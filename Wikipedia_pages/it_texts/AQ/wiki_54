{"id": "2531271", "revid": "1573940", "url": "https://it.wikipedia.org/wiki?curid=2531271", "title": "Aquila gurneyi", "text": "L'aquila di Gurney (Aquila gurneyi ) \u00e8 un uccello rapace della famiglia degli Accipitridi diffuso in Nuova Guinea e nelle Molucche.\nDescrizione.\nDimensioni.\nMisura 66\u201386\u00a0cm di lunghezza, per un peso di 3060 g (registrato in una femmina immatura); l'apertura alare \u00e8 di 165\u2013185\u00a0cm.\nAspetto.\nQuesto rapace di grandi dimensioni possiede una grossa testa, un grosso becco e delle sottili zampe piumate. A riposo, le ali scendono fino a met\u00e0 della coda, piuttosto lunga. I sessi sono identici, ma la femmina \u00e8 pi\u00f9 grande del maschio dal 2 all'11%. I giovani hanno un aspetto differente da quello dei genitori e acquisiscono il piumaggio adulto probabilmente intorno ai 4 o 5 anni di et\u00e0. Gli adulti sono interamente di colore bruno-nerastro, fatta eccezione per i tarsi, di colore pi\u00f9 chiaro. Le variazioni di tonalit\u00e0 sul piumaggio del corpo sono dovute principalmente alla mescolanza di piume nuove e piume usurate sulle parti superiori, le copritrici alari e la coda. I giovani (ai quali si riferisce l'illustrazione nel tassobox) sono molto diversi dai genitori. Il dorso, le scapolari e le ali sono pi\u00f9 marroni - queste ultime due presentano anche marezzature grigie e \"beige\". La coda e le remiganti presentano una serie di barre nerastre. Ma le caratteristiche pi\u00f9 notevoli sono la testa, la mantellina e le parti inferiori color cannella-fulvo, ricoperte da strisce scure. L'addome e le zampe sono di color crema uniforme. Gli immaturi di tre anni di et\u00e0 sono meno marezzati sulle scapolari e la loro testa e le loro parti inferiori sono pi\u00f9 giallo sabbia chiaro. Il cappuccio, le guance e il petto sono meno infiltrati di marrone. Negli adulti, l'iride \u00e8 di colore giallo scuro e la cera \u00e8 grigiastra. Le zampe sono giallastre.\nVoce.\nLe aquile di Gurney sono generalmente silenziose. L'unico grido che \u00e8 stato registrato \u00e8 un fischio leggermente nasale e discendente che viene ripetuto alla frequenza di uno al secondo.\nBiologia.\nLe aquile di Gurney vivono da sole o in coppia. I trii che talvolta vengono avvistati sono senza dubbio dei gruppi familiari. In questa specie di rapace non \u00e8 stata segnalata alcuna parata aerea, fatta eccezione per qualche volo planato e qualche volo circolare a grande altezza nel cielo durante i periodi di canicola. Quando sono in cerca di cibo, pattugliano il loro territorio volando lentamente a bassa altezza dal suolo. A volte possono essere viste mentre stanno appollaiate sugli alberi, ben esposte su un ramo nudo o nascoste nella volta, il che suggerisce che possano anche cacciare alla posta.\nAlimentazione.\n\u00c8 stato possibile raccogliere alcune informazioni riguardanti il menu della specie grazie agli informatori locali. Le aquile di Gurney si nutrono principalmente di piccoli mammiferi arboricoli come il cusco della famiglia dei falangeridi. Questi vengono spesso strappati dai rami degli alberi o catturati a terra dopo che l'uccello \u00e8 piombato su di loro durante un volo a bassa quota. Queste aquile catturano anche rettili, specialmente varani.\nRiproduzione.\nPer quanto riguarda la riproduzione, abbiamo pochissime informazioni al riguardo. Le aquile di Gurney costruiscono una struttura voluminosa fatta di pezzi di legno. Il nido \u00e8 situato a grande altezza su alberi di grosse dimensioni. Il numero delle uova per covata, la durata dell'incubazione e il tempo che trascorrono i giovani nel nido sono assolutamente sconosciuti.\nDistribuzione e habitat.\nLe aquile di Gurney frequentano le foreste pluviali primarie e le foreste paludose. Di tanto in tanto \u00e8 possibile trovarle anche nei pressi dei campi coltivati e delle radure. \u00c8 soprattutto un uccello proprio delle coste e delle regioni pianeggianti, che visita spesso le rive delle isole vicine. Tuttavia, a volte si spinge a grande distanza nell'entroterra e persino nelle zone montuose. L'aquila di Gurney vive principalmente dal livello del mare fino a 1000 metri di altitudine. Occasionalmente si spinge fino a 1500 metri e raramente arriva a 3000 metri.\nLe aquile di Gurney sono endemiche della Nuova Guinea, sia della parte indonesiana dell'isola che della Papuasia. Si trovano anche nelle isole adiacenti e senza dubbio nelle isole Molucche, almeno a Ceram. La loro presenza \u00e8 certa a Misool, Salawati, Waigeo e Yapen, a nord-ovest della Nuova Guinea, ma sembra essere pi\u00f9 dubbia a Morotai, Halmahera, Ternate, Bacan e Ambon (Molucche), dove i rapporti di segnalazione risalgono spesso a molti anni fa. Le aquile di Gurney vagabondano fino al nord dell'Australia (isole dello stretto di Torres, penisola di Capo York). L'aquila di Gurney \u00e8 monotipica, e pertanto non \u00e8 suddivisa in sottospecie.\nConservazione.\nSebbene in teoria occupi un areale che si estende su 700.000 chilometri quadrati di territorio, \u00e8 probabile che la superficie effettivamente occupata non sia superiore ai centomila chilometri quadrati. Infatti il suo areale \u00e8 costituito quasi esclusivamente da regioni costiere. Non disponiamo alcun dato preciso sulla densit\u00e0 di popolazione, ma essa \u00e8 certamente molto bassa e le popolazioni sono oggi segnalate come molto sparse. Nel 2009, BirdLife International ha stimato che la popolazione complessiva, in declino, non dovrebbe superare i 1000 individui adulti. Questo declino \u00e8 probabilmente dovuto alla perdita e al degrado del suo \"habitat\". L'aquila di Gurney \u00e8 classificata come \u00abspecie prossima alla minaccia\u00bb (\"Near Threatened\")."}
{"id": "2531274", "revid": "85155564", "url": "https://it.wikipedia.org/wiki?curid=2531274", "title": "Unit\u00e0 ingegneristica", "text": "Per unit\u00e0 ingegneristica (a volte siglata come U.I. o I.U.) si intende un'unit\u00e0 di misura adeguata ad esprimere direttamente il valore della grandezza fisica misurata. La definizione apparentemente autoreferenziale si rende necessaria quando, a partire dalla met\u00e0 del XX secolo, si sviluppa l'uso dei trasduttori nei sistemi di misura.\nIn passato tutti gli strumenti erano realizzati e calibrati in modo da rendere direttamente disponibile alla lettura scale che esprimevano i valori nell'appropriata unit\u00e0 di misura; esempio: un calibro aveva (e ha ancora) una scala graduata in millimetri (frazione dell'unit\u00e0 di misura della lunghezza, il metro). Ovviamente oggi, ovunque sia possibile, si fa lo stesso.\nRecentemente per\u00f2, con la diffusione dei trasduttori, specie quelli elettrici/elettronici, le cose si sono un po' complicate. I trasduttori traducono il valore della grandezza misurata in un valore in un'altra grandezza, quasi sempre di natura elettrica, e la misura deve essere effettuata attraverso un visualizzatore o un registratore che legge quest'ultima. Si arriva cos\u00ec a fare una \"lettura diretta\" con un'unit\u00e0 di misura (tipicamente volt o ampere) che non esprime direttamente il valore del misurando in un'unit\u00e0 di misura adeguata.\nUn semplice esempio potrebbe essere la misura di una pressione di un circuito idraulico, realizzata con un sistema di misura composto da un trasduttore di pressione e un tester. La pressione del circuito viene convertita in un segnale in tensione dal trasduttore; l'uscita del trasduttore viene collegata all'ingresso del tester (preventivamente settato per leggere una tensione elettrica). A questo punto l'utilizzatore far\u00e0 la lettura della pressione in termini di volt (che non \u00e8 ovviamente un'unit\u00e0 di misura della pressione). Infine, basandosi sulle specifiche tecniche del costruttore o sul foglio di taratura pi\u00f9 recente, l'utilizzatore dovr\u00e0 convertire la lettura (in volt) nell'equivalente unit\u00e0 di misura di pressione (es. in bar).\nIn aiuto agli utilizzatori, ormai sono disponibili una vasta gamma di strumenti (visualizzatori, registratori e acquisitori) che possono preventivamente essere settati in modo da trasformare automaticamente il segnale elettrico letto, in una misura gi\u00e0 espressa nella relativa unit\u00e0 ingegneristica."}
{"id": "2531275", "revid": "1833487", "url": "https://it.wikipedia.org/wiki?curid=2531275", "title": "T\u00f8nder Festival", "text": "Il T\u00f8nder Festival \u00e8 un festival musicale dedicato al folk che si tiene annualmente dal 1975 nella localit\u00e0 danese di T\u00f8nder nell'ultimo fine settimana di agosto.\nFin dagli inizi la manifestazione \u00e8 stata considerata uno dei pi\u00f9 importanti festival della musica folk europea, sia tradizionale che moderna. Vi partecipano diversi artisti internazionali, provenienti per lo pi\u00f9 da Irlanda, Scozia, Canada, Stati Uniti, Inghilterra e Scandinavia.\nSi stima ci siano stati pi\u00f9 di 2000 volontari operanti nell'edizione del 2008."}
{"id": "2531288", "revid": "3115", "url": "https://it.wikipedia.org/wiki?curid=2531288", "title": "Code de la rue", "text": "Code de la rue (letteralmente \"codice della strada\") \u00e8 una legge belga introdotta con il regio decreto del dicembre 1975, e modificata da ultimo con il regio decreto del 4 aprile 2003. Essa stabilisce le norme generali in materia di traffico stradale dei pedoni. Introduce notevoli cambiamenti nelle regole della strada, ritenendo le precedenti inadatte per il traffico urbano. Infatti i principi ispiratori dei tradizionali codici stradali sono dettati dalla preoccupazione di regolamentare il comportamento degli automobilisti e di definire le tipologie di autovetture, considerando le strade solo dal punto di vista della loro funzione di arteria di scorrimento per veicoli a motore, e ignorando tutte le altre funzioni che la stessa strada pu\u00f2 rivestire in un ambito urbano: quella di garantire l'accesso alle abitazioni e ai servizi, quella di luogo dove si svolgono buona parte delle interazioni di vicinato, quella di spostamento di veicoli molto diversi - per peso, dimensioni e velocit\u00e0 - dalle autovetture.\nI principali concetti introdotti nel nuovo \"code de la rue\" belga sono i seguenti:\nIn Francia, la Direzione della sicurezza e del traffico stradale ha istituito nel 2006 un gruppo di studio su un eventuale \"Codice della via\" francese, laddove il codice della strada (\"Code de la route\") \u00e8 vigente da diverso tempo."}
{"id": "2531299", "revid": "287204", "url": "https://it.wikipedia.org/wiki?curid=2531299", "title": "In\u00e9s Rivero", "text": "Carriera.\nDopo aver studiato in una scuola femminile, Maria In\u00e9s Rivero debutta come modella all'et\u00e0 di quattordici anni, sfilando in alcuni eventi locali. In una di queste occasioni, quando la ragazza ha sedici anni, viene notata da un agente che le permette di prendere parte al celebre concorso di bellezza Elite Look of the Year, dove per\u00f2 non riesce ad andare oltre le prime eliminazioni.\nAll'et\u00e0 di diciannove anni si trasferisce a Parigi, e gi\u00e0 l'anno dopo nel 1995 conquista le sue prime copertine, comparendo sull'edizione argentina di \"Elle\" a marzo. La Rivero debutta sulle passerelle del pr\u00eat-\u00e0-porter sfilando per Chlo\u00e9, e successivamente per Christian Lacroix, Christian Dior e Valentino. In seguito la modella lavorer\u00e0 anche per Alexander McQueen, Bill Blass, Carolina Herrera, Guy Laroche, Lanvin, Oscar de la Renta e Ralph Lauren, fra gli altri. Nel febbraio 1996 \u00e8 comparsa nell'edizione francese di \"Marie Claire\", a giugno 1997 su \"Vogue USA\" ed a marzo 2001 su \"Cosmopolitan Svezia\". Fra le varie campagne pubblicitarie di cui In\u00e9s Rivero \u00e8 stata testimonial si possono citare Chanel, Fendi, GAP, Armani, H&amp;M, John Galliano, Romeo Gigli, Saks Fifth Avenue, Vera Wang e Victoria's Secret.\nFra le altre attivit\u00e0 svolte, In\u00e9s Rivero ha anche inciso un CD, intitolato \"Hasta Siempre\" ed ha avuto dei piccoli ruoli nei film \"\" (2000) e \"Il diavolo veste Prada\" (2006).\nIn\u00e9s Rivero \u00e8 stata sposata con l'artista Jarl Ale de Basseville, dal quale ha per\u00f2 divorziato nel 1998; ha poi sposato il finanziere cubano Jorge Mora, dal quale ha avuto una figlia, Maya, nel 2001."}
{"id": "2531300", "revid": "1573940", "url": "https://it.wikipedia.org/wiki?curid=2531300", "title": "Hieraaetus wahlbergi", "text": "L'aquila di Wahlberg (Hieraaetus wahlbergi ()) \u00e8 un uccello rapace appartenente alla famiglia Accipitridae, diffuso in Africa.\nDeve il suo nome al naturalista svedese Johan August Wahlberg.\nDescrizione.\nPiumaggio marrone scuro, testa crestata e zampe di colore giallo.\nDistribuzione e habitat.\nAbita nella maggior parte dell'Africa ed a sud del deserto del Sahara\nPreferisce vivere nei boschi in prossimit\u00e0 dell'acqua.\nBiologia.\nAlimentazione.\nSi ciba di rettili, uccelli e piccoli mammiferi."}
{"id": "2531302", "revid": "287204", "url": "https://it.wikipedia.org/wiki?curid=2531302", "title": "Ines Rivero", "text": ""}
{"id": "2531305", "revid": "339392", "url": "https://it.wikipedia.org/wiki?curid=2531305", "title": "Afvic", "text": ""}
{"id": "2531307", "revid": "1149807", "url": "https://it.wikipedia.org/wiki?curid=2531307", "title": "Chef a domicilio", "text": "Chef a domicilio era un programma televisivo in onda su Real Time nel 2009 condotto da Alessandro Borghese.\nIl programma andava in onda dal luned\u00ec al venerd\u00ec a partire dalle 11.10.\nIl programma non ha riscosso molto successo, tant'\u00e8 che venne prodotta e mandata in onda soltanto la prima stagione.\nFormat.\nLa trasmissione era incentrata sul conduttore che girava tra i vari supermercati alla ricerca del caso del giorno, ovvero una persona comune che si trovava nel supermercato per acquistare tutto l'occorrente per preparare una cena speciale. Lo chef fermava la persona e gli chiedeva se poteva essergli d'aiuto. Se la persona accettava l'aiuto di Borghese, i due continuavano la spesa e poi preparavano da mangiare per gli ospiti. Durante la messa in opera di prelibatezze si svolgeva una chiacchierata tra i due per capire quanto era importante il pranzo o la cena che si stava allestendo. Borghese aiutava la persona per qualsiasi tipo di occasione: una proposta di matrimonio o della presentazione alle amiche del proprio fidanzato, che sia una cena di lavoro o un modo per far mangiare le verdure ai bambini."}
{"id": "2531316", "revid": "879070", "url": "https://it.wikipedia.org/wiki?curid=2531316", "title": "Hieraaetus morphnoides", "text": "L'aquila minore australiana (\"Hieraaetus morphnoides\") \u00e8 un uccello della famiglia Accipitridae nativo dell'Australia.\nDescrizione.\nLe sue dimensioni possono variare dai 45 ai 55\u00a0cm ed ha un'apertura alare massima simile a quella del falco pellegrino.\n\u00c8 una delle pi\u00f9 piccole aquile conosciute, raramente raggiunge il peso di 1\u00a0kg e per questo viene chiamata anche aquila minuta.\nPossiede una cresta corta e zampe completamente piumate.Le femmine hanno dimensioni maggiori rispetto ai maschi e in questa specie sono presenti due colorazioni distinte:una chiara per i pulcini ed una scura per gli esemplari adulti.\nBiologia.\n\u00c8 una specie solitaria. Trascorre la maggior parte del tempo appollaiato sopra un albero, oppure volteggiando a grandi altezze sopra le foreste o ai loro confini, dimostrando una notevole rapidit\u00e0 in picchiata.\nAlimentazione.\nQuesto rapace si nutre primariamente di mammiferi, uccelli, rettili (soprattutto lucertole), insetti e raramente pesci, questi ultimi di solito rubati al nibbio fischiatore. Preferisce cacciare giovani conigli al sud; predilige invece gli uccelli al nord e le lucertole nelle zone aride. Questa specie si nutre anche occasionalmente di carogne e di animali uccisi sulle strade.\nSi procura il cibo volteggiando nel cielo con basse planate o puntando la preda mentre si mimetizza immobile appollaiato sopra un ramo. Raramente cattura il cibo in volo, di solito utilizza planate e picchiate per ghermire le prede a terra.\nRiproduzione.\nIn Australia, la stagione della deposizione delle uova varia in base all'altitudine: \u00e8 pi\u00f9 lunga al nord, dove corrisponde alla stagione secca compresa tra marzo e settembre; \u00e8 pi\u00f9 breve al centro e al sud, dove dura di solito da agosto ad ottobre.\nQuesta specie \u00e8 una nidificatrice solitaria che costruisce il suo nido su un ramo biforcuto ad un'altezza che varia dai 5 ai 45 metri, utilizzando dei rametti coperti da foglie verdi. A volte il nido viene edificato sopra quello di un'altra specie ed entrambi i genitori partecipano alla sua costruzione.\nDi solito il numero delle uova deposte \u00e8 2 (a volte 1 o 3) ed \u00e8 la femmina a covare le uova. Il periodo di incubazione va dai 36 ai 40 giorni, e i piccoli restano all'interno del nido dai 54 ai 66 giorni; sono ancora dipendenti dai genitori per almeno due mesi dopo il loro piumaggio definitivo.\nMigrazione.\nSono dei migratori locali, ma possono \"invadere\" zone adiacenti in grandi numeri se si presentano determinate condizioni (come ad es. una rapida crescita del numero degli insetti a seguito di forti piogge in zone normalmente aride).I giovani dopo lo svezzamento possono disperdersi anche per grandi distanze, fino ai 3000\u00a0km.\nDistribuzione e habitat.\nSi trova nella maggior parte degli habitat boschivi eccetto le foreste pi\u00f9 dense; \u00e8 molto comune nei boschi situati nei terreni collinari incolti delle campagne e nelle aree interne ricche di eucalipti.\nConservazione.\nDiffuso, in passato era ritenuto comune per la maggior parte della sua area geografica d'estensione; oggi invece viene classificato come Vulnerabile nella zona del Territorio della Capitale Australiana, ed \u00e8 stato proposto sempre come Vulnerabile nel Nuovo Galles del Sud.\nA livello nazionale i suoi avvistamenti si sono ridotti di circa il 14%, mentre quelli nel Nuovo Galles del Sud si sono abbassati del 39%; sempre in quest'ultima zona, negli ultimi 30 anni gli avvistamenti si sono ridotti fino al 50%.\nIn generale il suo pericolo di estinzione \u00e8 inserito nel livello di \"rischio minimo\".\nAl 2001 il numero di individui stimati, inclusi adulti e giovani ancora non pronti all'accoppiamento, era compreso fra 10.000 e 100.000."}
{"id": "2531319", "revid": "22229", "url": "https://it.wikipedia.org/wiki?curid=2531319", "title": "Diritto islamico", "text": ""}
{"id": "2531321", "revid": "22229", "url": "https://it.wikipedia.org/wiki?curid=2531321", "title": "Diritto musulmano", "text": ""}
{"id": "2531322", "revid": "72396", "url": "https://it.wikipedia.org/wiki?curid=2531322", "title": "Microsoft BizTalk Server", "text": "Microsoft BizTalk Server, spesso definito semplicemente come BizTalk, \u00e8 un middleware ed una soluzione proposta da Microsoft per il Business Process Management (BPM).\nAttraverso l'uso di \"adattatori\", che sono adeguati per comunicare con i diversi sistemi software utilizzati in una grande impresa, esso permette alle aziende di automatizzare e integrare i processi aziendali. Prodotto da Microsoft, fornisce le seguenti funzioni: Business Process Automation, Business Process Modeling, Business-to-business di comunicazione, e Enterprise Application Integration Message Broker.\nLo sviluppo di BizTalk Server \u00e8 stato fatto tramite Microsoft Visual Studio.\nIn uno scenario comune, BizTalk permette alle aziende di integrare e gestire i processi aziendali attraverso lo scambio di documenti commerciali, quali ad esempio gli ordini di acquisto e le fatture, tra diverse applicazioni, all'interno o anche al di fuori dei confini organizzativi.\nIl runtime di BizTalk Server \u00e8 costruito su una architettura Publish/subscribe.\nI messaggi vengono pubblicati nel sistema, e poi ricevuti da uno o pi\u00f9 iscritti attivi.\nFeatures.\nEcco le caratteristiche principali:"}
{"id": "2531323", "revid": "22229", "url": "https://it.wikipedia.org/wiki?curid=2531323", "title": "Giurisprudenza coranica", "text": ""}
{"id": "2531325", "revid": "1573940", "url": "https://it.wikipedia.org/wiki?curid=2531325", "title": "Lophotriorchis kienerii", "text": "L'aquila dal ciuffo ventrerosso (Lophotriorchis kienerii ()) \u00e8 un uccello rapace appartenente alla famiglia Accipitridae, diffuso in Asia. Rappresenta l'unico membro del genere Lophotriorchis .\nDescrizione.\nLunghezza: 54\u201360\u00a0cm.\nDistribuzione e habitat.\nVive nell'Asia centro-meridionale e sud-orientale, dalla Cina e dall'India fino all'Indonesia e alle Filippine.\nTassonomia.\nSono state riconosciute due sottospecie:"}
{"id": "2531329", "revid": "755885", "url": "https://it.wikipedia.org/wiki?curid=2531329", "title": "Save Tonight", "text": "Save Tonight \u00e8 un singolo del cantante Eagle-Eye Cherry tratto dall'album \"Desireless\".\nVideo.\nIl videoclip \u00e8 in bianco e nero ed \u00e8 stato girato nel 1997 a S\u00f6dermalm, un quartiere di Stoccolma.\nNella scena iniziale s'intravede di spalle in un negozio d'abbigliamento femminile un uomo che compra dei collant. Lo stacco successivo vede un altro uomo che saluta delle persone, entra in una salumeria per acquistare una bottiglia di vino ed esce, non prima per\u00f2 di aver salutato il macellaio. Questi \u00e8 impegnato a spaccare un pezzo di carne con un mannarino ma viene bruscamente interrotto da un rapinatore (lo stesso tizio che aveva acquistato i collant all'inizio) che, con i collant che gli coprono il viso e una mano in tasca a simulare una pistola, ruba i soldi dal registratore di cassa, mangia del cibo e scappa. Il macellaio, rimasto per tutto il tempo con le mani in alto, ode il rumore di una brusca frenata e va verso la porta a vedere cos'\u00e8 successo; il rumore era quello di un pick-up che ha accidentalmente investito il rapinatore.\nA quel punto accorrono in aiuto dell'uomo alcune persone le quali, intuendo dai collant indossati in testa che si tratti di un rapinatore, gli svelano il volto, lo immobilizzano, lo strattonano e lo portano via a forza. Dopo che il pick-up se n'\u00e8 andato la scena si sposta su un uomo che a bordo strada sta suonando una chitarra attorniato da alcune persone per poi passare a un senzatetto che, forse per il trambusto appena avvenuto, si leva dai cartoni nei quali stava dormendo e cerca di bere da una bottiglia che purtroppo risulta vuota. Torna allora l'uomo che aveva acquistato la bottiglia di vino in salumeria, con la suddetta bottiglia e un piccolo mazzo di fiori in mano, il quale, dopo aver dato qualche spicciolo in elemosina al senzatetto, va via; in quel mentre il senzatetto torna a coricarsi tra i cartoni e ricompare il rapinatore che va via zoppicando, lasciando intendere che \u00e8 stato malmenato.\nI personaggi dell'uomo con la bottiglia di vino, del macellaio, del rapinatore, del guidatore del pick-up, del chitarrista e del senzatetto sono interpretati tutti da Eagle-Eye Cherry."}
{"id": "2531331", "revid": "892776", "url": "https://it.wikipedia.org/wiki?curid=2531331", "title": "Beate Eriksen", "text": "Diplomata al \"Teaterh\u00f8yskolen\", l'Accademia Nazionale Norvegese del Teatro, nel 1985, ha lavorato tra gli altri all\"'Oslo Nye Teater\", al \"Riksteatret\" e al \"Nationaltetheatret\".\nHa recitato anche in televisione ed \u00e8 stata regista di 69 episodi della serie \"Hotel C\u00e6sar\", che conta 34 stagioni e 3123 episodi.\nNel 2012 ha recitato nella serie TV \"Lilyhammer\".\n\u00c8 figlia del pilota della Seconda guerra mondiale Marius Eriksen ed \u00e8 sposata con Toraly Maurstad, famoso attore norvegese."}
{"id": "2531342", "revid": "307923", "url": "https://it.wikipedia.org/wiki?curid=2531342", "title": "Atto unilaterale", "text": ""}
{"id": "2531343", "revid": "547034", "url": "https://it.wikipedia.org/wiki?curid=2531343", "title": "Tomari-te", "text": " si riferisce al karate che si praticava intorno al villaggio di Tomari. Insieme al Naha-te e al Shuri-te, il Tomari-te \u00e8 parte integrante del \"corpus\" del Tode-jutsu, ovvero l'arte del T\u014dde.\nL'Okinawa-te o pi\u00f9 semplicemente Te, detta anche T\u014dde, si differenzi\u00f2 subito in tre stili, a seconda dei luoghi di Okinawa in cui veniva praticato: il Naha-te (sul modello del kung fu/gongfu della Cina meridionale), lo Shuri-te e il Tomari-te .\nImportanti maestri okinawensi di Tomari-te:"}
{"id": "2531344", "revid": "293067", "url": "https://it.wikipedia.org/wiki?curid=2531344", "title": "Bassa bresciana orientale", "text": ""}
{"id": "2531356", "revid": "22229", "url": "https://it.wikipedia.org/wiki?curid=2531356", "title": "Zina (diritto islamico)", "text": ""}
{"id": "2531359", "revid": "22229", "url": "https://it.wikipedia.org/wiki?curid=2531359", "title": "Malikita", "text": ""}
{"id": "2531360", "revid": "22229", "url": "https://it.wikipedia.org/wiki?curid=2531360", "title": "Fondamentalista", "text": ""}
{"id": "2531361", "revid": "22229", "url": "https://it.wikipedia.org/wiki?curid=2531361", "title": "Rivoluzione Islamica", "text": ""}
{"id": "2531367", "revid": "256896", "url": "https://it.wikipedia.org/wiki?curid=2531367", "title": "Aree tribali", "text": ""}
{"id": "2531369", "revid": "80598", "url": "https://it.wikipedia.org/wiki?curid=2531369", "title": "Michele Luciano Straniero", "text": ""}
{"id": "2531371", "revid": "1573940", "url": "https://it.wikipedia.org/wiki?curid=2531371", "title": "Ceriagrion glabrum", "text": "Ceriagrion glabrum () \u00e8 una libellula della famiglia Coenagrionidae.\nDescrizione.\nIl maschio presenta il corpo di una colorazione arancione molto vistosa mentre la femmina varia, a seconda della maturit\u00e0, dal bruno chiaro a quello scuro.\nDistribuzione e habitat.\n\u00c8 diffusa soprattutto nel continente africano dove abita le zone paludose e gli acquitrini."}
{"id": "2531373", "revid": "996398", "url": "https://it.wikipedia.org/wiki?curid=2531373", "title": "Michela Andreozzi", "text": "Biografia.\nMentre studia recitazione in diverse scuole, tra cui il Teatro Argentina di Roma, si laurea in Filmologia presso il Dams dell'Universit\u00e0 degli Studi Roma Tre, per poi proseguire gli studi con un corso di sceneggiatura tv con la Scuola Holden di Torino.\nGiovanissima, inizia a lavorare in televisione per Gianni Boncompagni nelle redazioni dei variet\u00e0 \"Domenica in\" (Rai 1) e \"Non \u00e8 la Rai\" (Canale 5) dove presta anche la voce ad alcune ragazze del cast, incidendo canzoni inserite poi nelle compilation del programma.\nNel 1996 crea con Francesca Zanni il duo comico Gretel &amp; Gretel,: partecipano a numerose trasmissioni televisive tra cui \"Zelig - Facciamo cabaret\" (Italia1) e \"Quelli che il calcio e...\" (Rai2). Conducono due edizioni dello show \"Bigodini\" (Italia1), nonch\u00e9 diversi programmi radiofonici, tra cui \"WWW punto G\" (RDS), poi si separano nel 2002.\nProsegue da sola il suo percorso di attrice comica partecipando a diverse trasmissioni televisive come \"Colorado\" (Italia 1).\nDal 2009 al 2012 conduce con Federica Gentile il programma radiofonico \"Brave ragazze\" (Rai Radio 2), un magazine quotidiano.\nMolti i suoi ruoli da protagonista nelle fiction: \"La squadra\" (Rai 3), \"7 vite\" (Rai 2), \"Il commissario Manara\" (Rai 1), \"Distretto di Polizia\" (Canale 5), \"Rimbocchiamoci le maniche\" (Canale 5).\nA teatro \u00e8 diretta tra gli altri da Gigi Proietti, Angelo Longoni, Federico Moccia, ed \u00e8 protagonista a fianco di Piefrancesco Favino, Max Tortora, Giampaolo Morelli. Dal 2010 porta in scena gli assolo di cui \u00e8 autrice, e in cui interpreta tutti i personaggi: \"A letto dopo Carosello\" e \"Ti vuoi mettere con me? L'amore al Tempo delle Mele,\" con la regia di Paola Tiziana Cruciani, e la piece francese \"Maledetto Peter Pan\" per la regia di Massimiliano Vado. Come autrice scrive per Claudia Gerini, \"Storie di Claudia,\" diretto da Giampiero Solari. Come regista teatrale ha firmato diversi spettacoli. Nel 2018 firma e interpreta la commedia \"Figlie di Eva\", a fianco di Maria Grazia Cucinotta e Vittoria Belvedere, per la regia di Massimiliano Vado. Nel 2021 adatta e dirige con Massimiliano Vado la piece \"Fiori d'acciaio\" di Robert Harling.\nAl cinema debutta in \"Basilicata Coast to Coast\", di Rocco Papaleo, ed \u00e8 successivamente nel cast di numerose commedie, diretta da Fausto Brizzi, Leonardo Pieraccioni, Massimiliano Bruno, Paolo Genovese, Carlo Vanzina, Gabriele Pignotta, Alessio Maria Federici, Paolo Ruffini, Volfango De Biasi.\nCome sceneggiatrice firma le commedie \"Pane e burlesque,\" \"Sconnessi\" e \"Compromessi Sposi\". Dopo l'esordio alla regia con il corto \"D.U.G.U Dietro un grande uomo\", da lei scritto interpretato a fianco di Luca Argentero, nel 2017 scrive e dirige la sua opera prima \"Nove lune e mezza\", di cui \u00e8 protagonista con Claudia Gerini. Dirige anche il videoclip del brano \"Ho cambiato i piani\" scritto da Niccol\u00f2 Agliardi per la colonna sonora e cantato da Arisa . Nel 2019 dirige il suo secondo film, \"Brave ragazze\". Nel 2020 torna sul set per la regia di \"Genitori vs influencer\" scritto insieme a Fabio Bonifacci, con Fabio Volo. Attualmente, sta adattando per il cinema il libro di Fabio Volo \"Una gran voglia di vivere\", insieme a Filippo Bologna.\nNel 2021 co-dirige con Bindu De Stoppani la serie Netflix \"Guida astrologica per cuori infranti\", tratta dal'omonimo libro di Silvia Zucca\nNel 2018 \u00e8 uscito il suo primo libro \"Non me lo chiedete pi\u00f9\", edito da HarperCollins, una raccolta umoristica sul tema delle \"childfree\".\nScrive periodicamente per il quotidiano il Messaggero.\nVita privata.\nDal 2013 \u00e8 legata sentimentalmente all'attore Massimiliano Vado. Il 21 maggio 2015 la coppia si \u00e8 unita civilmente.\nHa un cane meticcio di nome Renato."}
{"id": "2531381", "revid": "44876", "url": "https://it.wikipedia.org/wiki?curid=2531381", "title": "Valdelsa Football Colligiana 2009-2010", "text": "Questa pagina raccoglie i dati riguardanti la Valdelsa Football Colligiana nella stagione 2009-2010.\nStagione.\nLa Colligiana disputa il campionato di Lega Pro Seconda Divisione per il secondo anno consecutivo.\nAlla guida tecnica il presidente Fabio Biancucci chiama Maurizio Costantini. Rinnovato anche l'assetto organizzativo con la nomina di Enzo Menichetti, da anni e fino alla stagione precedente Team Manager, e di Massimo Rugi, in rappresentanza dello sponsor, alla vice presidenza. Viene confermato come Direttore generale Giorgio Bresciani che potr\u00e0 avvalersi dei nuovi collaboratori: oltre al consulente di mercato Riccardo Pecchi, confermato ed a cui si affianca Giacomo Pezzini, l'anno scorso allo Juve Stabia come mister Costantini, il nuovo team manager Lucio Sgandurra, ed il nuovo capo degli osservatori Raffaele Pinzani. Inoltre due nuove figure nell'assetto societario: il responsabile finanziario Cesare Dragoni ed il consulente legale Fabio Giotti, ex giocatore biancorosso.\nIl campionato inizia con due pareggi ed una vittoria contro il . Ancora una vittoria esterna in trasferta contro il , e arriva un punto di penalizzazione dovuto ad irregolarit\u00e0 amministrative della passata stagione. Dopo nove giornate la squadra si trova al penultimo posto con nove punti, con quattordici squadre raccolte in tre punti. Dopo la sconfitta interna con il Bellaria Igea Marina, della nona giornata di campionato, viene esonerato mister Maurizio Costantini. La squadra viene temporaneamente affidata all'allenatore in seconda Zaccaroni. Per motivazioni strettamente personali Fabio Biancucci rassegna le proprie dimissioni dalla carica di Presidente alla vigilia della trasferta di Lucca contro la capolista; rimane comunque nella societ\u00e0 continuando a detenerne la quota azionaria di maggioranza ed il suo ruolo all'interno del Consiglio di Amministrazione. Per la sua sostituzione viene adottata una soluzione interna e la carica di presidente passa a Giorgio Bresciani mentre nel ruolo di direttore generale viene nominato Giuliano Sili. Nel ruolo di segretario arriva Stefano Osti.\nDopo la vittoria nel derby con il Poggibonsi (4-2) e con quattro sconfitte subite, viene esonerato Enrico Zaccaroni e richiamato in panchina Maurizio Costantini, cui si affianca, come secondo, Riccardo Marmugi, gi\u00e0 giocatore della Colligiana in passato e allenatore in carica della squadra primavera.\nNel gennaio 2010, con la squadra all'ultimo posto in classifica, secondo esonero per Maurizio Costantini, a cui subentra Rodolfo Vanoli. Frattanto Stefano Osti torna nei ranghi del in seguito al cambio di presidenza che vede l'arrivo in bianconero di Mezzaroma.\nAlcuni risultati positivi in trasferta, tra cui la vittoria nel derby di ritorno a Poggibonsi, con reti di Tortolano e Visone, non sono sufficienti ad evitare i play-out con la Giacomense: 1-1 il risultato di Colle di Val d'Elsa e 1-1 quello del ritorno a Portomaggiore. \u00c8 la Colligiana a retrocedere in virt\u00f9 della miglior classifica in campionato raggiunta dalla Giacomense.\nAll'atto delle iscrizioni ai tornei della stagione 2010-2011 \u00e8 stata esclusa dal campionato di Serie D dalla Lega Nazionale Dilettanti per irregolarit\u00e0 finanziarie.\nIn Coppa Italia di Lega Pro la squadra incontra, nel girone G, Foligno, Gubbio, Poggibonsi e Sangiovannese, venendo eliminata in questa fase.\nOrgnaigramma societario.\nArea direttiva\nArea tecnica\nCalciomercato.\nSessione estiva.\nRispetto alla stagione precedente molte le partenze e, di conseguenza, molti i volti nuovi. Della passata stagione rimangono in rosa i soli Russo, D'Ambrosio, Patrizio Billio, Collini, Gianluca Savoldi e Pellegrini. In partenza alcuni dei protagonisti dei salti di categoria delle ultime due annate: tra questi il portiere Lapo Giusti e il bomber Dario Tranchitella.\nTra i volti nuovi, il portiere Vivan (dal ), i difensori Cibocchi, Cal\u00e0 Campana, Pastore, Tortolano (dalle giovanili della ), Pietrobattista (proveniente dal Pescina Valle del Giovenco), Antonio Morello e Vinicio Paris (dall').\nGli ultimi giorni di calcio mercato estivo, a campionato iniziato, vedono gli arrivi di Ferracuti dalla , dove finisce il centrale D'Ambrosio e la punta Ramacciotti, che poi rescinde il contratto; infine dal arriva l'argentino Juli\u00e1n Di Cosmo e ritorna il centrale difensivo Tommaso Movilli, svincolato dall'.\nA novembre viene ingaggiato l'esterno offensivo Osvaldo Mannucci, che nella corrente stagione era privo di contratto.\nSessione invernale.\nLa sessione invernale del calcio mercato vede tutta una serie di partenze ed arrivi come Mirko Conte, Cristian Iannelli (rientrato al dal prestito alla ), Stefano Furno (dal ), Giacomo Canalini (dalla Primavera del ), Andrea D'Amico (dal ), Pasquale D'Aniello (dall'), Thomas Lucie Smith (dall') e Francesco Piemontese (dal )."}
{"id": "2531383", "revid": "599013", "url": "https://it.wikipedia.org/wiki?curid=2531383", "title": "Gefell", "text": ""}
{"id": "2531384", "revid": "287204", "url": "https://it.wikipedia.org/wiki?curid=2531384", "title": "Sch\u00f6nbach", "text": ""}
{"id": "2531388", "revid": "729019", "url": "https://it.wikipedia.org/wiki?curid=2531388", "title": "DFS 194", "text": "Il DFS 194, designato in seguito Messerschmitt Me 194, era un aereo sperimentale spinto da un endoreattore progettato da Alexander Lippisch e sviluppato in Germania tra la fine degli anni trenta e l'inizio degli anni quaranta.\nRealizzato inizialmente dal Deutsche Forschungsanstalt f\u00fcr Segelflug (DFS), a seguito di problemi di sviluppo il programma venne trasferito alla Messerschmitt che riutilizz\u00f2 l'esperienza acquisita per realizzare il caccia Me 163, primo velivolo pilotato equipaggiato con endoreattore ad entrare in servizio operativo.\nStoria del progetto.\nPrima dello scoppio della seconda guerra mondiale, Hellmut Walter inizi\u00f2 a sperimentare diversi progetti di motori a razzo con perossido di idrogeno come combustibile. Il perossido di idrogeno era particolarmente utile come carburante per i motori a razzo a \"monopropellente\", data la sua infiammabilit\u00e0 (provocata dalla scomposizione delle sue molecole) semplicemente passando attraverso un catalizzatore metallico. Questo significava che un motore poteva essere costituito da niente pi\u00f9 che una pompa e un tubo con un rivestimento a maglia metallica. Il perossido di idrogeno era anche utilizzato come ossidante per un motore a razzo convenzionale, invece di essere unicamente un propellente.\nLe instabilit\u00e0 nella camera di combustione rendevano difficile la scalabilit\u00e0 della potenza motrice, molto utile per un aereo. Sebbene alcuni missili e sistemi RATO fossero costruiti utilizzando questo progetto, ogni aereo basato su di esso avrebbe dovuto avere un peso molto contenuto. Allo stesso tempo, il consumo di carburante era tale che l'aereo avrebbe dovuto avere dei grandi serbatoi interni per contenerlo. Queste normalmente erano caratteristiche opposte: con le concezioni progettuali del tempo, aumentando la capacit\u00e0 dei serbatoi, aumentava proporzionalmente il peso e l'inerzia dell'aereo.\nAlexander Lippisch stava lavorando da molti anni ad alcuni progetti di alianti senza coda, che pi\u00f9 tardi propose di utilizzare con i motori Walter. Sebbene Lippisch non avesse ancora concepito un aliante con propulsione a razzo, cap\u00ec che un aereo senza pianali di coda poteva permettere la costruzione di serbatoi interni con un volume molto maggiore, e avere la stessa inerzia di un velivolo convenzionale. La combinazione del motore a getto Walter con un grande aliante Lippish sembr\u00f2 offrire il potenziale per creare un potente intercettore razzo a breve raggio.\nSviluppo.\nNei tardi anni trenta il Reichsluftfahrtsministerium (RLM), l'organo governativo che nella Germania nazista era responsabile di tutto ci\u00f2 che riguardava lo sviluppo dell'aviazione nazionale, si interess\u00f2 agli studi di Alexander Lippisch intento a fare della ricerca aerodinamica intenta a sviluppare velivoli senza coda. A quel tempo Alexander Lippisch ed il suo gruppo di progettazione stavano lavorando presso il DFS che grazie alle sue attrezzature permetteva loro lo sviluppo dei DPS 39 e DPS 40. L'RLM gli espresse la volont\u00e0 di valutare un velivolo da combattimento creato sulle specifiche del nuovo motore endotermico in fase di sviluppo progettato da Hellmuth Walter.\nLippisch, progett\u00f2 un modello, che assunse la designazione DFS 194, il quale riuniva la configurazione alare con ala a delta unita ad una cellula in legno che potesse resistere alla velocit\u00e0 massima di 300 km/h.\nDopo le iniziali fasi di progettazione, resosi conto che non era in grado di sviluppare un simile modello presso lo DFS, Lippisch chiese ed ottenne di trasferire lui ed il suo gruppo di lavoro presso gli stabilimenti della Messerschmitt di Augusta.\nDopo aver lasciato, il 2 gennaio 1939, il vecchio laboratorio, ebbe inizio la fase finale dello sviluppo concretizzatosi nel prototipo, citato anche come Me 194, realizzato nella primavera 1940 ed abbinato al motore Walter HWK RI-203 in grado di fornire una spinta pari a 300 kg (circa 2,9 kN).\nIl velivolo venne portato in volo con successo nell'agosto dello stesso anno, raggiungendo la velocit\u00e0 di 550 km/h."}
{"id": "2531401", "revid": "729019", "url": "https://it.wikipedia.org/wiki?curid=2531401", "title": "No\u00ebl Jourda", "text": "Biografia.\nNo\u00ebl Jourda era figlio di Jean-Baptiste Jourda, signore di Vaux e di Champes, e di Marie-Anne de Saint-Germain de Champes.\nJourda entr\u00f2 come portabandiera nella colonnella del Reggimento di fanteria dell'Alvernia il 16 ottobre 1723, fu promosso tenente l'11 luglio 1724, tenente colonnello nel 1733. Serv\u00ec nell'Armata d'Italia durante la guerra di successione polacca, combattendo a Colorno, Parma, Guastalla, Mirandola e Mantova; ritorn\u00f2 in Francia nel 1736.\nFu quindi destinato alla Corsica, dove serv\u00ec diligentemente sino all'aprile 1741. Il 21 novembre di quell'anno spos\u00f2 Jeanne-Marie-Philiberte-Uberte de la Porte; dal matrimonio nacquero due figlie.\nTrasferito con la guerra di successione austriaca all'Armata di Boemia, contribu\u00ec alla liberazione di Frauenberg e all'assedio di Praga, dove fu anche ferito; rientr\u00f2 in Francia col resto dell'armata nel febbraio 1743.\nIl 6 marzo dello stesso anno, su proposta del maresciallo de Broglie, fu nominato colonnello del Reggimento di fanteria dell'Angoumois che comand\u00f2 agli assedi di Menen ed Ypres, quindi nella campagna delle Fiandre sotto il maresciallo Maurizio di Sassonia, dove combatt\u00e9 a Fontenoy, e agli assedi di Tournay, Oudenaarde, Dendermonde ed Ath.\nNel 1746 si distinse all'assedio e alla presa di Bruxelles, e fu incaricato dal maresciallo di Sassonia di recare la notizia a Luigi XV, il quale lo nomin\u00f2 brigadiere il 23 febbraio dello stesso anno.\nImpiegato nell'armata reale, combatt\u00e9 all'assedio di Namur e a Roucoux. Nel 1747 pass\u00f2 all'Armata delle Fiandre, con cui prese parte alla maggioranza degli assedi; serv\u00ec a Lauffeldt, all'assedio e alla conquista di Bergen op Zoom, di cui ebbe il comando sotto il conte de Blet.\nIl 10 dicembre 1748 fu nominato maresciallo di campo e si dimise dal grado di tenente colonnello del Reggimento di fanteria \"Borbone\", cui era stato assegnato il 10 maggio precedente.\nIl 27 maggio 1749 ebbe temporaneamente il comando della Franca Contea. Fu poi nominato luogotenente del Re a Besan\u00e7on e tenne l'incarico sino al 1\u00ba giugno 1757 quando divenne comandante in capo della Corsica; qui ricevette la promozione a tenente generale delle armate del Re (dicembre 1759).\nDi ritorno in Francia fu inviato all'Armata di Germania (guerra dei sette anni. Difese nel 1760 Gottinga contro il principe Ferdinando di Brunswick-L\u00fcneburg, costretto alla ritirata; fu presente alla battaglia di Freiberg (29 ottobre 1762).\nCommendatore dell'Ordine di San Luigi nel 1764, gran croce nel 1768, ebbe l'anno seguente l'incarico di sottomettere la Corsica, che conquist\u00f2 in tre mesi sconfiggendo le truppe del generale Paoli. Ricevette quindi il governatorato di Thionville ed il comando delle coste della Bretagna e della Normandia (1779-1780), quindi della provincia di Borgogna.\nFu creato maresciallo di Francia il 13 giugno 1783, ed ammesso nello stesso anno agli onori della Corte."}
{"id": "2531402", "revid": "104458", "url": "https://it.wikipedia.org/wiki?curid=2531402", "title": "Berlingen", "text": ""}
{"id": "2531410", "revid": "599013", "url": "https://it.wikipedia.org/wiki?curid=2531410", "title": "Walsdorf", "text": ""}
{"id": "2531414", "revid": "36426", "url": "https://it.wikipedia.org/wiki?curid=2531414", "title": "Luci rosse", "text": ""}
{"id": "2531421", "revid": "386574", "url": "https://it.wikipedia.org/wiki?curid=2531421", "title": "Alex Summers", "text": ""}
{"id": "2531422", "revid": "599013", "url": "https://it.wikipedia.org/wiki?curid=2531422", "title": "Mannebach", "text": ""}
{"id": "2531424", "revid": "80598", "url": "https://it.wikipedia.org/wiki?curid=2531424", "title": "I Cantacronache", "text": ""}
{"id": "2531426", "revid": "767487", "url": "https://it.wikipedia.org/wiki?curid=2531426", "title": "Katzwinkel", "text": "Katzwinkel \u00e8 un comune di 112 abitanti della Renania-Palatinato, in Germania.\nAppartiene al circondario (\"Landkreis\") del Vulkaneifel (targa DAU) ed \u00e8 parte della comunit\u00e0 amministrativa (\"Verbandsgemeinde\") di Kelberg."}
{"id": "2531427", "revid": "287204", "url": "https://it.wikipedia.org/wiki?curid=2531427", "title": "Esch", "text": ""}
{"id": "2531428", "revid": "125848178", "url": "https://it.wikipedia.org/wiki?curid=2531428", "title": "Domino", "text": ""}
{"id": "2531435", "revid": "228587", "url": "https://it.wikipedia.org/wiki?curid=2531435", "title": "Reuth", "text": ""}
{"id": "2531444", "revid": "131011", "url": "https://it.wikipedia.org/wiki?curid=2531444", "title": "PDPA", "text": ""}
{"id": "2531446", "revid": "61051", "url": "https://it.wikipedia.org/wiki?curid=2531446", "title": "Caudron G4", "text": ""}
{"id": "2531449", "revid": "85093918", "url": "https://it.wikipedia.org/wiki?curid=2531449", "title": "Crateri di Giapeto", "text": "Segue una lista dei crateri d'impatto presenti sulla superficie di Giapeto. La nomenclatura di Giapeto \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Giapeto portano i nomi di personaggi e luoghi legati alla \"Chanson de Roland\", opere della letteratura medievale francese. In genere i nomi dei personaggi franchi sono scelti per i crateri nelle zone chiare della luna, i nomi dei personaggi saraceni per quelli nelle zone scure."}
{"id": "2531453", "revid": "547034", "url": "https://it.wikipedia.org/wiki?curid=2531453", "title": "Shuri-te", "text": " si riferisce ad un termine usato prima della Seconda guerra mondiale per indicare il tipo di karate che si praticava nell'area intorno a Shuri, la vecchia citt\u00e0 capitale del Regno delle Ry\u016bky\u016b.\nL'Okinawa-te o pi\u00f9 semplicemente Te, detta anche T\u014dde, si differenzi\u00f2 subito in tre stili, a seconda dei luoghi di Okinawa in cui veniva praticato: il Naha-te (sul modello del kung fu/gongfu della Cina meridionale), il Shuri-te e il Tomari-te (entrambi sul modello del kung fu/gongfu della Cina settentrionale).\nIl Shuri-te deriva dall'antico Sh\u014drin-ry\u016b ideato da S\u014dkon Matsumura. Dallo Shuri-te derivarono alcuni stili di karate come: Shotokan-ryu, Wado-ryu, Shit\u014d-ry\u016b, Motobu-ry\u016b, Shudokan e Keishinkan. Il termine \"Shuri-te\" non \u00e8 pi\u00f9 di uso corrente.\nI maestri Okinawensi pi\u00f9 importanti dello Shuri-te:\nImportanti kata:"}
{"id": "2531456", "revid": "547034", "url": "https://it.wikipedia.org/wiki?curid=2531456", "title": "Shadow of the Moon", "text": "Shadow of the Moon \u00e8 l'album d'esordio del gruppo musicale angloamericano Blackmore's Night, riunito intorno a Ritchie Blackmore, ex-chitarrista dei Deep Purple e dei Rainbow, ed a Candice Night alla voce; imperniato soprattutto su melodie rinascimentali, come quelle del compositore fiammingo Tielman Susato, riunisce sonorit\u00e0 medievali, folk e pop. \u00c8 un disco essenzialmente acustico in cui sono inseriti anche brani di chitarra elettrica. Nelle prime due settimane dall'uscita in Giappone ha venduto centomila copie."}
{"id": "2531459", "revid": "125965002", "url": "https://it.wikipedia.org/wiki?curid=2531459", "title": "Cagliari", "text": "Cagliari (: ; \"Casteddu\" in sardo, ) \u00e8 un comune italiano di 149\u00a0055 abitanti, capoluogo della regione autonoma della Sardegna. La sua citt\u00e0 metropolitana conta 420\u00a0034 abitanti ed \u00e8 la pi\u00f9 piccola d\u2019Italia.\nSede universitaria e arcivescovile e citt\u00e0 dalla storia plurimillenaria, \u00e8 il centro amministrativo storico dell'isola essendo stata, sotto la denominazione di \"Caralis\", capoluogo della provincia di \"Sardinia et Corsica\" durante il periodo romano e successivamente capitale del Regno di Sardegna, dal 1324 al 1720, e poi dal 1798 al 1814.\nIl suo porto \u00e8 classificato \"internazionale\" per via della sua importanza; svolge funzioni commerciali, industriali, turistiche e di servizio per passeggeri.\nGeografia fisica.\nTerritorio.\nCagliari si affaccia al centro del golfo degli Angeli, nella costa meridionale della Sardegna. \nLa citt\u00e0, che si sviluppa intorno al colle dello storico quartiere di Castello, \u00e8 delimitata ad est dalla Sella del Diavolo e dallo stagno di Molentargius, a ovest dallo stagno di Cagliari, a sud dal mar Tirreno e a nord dal colle di San Michele e dalla pianura del Campidano.\nHa in comune con Roma, Lisbona, Praga e Istanbul il fatto di essere stata costruita su sette colli calcarei che identificano altrettanti quartieri cittadini: \"Castello\", \"Tuvumannu\"/\"Tuvixeddu\", \"Monte Claro\", \"Monte Urpinu\", \"Colle di Bonaria\", \"Colle di San Michele\", \"Calamosca/Sella del Diavolo\". A questi vanno aggiunti i pi\u00f9 bassorilievi di Montixeddu, Monte Mixi e Cuccuru 'e Serra.\nLa citt\u00e0 \u00e8 caratterizzata infatti da zone collinari, dove sorgono i quartieri storici, e da zone pianeggianti, dove \u00e8 situata la maggior parte dei quartieri sorti a partire dal XIX secolo.\nClima.\nIl clima della citt\u00e0 \u00e8 tipicamente mediterraneo, con inverni miti ed estati calde e siccitose. I valori estremi estivi talvolta superano di poco i (a volte con tassi di umidit\u00e0 assai elevati), mentre quelli invernali, solo in condizioni particolari e rare, scendono leggermente sotto lo zero. Frequenti i venti, soprattutto il maestrale e lo scirocco; d'estate la brezza marina diurna da scirocco (detto \"s'imbattu\" in cagliaritano) abbassa la temperatura e . \nSecondo la Stazione meteorologica di Cagliari Elmas la temperatura media annua si attesta sui , ma all'interno della citt\u00e0, soprattutto le temperature minime risultano pi\u00f9 alte di qualche grado.\nL'ultima nevicata con accumulo \u00e8 stata registrata nel gennaio del 1993.\nOrigini del nome.\nIl nome \"Karali\", secondo Max Leopold Wagner ascrivibile al protosardo, \u00e8 composto da una radice *\"kar\" e dal suffisso -\"ali\" e trova riscontri con i toponimi \"Carale\" di Austis, \"Carallai\" di Sorradile, \"Caraglio\" della Corsica, \"Caralis\" della Panfilia e dell'Isauria e \"Caralitis\" della Pisidia. La radice \"kar\" negli antichi linguaggi mediterranei significava \"pietra/roccia\" e il suffisso \"al\" dava valore collettivo; si sarebbe formato cos\u00ec Karali, che significherebbe \"localit\u00e0 rocciosa\".\nCagliari era chiamata \"Krly\" dai fenicio-punici mentre in latino era \"Caralis\" o al plurale \"Carales\"; quest'ultima forma plurale \u00e8 attestata per la prima volta nel \"Bellum Africanum\" e secondo un'interpretazione storico-linguistica potrebbe essere connessa all'esistenza, nel primo periodo romano, di due comunit\u00e0 distinte: quella pi\u00f9 antica della vecchia citt\u00e0 punica e quella pi\u00f9 recente rappresentata dagli immigrati romano-italici del \"vicus munitus Caralis\" (citato da Publio Terenzio Varrone), poi fusesi nel corso del II secolo a.C..\nDurante l'epoca Giudicale il centro della citt\u00e0 divenne il borgo di \"Santa Igia\" (contrazione di Santa Cecilia). Con l'arrivo dei Pisani (1216/1217) e la distruzione di Santa Igia (1258), Cagliari venne identificata nei documenti dell'epoca come \"Castellum Castri de Kallari\" e, successivamente, come \"Castell de C\u00e0ller\" in catalano. L'attuale toponimo \"Cagliari\" deriva dalla pronuncia in spagnolo di \"Callari\". In lingua sarda il nome attuale \"Casteddu\" verrebbe dall'identificazione della citt\u00e0 con il quartiere fortificato di Castello, edificato durante la dominazione pisana.\nStoria.\nLa fondazione di Cagliari secondo la leggenda.\nLa leggenda, narrata dallo scrittore latino Gaio Giulio Solino, vuole che Caralis sia stata fondata da Aristeo, figlio del dio Apollo e della ninfa Cirene, giunto in Sardegna dalla Beozia nel XV secolo a.C. circa. Aristeo introdusse in Sardegna la caccia e l'agricoltura, riappacific\u00f2 le popolazioni indigene in lotta fra di loro e fond\u00f2 appunto la citt\u00e0 di Caralis, sulla quale in seguito regn\u00f2. Secondo alcune fonti Aristeo venne accompagnato in Sardegna da Dedalo, il quale, secondo gli antichi greci, sarebbe l'artefice delle imponenti opere dedalee (i Nuraghi) presenti sull'isola.\nPreistoria e storia antica.\nAlcune \"domus de janas\" e resti di capanne del IV - III millennio a.C. scoperte a San Bartolomeo e sul colle di Sant'Elia confermano che la zona dove sorge l'odierna citt\u00e0 fu abitata fin dal neolitico; le risorse del mare, degli stagni e del fertile terreno della pianura campidanese, garantivano il sostentamento delle popolazioni del periodo prenuragico. All'et\u00e0 del rame risalgono i reperti della cultura di Monte Claro, diffusasi in tutta la Sardegna, che prende il nome dall'omonimo colle cagliaritano. Ritrovamenti archeologici dell'et\u00e0 del bronzo, come ad esempio le ceramiche egee ritrovate nel nuraghe Antigori presso Sarroch, fanno ipotizzare che le popolazioni nuragiche stanziate nell'odierno cagliaritano intrattennero intensi rapporti commerciali e culturali con i Micenei e sono testimonianza che i suoi porti godevano gi\u00e0 allora di vita e di frequentazione; lo stesso mito di Aristeo sulla fondazione di Caralis potrebbe essere nato, in epoca successiva, dal lontano ricordo di questi antiche interazioni fra Sardi e Greci.\nI Fenici, che frequentarono i porti di Cagliari e di altre zone della Sardegna sin dall'VIII secolo a.C., o in periodo comunque antecedente alla fondazione di Roma, si stanziarono all'imboccatura dello stagno di Santa Gilla. Il poeta romano Claudio Claudiano del IV secolo, descrivendo Karalis, la dice \"Tyrio fundata potenti\" ossia fondata dalla potente Tiro (nell'odierno Libano) e i dati archeologici hanno confermato la presenza fenicia nel periodo della cosiddetta \"talassocrazia\" di Tiro. Passata ai Cartaginesi nel VI secolo a.C., la citt\u00e0 conobbe un rapido sviluppo, testimoniato tra l'altro dalle necropoli di Tuvixeddu, ritenuta la pi\u00f9 vasta necropoli punica del Mediterraneo.\nDivenuta il centro principale dell'isola, ormai in gran parte sotto l'influenza di Cartagine, pass\u00f2 ai Romani con tutta la Sardegna e la Corsica, nel 238 a.C., all'indomani della prima guerra punica. Nei secoli successivi la \"Karalis\" romana mantenne il suo ruolo di metropoli sarda e nel 46 a.C. Cesare la premi\u00f2 per averlo sostenuto nello scontro con Pompeo concedendole lo Stato giuridico di municipio. Alla morte di Cesare i cittadini gli rimasero fedeli e si schierarono dalla parte del figlio adottivo Ottaviano contro Sesto Pompeo. Dopo la vittoria di Ottaviano, in et\u00e0 imperiale ci fu un lungo periodo di tranquillit\u00e0 politica e di grande sviluppo economico. L'aspetto dell'abitato sub\u00ec numerosi mutamenti durante la lunga dominazione romana, di cui sono notevoli resti l'anfiteatro e le ville suburbane come la cosiddetta \"Villa di Tigellio\".\nAlla met\u00e0 del V secolo la citt\u00e0 cadde sotto l'occupazione dei Vandali d'Africa, comandati dal re Genserico. Caralis rimase parte del regno dei Vandali per circa ottant'anni, divenendo per un breve lasso di tempo capitale di un regno sardo indipendente proclamato dal funzionario germanico ribelle Goda. Fu riconquistata dai romani d'oriente di Giustiniano nel 534 d.C. ed entr\u00f2 nel sistema amministrativo bizantino come sede del \"preside\", funzionario imperiale a capo di tutta la Sardegna, sottoposta all'esarcato d'Africa. Durante la guerra gotica, che imperversava nella penisola, contingenti di Goti occuparono per un breve periodo la citt\u00e0 che passo poi nuovamente in mano bizantina. Nel 599 d.C. la flotta longobarda di Agilulfo comp\u00ec un'incursione di saccheggio nelle coste cagliaritane ma venne respinta dalle milizie locali.\nStoria medievale.\nCon la divisione dell'isola in quattro Stati detti \"Giudicati\", la citt\u00e0, da secoli in fortissima recessione demografica e ormai ridotta al borgo di Santa Igia o \"Santa Gilla\", rimase a capo del giudicato che ne prese il nome. Intanto aveva sub\u00ecto secoli di incursioni saracene, contrastate dal principio dell'XI secolo con l'aiuto delle potenze navali di Pisa e Genova. \u00c8 nota la progressiva ingerenza che le due citt\u00e0 marinare esercitarono da allora sulla Sardegna. Il Giudicato cagliaritano, fin dalle sue pi\u00f9 antiche attestazioni, rientr\u00f2 nell'orbita dei Pisani e dei Genovesi; furono i primi che finirono con l'impadronirsene. Nel 1215, di fronte alla possibilit\u00e0 di un'alleanza tra la nuova giudicessa Benedetta e Genova, il pisano Lamberto Visconti di Eldizio, marito di Elena di Gallura, ottenne, con la minaccia delle armi, la cessione del colle che sarebbe stato detto di Castello: infatti, quasi a guardia della capitale giudicale, vi venne presto costruita una citt\u00e0 fortificata interamente pisana: il \"Castellum Castri de Kallari\" (1216/1217). Alla morte di Benedetta le succedette la sorella Agnese in qualit\u00e0 di reggente per il figlio Guglielmo II Salusio V ().\nNel 1257 il neo-sovrano filoligure Guglielmo III-Salusio VI scacci\u00f2 i pisani dalla rocca di Castel di Castro, ceduta l'anno precedente al comune di Genova dal predecessore Giovanni Torchitorio V. Ci\u00f2 accese l'ira di Pisa e degli altri tre giudicati sardi filopisani che immediatamente attaccarono Guglielmo. Il 20 luglio 1258, dopo un anno di guerra, Santa Igia venne distrutta dalla coalizione guidata da Gherardo e Ugolino della Gherardesca, Guglielmo di Capraia, Giovanni Visconti e l'ammiraglio Ottone Gualduccio e sulle sue rovine venne sparso il sale; il giudice Guglielmo riusc\u00ec a fuggire a Genova dove mor\u00ec nello stesso anno. Ebbe cos\u00ec fine il giudicato di Cagliari che venne smembrato in tre parti: la parte settentrionale venne annessa dal giudicato di Arborea, la parte orientale dal giudicato di Gallura, l'area occidentale fu assegnata alla famiglia dei Della Gherardesca, mentre il comune di Pisa mantenne il governo di Castel di Castro, considerato \"\"la chiave del Mediterraneo\". Da allora il \"Castellum Castri\" fu identificato con la stessa Cagliari, come mostra ancora l'attuale nome sardo della citt\u00e0, \"Casteddu\". Nondimeno attorno ad esso si formarono i sobborghi di \"Stampace\" (toponimo che si riscontra anche a Pisa) e di \"Villanova\"; in queste appendici trovarono asilo i profughi sardi di Santa Igia, esclusi dal Castello, dipendente direttamente da Pisa, che aveva un ordinamento comunale regolato dal \"Breve Castelli Castri de Kallari\"; il porto di \"Bagnaria\", collegato a Castello dal quartiere fortificato della \"Marina\", era invece regolato dal \"Breve portus kallaretani\".\nNel luglio del 1270, nel porto della Cagliari pisana fece tappa per circa una settimana l'esercito cristiano al comando del re Luigi IX di Francia, che si apprestava a partecipare all'Ottava crociata contro i musulmani della Tunisia.\nNon passarono che pochi decenni e un'altra dominazione sopraggiunse. Questa volta furono gli Aragonesi che, nella loro guerra di conquista della Sardegna (1323-1326), assediando Cagliari, edificarono una loro roccaforte su un altro colle, ancora pi\u00f9 meridionale: quello di \"Bonaria\". Essi tuttavia non distrussero la citt\u00e0 nemica, come avevano fatto i Pisani con Santa Gilla; ma anzi, ottenuta la vittoria nella battaglia di Lucocisterna, lasciarono il \"Castello\" infeudato a Pisa. I toscani per\u00f2 non sopportavano la concorrenza del nuovo borgo aragonese di Bonaria, col suo fiorente porto: l'anno seguente ripresero le armi ma vennero nuovamente sconfitti dagli aragonesi in una battaglia navale svoltasi nel golfo degli Angeli tra il 26 e il 29 dicembre 1325 e quindi dovettero abbandonare per sempre il Castello mentre le loro abitazioni furono riassegnate a sudditi della corona d'Aragona, principalmente catalani trasferitisi da Bonaria. Ai pisani (i cosiddetti \"pullini\") fu tuttavia permesso di continuare a risiedere alla Marina e nelle altre appendici. Sotto la dominazione iberica \"Caller\" (Cagliari), citt\u00e0 reale non sottomessa e sede del vicer\u00e9, venne dotata di un codice municipale modellato sulla base di quello di Barcellona e divenne la capitale del nuovo regno. Il Castello, riservato ai nuovi dominatori catalano-aragonesi, venne interdetto, per ragioni di sicurezza militare, agli stranieri e poi anche ai sardi dal 1333 (divieto che perdurer\u00e0 fino al XVI secolo); il quartiere del porto, la \"Bagnaria\" pisana ormai nota come \"La Pola\", fu potenziato e ampliato. Alcune famiglie di origine iberica che si insediarono a Cagliari in quell'epoca sono tuttora presenti in citt\u00e0; tra le varie si possono ricordare gli Aymerich, gli Amat, i Manca, i Canelles e i Sanjust.\nStoria rinascimentale, seicentesca e settecentesca.\nConquistata la Sardegna pisana e inglobati i possedimenti dei Malaspina, il regno dovette fronteggiare prima i Doria e poi Mariano IV d'Arborea il quale a partire dal 1353 scaten\u00f2 la rivolta contro gli aragonesi, cosicch\u00e9 il territorio regio si ridusse alle sole citt\u00e0 di Cagliari e Alghero mentre la parte restante divenne parte del giudicato di Arborea, l'unica entit\u00e0 statale isolana rimasta indipendente. Questa situazione si protrasse a fasi alterne fino al 1409 quando una nuova spedizione militare aragonese, guidata da Martino I di Sicilia, sconfisse arborensi e alleati nella battaglia di Sanluri, facendo s\u00ec che a partire dal 1420, a seguito della cessione per fiorini dei restanti territori del giudicato arborense, il territorio del regno di Sardegna, con capitale \"Caller\", coincidesse per la prima volta con quello dell'intera isola.\nCon il matrimonio di Ferdinando II d'Aragona e Isabella I di Castiglia (1469) si ebbe l'unione fra la Corona di Castiglia e la Corona d'Aragona (di cui il Regno di Sardegna faceva parte), che mantennero per\u00f2 istituzioni distinte.\nNel 1535 l'imperatore Carlo V lanci\u00f2 una grande spedizione navale contro Tunisi; prima di partire verso l'Africa la flotta effettu\u00f2 un ultimo raduno a Cagliari, la visita del sovrano in citt\u00e0 \u00e8 ricordata da un'epigrafe in lingua latina posta sopra il portale dell'Ex Palazzo di Citt\u00e0 e da un pulpito oggi situato nell'atrio della chiesa di San Michele. \nNel corso dello stesso secolo furono potenziate le fortificazioni con la costruzione dei bastioni e i diritti e benefici dei catalano-aragonesi furono estesi a tutti i cittadini. All'epoca (met\u00e0 del XVI secolo) la popolazione di Cagliari, una delle tante citt\u00e0 di uno sterminato impero in continua espansione, superava di poco i abitanti mentre Barcellona ne contava circa e Madrid circa .\nLa vita intellettuale fu relativamente vivace e nel XVII secolo venne fondata l'Universit\u00e0 (1607). Tuttavia pian piano la citt\u00e0, pur fortemente ispanizzata specialmente nel suo tessuto dirigenziale e istituzionale, cominci\u00f2 a esprimere una certa insofferenza per la dominazione iberica: sentimento che culmin\u00f2 nell'assassinio del vicer\u00e9 Camarassa (1668).\nCos\u00ec nel 1708, durante la Guerra di successione spagnola, i cagliaritani non opposero resistenza all'assedio anglo-olandese, che pose fine all'et\u00e0 spagnola. A seguito del trattato di Utrecht si assistette allo smembramento dei territori europei dell'impero spagnolo e il regno di Sardegna venne assegnato arbitrariamente prima all'Austria dal 1713, e successivamente, dopo l'effimera occupazione del cardinale Giulio Alberoni che cercava di riconquistare la Sardegna agli spagnoli (1717), Cagliari, come deciso al Trattato dell'Aia del 1720, pass\u00f2 con tutto il Regno sotto il dominio sabaudo, l'8 agosto 1720.\nL'et\u00e0 delle riforme che segu\u00ec in tutta Europa vide la riorganizzazione dell'Universit\u00e0, dell'ospedale, dell'Archivio di Stato e della Biblioteca universitaria e la creazione di una scuola di Chirurgia e della Stamperia reale.\nAnche i piemontesi non furono tuttavia ben tollerati. E dopo che Cagliari aveva resistito all'assedio navale dei francesi rivoluzionari (1793), i sardi videro rifiutare la loro richiesta di una maggiore autonomia e del rispetto degli antichi privilegi, la citt\u00e0 insorse il 27-28 aprile 1794 (oggi festa come \u00abSa die de sa Sardigna\u00bb), e cacci\u00f2 temporaneamente i piemontesi; ma la rivolta, fagocitata da una sollevazione anti-feudale nel resto dell'isola, si risolse senza conseguenze.\nStoria ottocentesca.\nCagliari, rioccupata, divenne dal 1798 al 1814, oltre che capitale, centro politico-amministrativo del Regno di Sardegna e ospit\u00f2 nel Palazzo reale (detto \"Viceregio\") la corte sabauda, cacciata da Torino dai francesi, i quali avevano costituito la Repubblica Piemontese, mentre non avevano potuto conquistare la Sardegna.\nLa presenza della corte in citt\u00e0 non imped\u00ec l'insorgere di varie \nsollevazioni contro i Savoia, la pi\u00f9 importante delle quali \u00e8 chiamata \"rivolta di Palabanda\", dal nome della localit\u00e0 in cui si trovava la villa ove venne organizzata. In questi anni si assistette ad un grande sviluppo della citt\u00e0: nel 1811 venne installata la prima illuminazione pubblica e si ebbe la sistemazione della rete stradale. Tuttavia si verificarono anche periodi di carestia seguiti da un'epidemia di febbre (1816). Nel 1847, cos\u00ec come a Sassari, un moto popolare, partito dall'universit\u00e0, port\u00f2 il re Carlo Alberto a riconoscere la fusione dell'isola con gli stati di terraferma (Piemonte, Savoia, Liguria).\nCon le nuove tecniche belliche a Cagliari, privata del ruolo di piazzaforte all'indomani dell'Unit\u00e0 d'Italia, furono abbattute le mura e si posero le basi per la grande espansione dell'ultimo secolo. Attirati dalle tante potenzialit\u00e0 inespresse, si stabiliscono in questo periodo a Cagliari numerosi imprenditori (soprattutto liguri, piemontesi, svizzeri e francesi) che favoriranno la riorganizzazione cittadina importando le prime forme di industrializzazione; avviene cos\u00ec il passaggio da una societ\u00e0 da Ancien R\u00e9gime ad una societ\u00e0 di tipo capitalista. Gli architetti sardi (e non), tra cui Gaetano Cima e Dionigi Scano, ridisegnano il centro urbano secondo i gusti dell'epoca; si impone lo stile neoclassico e neogotico, sorgono i caratteristici palazzi liberty.\nStoria novecentesca e contemporanea.\nIl 14 aprile 1899 viene posta la prima pietra del municipio di via Roma, alla presenza del re Umberto I, i cui lavori avranno termine nel 1907: questo evento d\u00e0 un avvio quasi simbolico al nuovo secolo, con il trasferimento del potere cittadino dal vecchio quartiere di Castello alla moderna area vicina al Porto, luogo di traffici e commerci. Il palazzo rientra tra le opere realizzate dall'amministrazione di Ottone Bacaredda, sindaco di Cagliari dal 1889 al 1921 quasi ininterrottamente, riconosciuto come uno dei sindaci pi\u00f9 illuminati della citt\u00e0. Il 14 maggio 1906 scoppiano a Cagliari gli scioperi contro il carovita, che causano due morti e parecchi feriti.\nNel 1924 il Governo Mussolini var\u00f2 la cosiddetta \"Legge del Miliardo\" stanziando pi\u00f9 di un miliardo di lire per la modernizzazione della Sardegna, che in buona parte andr\u00e0 a Cagliari. Anche in citt\u00e0 il Fascismo arriva con la sua violenza, occupando le sedi dei partiti avversi e cacciando gli oppositori, tra cui Emilio Lussu che fu assalito nella sua casa di piazza Martiri il 31 ottobre 1926. A fine anni venti, con l'annessione dei comuni di Pirri, Selargius, Quartucciu, Monserrato e, successivamente, Elmas (1937), Cagliari raggiunse i abitanti. \u00c8 in questi anni che vengono costruite importanti opere pubbliche, molte delle quali realizzate da un giovane progettista comunale, Ubaldo Badas, le cui architetture originali contribuiscono ad abbellire la citt\u00e0 sia negli anni trenta che nel dopoguerra, come il Parco delle Rimembranze, il Terrapieno e parte dei Giardini Pubblici. Tuttavia, grazie all'attenta amministrazione di Enrico Endrich, fascista convinto ma dotato di libero pensiero, a Cagliari non vengono realizzate opere pubbliche tali da stravolgere il tessuto cittadino originario; le opere progettate dopo la fine del suo mandato (1933), non fecero in tempo a essere costruite a causa della guerra.\nDurante la seconda guerra mondiale, Cagliari sub\u00ec numerosi bombardamenti (l'80% della citt\u00e0 venne pi\u00f9 o meno gravemente colpito, tanto che Cagliari fu dichiarata Citt\u00e0 Martire e ricevette una medaglia d'oro al valore militare) dei quali si possono ancora vedere i segni in alcune zone del centro storico. I bombardamenti cominciarono il 17 febbraio del 1943, con l'arrivo sui cieli di Cagliari di un centinaio di aerei statunitensi. Tra il 26 e il 28 febbraio 1943 si hanno i bombardamenti pi\u00f9 pesanti, con la distruzione di molti luoghi importanti per Cagliari. In totale le vittime dei bombardamenti in citt\u00e0 furono pi\u00f9 di .\nNel 1948 diventa ufficialmente capoluogo della Sardegna secondo l'articolo 2 dello Statuto della Regione autonoma della Sardegna. Dal secondo dopoguerra in poi la popolazione di Cagliari crebbe ulteriormente fino a raggiungere un massimo di abitanti circa nel 1981 per poi calare drasticamente a seguito dei referendum svoltisi fra met\u00e0 anni ottanta e inizio anni novanta che sancirono l'autonomia delle varie frazioni di epoca fascista, comuni conurbati fortemente alla citt\u00e0 storica in un'unione che costituisce il fulcro dell'area metropolitana cagliaritana.\nNel corso del XX secolo il centro urbano si \u00e8 esteso fino al litorale del Poetto e alla zona di Monte Urpinu facendo sorgere i quartieri di San Benedetto, Fonsarda, Bonaria, La Vega, Tuvumannu e San Michele.\nSimboli.\nLa citt\u00e0 di Cagliari ha cambiato diversi stemmi durante la sua storia. Il primo di cui si ha notizia risale al periodo pisano; il simbolo di \"Castel di Castro\", il cui bassorilievo \u00e8 osservabile sulle mura della torre dell'elefante, \u00e8 costituito da uno scudo gotico su cui \u00e8 rappresentato un castello a muratura isodoma, sul mare, avente tre torri merlate e due portoni.\nNel periodo aragonese-spagnolo lo stemma venne sostituito con uno nuovo formato da uno scudo a losanga inquartato in croce di Sant'Andrea sui cui riquadri sono rappresentati due castelli sul mare, simbolo di Cagliari medioevale, alternati dalle barre d'Aragona. Questo stemma rimase in uso fino al 1766 quando con regio diploma fu sostituito dall'attuale stemma.\nLo stemma attuale si presenta come uno scudo di forma ovale inquartato; nel primo e quarto campo \u00e8 presente la croce dei Savoia mentre nel secondo e terzo \u00e8 presente un castello a tre torri fondato su uno scoglio uscente dal mare, il tutto al naturale. Lo scudo \u00e8 sostenuto da due giovani tritoni e timbrato da corona di marchese.\nOnorificenze.\nCagliari (\"Castel de C\u00e0ller\"), gi\u00e0 capitale del regno di Sardegna, ottenne ufficialmente il titolo di citt\u00e0 regia nel 1327:\nDonato formalmente alla citt\u00e0 nel 1679, la municipalit\u00e0 venne anche insignita del cavalierato dell'Ordine del Toson d'oro durante il periodo aragonese di re Carlo II per fedelt\u00e0 alla corona, il medaglione dell'Ordine, ritoccato nella forma originale durante il periodo sabaudo di re Vittorio Amedeo II con l'incisione dei simboli del regno, viene nella celebrazione indossato ogni anno dall\"'alter nos\" del sindaco di Cagliari in occasione della festivit\u00e0 cittadina di Sant'Efisio:\nPer il suo sacrificio e per la fierezza con la quale affront\u00f2 il nemico durante la seconda guerra mondiale, Cagliari fa parte delle citt\u00e0 decorate al valor militare per la guerra di liberazione; il 19 maggio 1950, infatti, il Presidente della Repubblica Luigi Einaudi concesse al gonfalone civico la medaglia d'oro al valor militare :\nIl 14 giugno 1975 la citt\u00e0 ricevette inoltre la medaglia d'argento ai benemeriti della scuola, della cultura e dell'arte :\nMonumenti e luoghi d'interesse.\nLa lunga storia e le varie dominazioni e influenze provenienti dall'esterno hanno contribuito a donare alla citt\u00e0 un'importante patrimonio culturale e architettonico.\nPer quanto riguarda i periodi storici pi\u00f9 antichi si segnalano la necropoli di Tuvixeddu, di et\u00e0 punica, e l'Anfiteatro romano, risalente al II secolo.\nCuore medioevale della citt\u00e0 \u00e8 il quartiere fortificato di Castello, che fino alla seconda guerra mondiale, fu la residenza dei nobili. Degni di nota sono anche i quartieri storici di Stampace, Marina e Villanova. Il primo era il quartiere dei borghesi e dei mercanti, il secondo era il quartiere dei pescatori e marinai, il terzo quello dei pastori e dei contadini.\nArchitetture religiose.\nChiese.\nFra le numerose chiese presenti a Cagliari si possono ricordare:\nAmbiente, verde urbano, parchi e spiagge.\nZone umide.\nLa Laguna di Santa Gilla ( ettari di superficie) a ovest e lo Stagno di Molentargius a est (), riconosciuti come zone umide protette da varie leggi regionali e della comunit\u00e0 europea, offrono asilo a notevoli colonie di fenicotteri che da anni vi nidificano, creando un ambiente simile a quello della \"Camargue\" francese. Mentre per lo specchio d'acqua del Molentargius \u00e8 stato messo in atto un piano turistico e di rivalutazione ambientale, con bonifiche e apertura al pubblico di parte del parco, a Santa Gilla vi \u00e8 ancora una situazione in molti punti di degrado, con parte dello stagno interrato nel 1980 per la realizzazione del Porto Canale.\nParchi.\nDi seguito una lista dei pi\u00f9 importanti parchi cittadini:\nSpiagge.\nIl Poetto (in sardo Su Poettu) \u00e8 la principale spiaggia di Cagliari che si estende per circa otto chilometri, dalla Sella del Diavolo sino al litorale di Quartu Sant'Elena.\nAltra spiaggia frequentata \u00e8 la piccola spiaggia di Calamosca situata nel tratto di mare tra la zona di \"Capo Sant' Elia\" e il Poetto.\nSociet\u00e0.\nEvoluzione demografica.\nLa popolazione di Cagliari raggiunse il suo picco massimo nel 1981 con circa abitanti. Negli anni ottanta e novanta, tre frazioni cagliaritane divennero, tramite referendum, comuni autonomi. Cos\u00ec, con l'autonomia di Quartucciu ( ab.) nel 1983, Elmas ( ab.) nel 1989 e Monserrato ( ab.) nel 1991, Cagliari pass\u00f2 da circa a circa abitanti.\nEtnie e minoranze straniere.\nAl 31 dicembre 2019 la popolazione straniera ammonta a 9\u00a0575 persone, pari al 6,2% della popolazione totale; le prime cinque nazionalit\u00e0 per numero di abitanti sono:\nLingue e dialetti.\nLa lingua autoctona di Cagliari, resa coufficiale nello Statuto comunale, \u00e8 il sardo (\"sardu\") e per la precisione il campidanese (\"sardu campidanesu\") nella variante cagliaritana (\"casteddaju\").\nLa lingua sarda \u00e8 conosciuta e parlata sempre meno dalle nuove generazioni del luogo, che ormai utilizzano in larga misura solo quella italiana, perlopi\u00f9 espressa nella sua variante regionale: difatti, nel corso di tre secoli e pi\u00f9 recentemente tramite l'istruzione obbligatoria e i mezzi di comunicazione di massa, l'italiano \u00e8 diventato predominante nei rapporti sociali di ordine formale e informale, relegando il sardo a un ruolo marginale; spesso i giovani ne hanno solo una competenza passiva o limitata a poche locuzioni stereotipate, per via del rapporto coi parenti anziani che ancora lo parlano, mentre con i genitori (per scelta di questi ultimi in merito alla loro educazione) hanno parlato solo e sempre in italiano, declinato nella sua variante regionale.\nLa variante cagliaritana del sardo nei suoi registri alti ha tradizionalmente rappresentato il modello linguistico di referenza per tutta l'area centromeridionale dell'isola, variante diastratica alta utilizzata dal ceto borghese in tutto il dominio campidanese, nonch\u00e9 modello letterario di riferimento per scrittori e poeti.\nReligione.\nLa maggioranza dei cagliaritani \u00e8 di religione cattolica. Fra la popolazione immigrata sono poi presenti delle minoranze di ortodossi e musulmani. La citt\u00e0 \u00e8 sede dell'Arcidiocesi di Cagliari, che ha origini antiche, seppure non documentata, si ha notizia del primo vescovo sant'Avendrace gi\u00e0 intorno al 70 d.C.; il vescovo Quintasio partecip\u00f2 al Concilio di Arles del 314; nel territorio di sua competenza si trovano 133 parrocchie.\nVi sono numerosi santi e beati di nascita cagliaritana o cagliaritani di adozione, testimoni della fede cristiana a Cagliari e in Sardegna: si ricordano il Santo patrono San Saturnino, Sant'Efisio (cui \u00e8 dedicata la festa pi\u00f9 importante), San Lucifero di Cagliari, Sant'Avendrace, San Mauro Martire, Ignazio da Laconi, Salvatore da Horta, Sant'Eusebio di Vercelli e sua madre Santa Restituta, Nicola da Gesturi, Suor Giuseppina Nicoli e Suor Teresa Tambelli, Maria Cristina di Savoia.\nIl 22 settembre 2013 la citt\u00e0 \u00e8 stata meta di uno dei viaggi apostolici di papa Francesco; in tale occasione si sono riversati nei luoghi degli incontri pi\u00f9 di 400.000 fedeli. Precedentemente Cagliari era stata meta delle visite pastorali di Paolo VI il 24 aprile 1970, Giovanni Paolo II nell'ottobre 1985 e di Benedetto XVI il 7 settembre 2008.\nAltre Chiese presenti sono la chiesa evangelica, la chiesa evangelica battista, la chiesa di Ges\u00f9 Cristo dei santi degli ultimi giorni e i Testimoni di Geova.\nTradizioni e folclore.\nCagliari e la sua area demologica presentano molte manifestazioni antropologiche peculiari, eredit\u00e0 dei vari popoli che hanno influenzato la storia della citt\u00e0.\nNumerose sono le feste religiose che la citt\u00e0 ha praticato nel corso dei secoli. Molte si svolgono ancora oggi, mentre di altre se ne \u00e8 mantenuto solo il ricordo nella memoria orale o nella tradizione letteraria.\nIstituzioni, enti e associazioni.\nSanit\u00e0.\nLe strutture ospedaliere della citt\u00e0 di Cagliari sono:\nQualit\u00e0 della vita.\nNel 2015 la provincia di Cagliari si \u00e8 piazzata al 39\u00ba posto nell'annuale classifica stilata da Il Sole 24 ORE sulla vivibilit\u00e0 delle 107 province italiane, classificandosi 80\u00aa per \"tenore di vita\", 71\u00aa per \"affari e lavoro\", 47\u00aa per \"servizi ambiente e salute\", 36\u00aa per \"popolazione\", 8\u00aa per \"ordine pubblico\" e 38\u00aa per \"tempo libero\".\nSecondo un sondaggio effettuato da IPR Marketing nel 2009, Cagliari risulta essere la \"citt\u00e0 pi\u00f9 felice d'Italia\" piazzandosi al 1\u00ba posto.\nCultura.\nIstruzione.\nBiblioteche.\nLe biblioteche presenti all'interno del territorio comunale sono:\nScuole.\nNel territorio comunale hanno sede 26 scuole secondarie di secondo grado, di cui 20 pubbliche e 6 private, 11 istituti secondari di primo grado pubblici e 3 privati e 13 scuole primarie pubbliche e 10 private. Tra i vari istituti sono rilevanti dal punto di vista storico il liceo ginnasio statale Siotto Pintor, gi\u00e0 liceo degli Scolopi, che \u00e8 una delle scuole in attivit\u00e0 pi\u00f9 antiche d'Italia, risalendo al XVII secolo, ed il Liceo classico Giovanni Maria Dettori, nel quale studiarono varie personalit\u00e0 di rilievo sarde, tra cui Antonio Gramsci.\nUniversit\u00e0.\nL'Universit\u00e0 degli Studi di Cagliari inizi\u00f2 la sua attivit\u00e0 nel 1626 ed \u00e8 il principale ateneo di Cagliari nonch\u00e9 il pi\u00f9 frequentato della Sardegna.\nA Cagliari \u00e8 presente dal 1970 anche la Pontificia facolt\u00e0 teologica della Sardegna.\nCinema.\nFilm girati e/o ambientati nel capoluogo:\nMusica.\nCagliari ha dato i natali a importanti musicisti tra cui Ennio Porrino, compositore e Giuseppe Anedda, mandolinista, nonch\u00e9 a diversi cantanti come i tenori Giovanni Matteo De Candia e Piero Schiavazzi, il baritono Angelo Romero, i soprani Carmen Melis e Giusy Devinu e il contralto Bernadette Manca di Nissa.\nPer quanto riguarda la musica contemporanea godono di una certa fama cantanti come Pago e pi\u00f9 recentemente Marco Carta.\nA Cagliari \u00e8 attivo dal 1939 il conservatorio Pierluigi da Palestrina erede dell'Istituto Musicale Mario De Candia, che negli ultimi anni ha istituito una convenzione con il Liceo Artistico Foiso Fois aprendo il Liceo Musicale di Cagliari.\nCucina.\nLa cucina cagliaritana \u00e8 legata alla cucina tipica dell'isola, in particolare alla cucina campidanese, ma presenta anche influenze catalane e liguri. Fra i piatti pi\u00f9 tradizionali si possono citare quelli a base di pesce come la \"fregula cun cocciula\" (fregola con le vongole), \"cocciula e cozzas a schiscionera\" (vongole e cozze cucinate in tegame), \"sa burrida a sa casteddaia\" (piatto a base di gattuccio marino, aceto e noci), \"sa cassola\" (zuppa di pesci, crostacei e molluschi), le \"orziadas\" (anemoni di mare insemolati e fritti) e l\"'aligusta a sa casteddaia\" (aragosta condita alla cagliaritana). I primi piatti pi\u00f9 famosi sono i \"malloreddus a sa campidanesa\", spaghetti con vongole e bottarga, \"spaghittus cun arrizzonis\" (spaghetti ai ricci di mare serviti anche in diverse varianti, coi carciofi o con asparagi selvatici), \"su mazzamurru\" (pane casereccio raffermo cotto nel sugo o nel brodo, condito col pecorino grattugiato) e le \"panadas\" (piatto originario di Assemini, consiste in una sorta di torta salata ripiena di carne o anguille, la cui pasta viene preparata impastando semola, strutto e olio d'oliva); i secondi piatti sono composti essenzialmente da arrosti di carne. I dolci pi\u00f9 conosciuti sono le \"pardulas\", \"sebadas\", \"candelaus\", \"pabassinas\" diffusi in tutta l'isola, mentre fra i vini prodotti nel cagliaritano si segnalano il \"Nuragus\", il \"Nasco\", il \"Gir\u00f2\", il \"Malvasia\", il \"Moscato\" e il \"Monica\".\nGeografia antropica.\nUrbanistica.\nLa citt\u00e0 si \u00e8 sviluppata in diversi periodi: si possono chiaramente distinguere il centro storico di origine medievale e i nuovi quartieri, frutto del fenomeno dell'urbanizzazione, sorti tra XIX e XX secolo.\nIl centro storico ha assunto la sua fisonomia, che ancora oggi in gran parte conserva, nella seconda met\u00e0 del XIII secolo quando ad est e ovest del Castello e della Marina si aggiunsero le due appendici di Villanova e Stampace. La pianta della Cagliari pisana (e poi aragonese e spagnola) aveva la forma di un'aquila, simbologia imperiale, similmente ad altre citt\u00e0 medievali italiane come ad esempio Cividale del Friuli. \nA partire dal XIX secolo, con il depennamento di Cagliari dalla lista delle piazzeforti del Regno d'Italia (1866) e il conseguente abbattimento delle mura, la citt\u00e0 si \u00e8 espansa verso est, ovest e nord.\nSuddivisioni storiche.\nOggi Cagliari conta 31 quartieri:\nEconomia.\nUna classifica stilata da \"Il Sole 24 ORE\" in base al reddito medio dei capoluoghi di provincia italiani colloca Cagliari, con un reddito medio di 27.535 euro, in 13\u00aa posizione (su 117).\nSecondo un'indagine del 2008 di \"Cittalia-Fondazione Anci Ricerche\" Cagliari sarebbe la quarta citt\u00e0 metropolitana italiana per Pil pro-capite dopo Milano, Roma e Bologna.\nPesca.\nA Cagliari, grazie alla vicinanza del mare e agli stagni, il settore della pesca \u00e8 abbastanza sviluppato. La citt\u00e0 inoltre possiede uno dei pi\u00f9 grandi mercati ittici d'Italia, il mercato di San Benedetto, con una vasta scelta sia per commercianti che per privati.\nIndustria.\nLa zona industriale di Macchiareddu-Grogastu fra Cagliari e Capoterra (coadiuvata dal porto industriale di Giorgino) \u00e8 una delle pi\u00f9 importanti nell'isola, sono inoltre presenti a Cagliari vari stabilimenti di multinazionali quali: Heineken, Bridgestone, Eni.\nServizi.\nPer quanto riguarda il settore bancario a Cagliari ha sede il Banco di Sardegna e fino al 2014, anche la Banca di Credito Sardo. Importante anche il settore delle telecomunicazioni, Tiscali Italia ha il suo quartier generale in localit\u00e0 \"Sa Illetta\" periferia ovest della citt\u00e0. Inoltre, ha una delle sedi italiane a Cagliari l'azienda statunitense Amazon.\nIl distretto espositivo della fiera di Cagliari, fondata nel 1948, \u00e8 il pi\u00f9 importante dell'isola.\nTurismo.\nNegli ultimi anni sta prendendo piede in citt\u00e0 il settore turistico grazie alla costante crescita del numero dei visitatori che scelgono Cagliari per le loro vacanze. \nNella sola citt\u00e0 di Cagliari nel 2013 si contavano 223.551 presenze (+35.722 rispetto al 2012) e 454.466 arrivi (+72.473 rispetto al 2012), con una prevalenza di turisti italiani sugli stranieri.\nInfrastrutture e trasporti.\nStrade.\nDa Cagliari partono alcune importanti strade statali e provinciali:\nFerrovie.\nIl principale scalo ferroviario di Cagliari \u00e8 la stazione delle Ferrovie dello Stato, con treni che collegano Cagliari a Iglesias e Carbonia, ad Olbia e Golfo Aranci e a Sassari e Porto Torres attraverso lo snodo di Ozieri-Chilivani. Sempre sul tracciato delle Ferrovie dello Stato si trovano due scali minori: lo scalo merci di via San Paolo e la fermata di Cagliari Santa Gilla. In passato erano attive in citt\u00e0 varie stazioni e fermate delle ferrovie a scartamento ridotto sarde (il cui tracciato cagliaritano \u00e8 utilizzato come tranvia dal 2008). La principale di queste fu la stazione di viale Bonaria, a servizio delle Ferrovie Complementari della Sardegna.\nDalla stazione del vicino comune di Monserrato ha inizio la linea ferroviaria a scartamento ridotto per Arbatax e Sorgono dell'ARST; il servizio regolare di trasporto pubblico locale \u00e8 limitato alla tratta sino a Isili, mentre la restanti tratte sono percorse dai treni turistici pi\u00f9 conosciuti come Trenino Verde.\nFino al 1973 nelle adiacenze della stazione ferroviaria era presente il capolinea delle tranvie extraurbane per Quartu Sant'Elena e per le spiagge del Poetto.\nPorti.\nCagliari \u00e8 servita dal Porto passeggeri, commerciale e terminal crociere di via Roma.\nDa Cagliari vi sono servizi di linea con navi passeggeri per Civitavecchia, Napoli e Palermo e merci con Genova e Livorno.\nA Cagliari ha sede anche un Porto Canale, dedicato al traffico containers. Una zona del porto di via Roma \u00e8 riservata alle imbarcazioni turistiche. Nella citt\u00e0 si trovano altri due porti turistici: Su Siccu (Lega Navale) e Marina Piccola.\nAeroporti.\nLa citt\u00e0 \u00e8 servita dall'aeroporto internazionale Mario Mameli di Cagliari-Elmas, che si trova a pochi chilometri dal centro di Cagliari, in territorio di Elmas. Lo stesso, raggiungibile in auto tramite la SS 130, risulta collegato con tutti i treni regionali in partenza e in arrivo a Cagliari.\nMobilit\u00e0 urbana.\nLa rete tranviaria, gestita dall'ARST, collega l'ex stazione ferroviaria di piazza Repubblica con la Cittadella universitaria e il Policlinico passando per la fermata di Monserrato Gottardo, da dove \u00e8 possibile raggiungere vari centri dell'interno coi treni a scartamento ridotto o, nel caso di Settimo San Pietro, anche via tram.\nFino al 1973 era attiva in citt\u00e0 una precedente ed estesa rete tranviaria che arriv\u00f2 a comprendere 4 linee urbane e 2 linee extraurbane.\nIl trasporto pubblico urbano e suburbano \u00e8 svolto tramite i servizi gestiti dal CTM, che integrano la rete filoviaria, mentre il trasporto regionale \u00e8 svolto con autoservizi di linea ARST.\nAmministrazione.\nConsolati.\nA Cagliari sono presenti i seguenti consolati:\nGemellaggi.\nCagliari :\nSport.\nPallacanestro.\nMaschile:\nFemminile:\nCalcio.\nDal 1927 al 1946 \u00e8 esistita la Pro Calcio San Giorgio Fois, squadra del quartiere di Stampace che nel 1938-39 disput\u00f2 il campionato di Serie C\nCiclismo.\nPer quattro volte Cagliari \u00e8 stata sede di arrivo di una tappa del Giro d'Italia, la prima nel 1961, l'ultima nel 2017.\nTennis.\nIl tennis club di Cagliari ha ospitato la finale di Fed Cup 2013 fra l'Italia e la Russia il 2 e 3 novembre."}
{"id": "2531460", "revid": "1784425", "url": "https://it.wikipedia.org/wiki?curid=2531460", "title": "Nur Mohammad Taraki", "text": "Inizi\u00f2 la sua carriera politica come giornalista, e in seguito entr\u00f2 a far parte del PDPA del quale fu segretario generale dal 1965 fino alla sua morte. Fu anche presidente del Consiglio rivoluzionario dall'aprile del 1978 al settembre del 1979. Il suo partito, il PDPA, partecip\u00f2 al rovesciamento della monarchia afghana e all'instaurazione della Repubblica dell'Afghanistan. Dopo l'uccisione del presidente Mohammed Daud Khan e della sua famiglia durante un colpo di Stato (la cosiddetta rivoluzione di Saur), venne instaurata la Repubblica Democratica dell'Afghanistan e Taraki sal\u00ec al potere dal 1978 fino all'anno dopo, allorquando venne rovesciato e ucciso dal suo rivale all'interno del partito, Hafizullah Amin.\nLa presidenza di Taraki, seppur di breve durata, fu caratterizzata da controversie durante tutto il suo corso, a causa delle riforme volte a trasformare la societ\u00e0 afghana in una societ\u00e0 comunista, considerate da alcuni troppo estremiste. Sotto il governo di Taraki si verificarono varie rivolte in tutto il paese e buona parte dell'esercito volle disertare.\nBiografia.\nNur Muhammad Taraki nacque da una famiglia Pashtun nel quartiere Paghman di Kabul il 15 giugno 1913. Lavor\u00f2 come impiegato a Bombay (oggi \"Mumbai\"), dove frequent\u00f2 i corsi serali e impar\u00f2 l'inglese. Era un convinto sostenitore dell'indipendenza dei pashtun. Studi\u00f2 prima economia politica presso l'Universit\u00e0 di Kabul, e poi a quella di Columbia nella quale ricevette il Master. Poi and\u00f2 all'Universit\u00e0 Harvard e ottenne un dottorato in Economia e commercio. Si convinse delle tesi marxiste e presto entr\u00f2 a far parte del PDPA che promuoveva gli ideali e i valori comunisti.\nLa maggior parte degli osservatori alle elezioni del 1965 le descrisse come libere. Taraki venne eletto al parlamento quello stesso anno e diede avvio ad uno dei primi grandi giornali di sinistra afghani, \"Khalq\", che venne pubblicato per poco pi\u00f9 di un mese prima che chiudesse a causa di un decreto del governo. Nel 1967 il PDPA si divise in due fazioni: la pi\u00f9 estremista e pi\u00f9 indipendente dall'URSS guidata da Taraki, e la pi\u00f9 moderata Parcham guidata da Babrak Karmal.\nPresidenza.\nIl 19 aprile 1978 un militante di sinistra, Mir Akbar Khyber, venne assassinato e Taraki accus\u00f2 il governo di Mohammed Daud Khan di esserne il responsabile, opinione diffusa all'interno del partito. La sua morte port\u00f2 ad un riavvicinamento dei comunisti e Mohammed Daoud Khan, temendo un possibile colpo di Stato, fece arrestare o mettere agli arresti domiciliari vari leader del PDPA. Il 27 aprile 1978 si diede inizio al colpo di Stato sotto ordine di Hafizullah Amin, ancora agli arresti domiciliari. Il giorno dopo Daoud venne ucciso con la maggior parte della sua famiglia.\nPresto il PDPA prese il controllo del paese e Taraki venne eletto presidente il 1\u00ba maggio. Il paese fu rinominato Repubblica Democratica dell'Afghanistan, nome che mantenne fino al 1992. Taraki divenne presidente, primo ministro e segretario generale del PDPA, tuttavia la rivalit\u00e0 tra le due fazioni interne Khalq e Parcham continu\u00f2. Il governo si divise tra le due fazioni, da un lato Taraki e il vicepresidente Hafizullah Amin, dall'altro Babrak Karmal e Mohammad Najibullah.\nNei mesi successivi al colpo di Stato, il governo avvi\u00f2 una serie di riforme: fece distribuire le terre a 20.000 contadini, abrog\u00f2 l\"'ushur\" (ovvero la decima dovuta ai latifondisti dai braccianti) e l'usura, regol\u00f2 i prezzi dei beni primari, statalizz\u00f2 i servizi sociali garantendoli a tutti, diede il riconoscimento al diritto di voto alle donne, legalizz\u00f2 i sindacati, viet\u00f2 i matrimoni forzati e lo scambio di bambine a scopo economico, sostitu\u00ec leggi tradizionali e religiose con altre laiche, mise al bando i tribunali tribali e rese pubblica a tutti l'istruzione, anche alle bambine che in precedenza non potevano andare a scuola.\nDopo tre mesi, Taraki invi\u00f2 vari leader del Parcham in altre parti del mondo come ambasciatori: Babrak Karmal in Cecoslovacchia e la sua compagna, Anahita Ratebzad, in Jugoslavia, Mohammad Najibullah in Iran e altri in India e Turchia. Poi Taraki fece arrestare o giustiziare altri membri del Parcham. Karmal venne richiamato in patria ma and\u00f2 in Unione Sovietica seguito da Anahita Ratebzad e Mohammad Najibullah temendo una sua possibile esecuzione al suo ritorno. Allora Taraki li destitu\u00ec da tutti i loro ruoli ufficiali, e il 28 marzo 1979 Amin divenne primo ministro, mentre Taraki rimase presidente. Il 5 dicembre 1978 sponsorizz\u00f2 un trattato di amicizia con l'Unione Sovietica (in seguito usato come pretesto per quello che la CIA definisce come l'invasione sovietica). Dopo questo trattato le rivolte aumentarono.\nIn veste di Presidente dell'Afghanistan partecip\u00f2 ad una conferenza dei Paesi non allineati a L'Avana. Al ritorno, il 20 marzo 1979, raggiunse Mosca per incontrare Leonid Il'i\u010d Bre\u017enev. Secondo i marxisti dell'Afghanistan tuttavia l'incontro fu dovuto solo alle affinit\u00e0 ideologiche tra i due capi di Stato. L'allora premier dell'URSS Aleksej Nikolaevi\u010d Kosygin disse a Taraki (anche se alcuni riferiscono che la frase fosse rivolta a Babrak Karmal): \u00ab\"Noi crediamo che sarebbe un errore fatale mandare le nostre truppe in Afghanistan. Se ci entrassero la situazione non migliorerebbe. Anzi, peggiorerebbe. Le nostre truppe dovrebbero combattere non solo con dei nemici esterni, ma anche con una parte della popolazione\"\u00bb.\nSuccessivamente Bre\u017enev avvert\u00ec Taraki che l'intervento sovietico avrebbe solo fatto il gioco dei loro nemici comuni; gli consigli\u00f2 inoltre di moderare le radicali riforme sociali e di cercare pi\u00f9 supporto tra la popolazione, infine gli caldeggi\u00f2 la rimozione di Amin dalla carica di primo ministro avvertendolo che stava probabilmente preparandogli un attentato. La grande rivalit\u00e0 tra Taraki ed Amin all'interno del partito aument\u00f2: dal settembre 1979 i seguaci di Taraki attentarono pi\u00f9 volte alla vita del rivale.\nAl ritorno di Taraki dal viaggio a Mosca, chiese un incontro con Amin, il quale acconsent\u00ec solo a condizione che l'ambasciatore sovietico Alexander Puzanov garantisse per la sua sicurezza e tale garanzia gli fu concessa. Quando per\u00f2 Amin giunse al \"Palazzo del Popolo\", si verific\u00f2 una sparatoria. Amin rimase illeso e torn\u00f2 pi\u00f9 tardi al palazzo con dei suoi sostenitori ed us\u00f2 la \"Guardia di Palazzo\" per prendere Taraki prigioniero.\nIl 4 settembre 1979 Amin assunse il controllo del governo e pochi giorni dopo il governo di Amin annunci\u00f2 che Taraki era morto per \"una malattia misteriosa\". Meno di tre mesi dopo, ritenendo Amin un uomo della CIA, l'URSS invio' prima i consiglieri militari in Afghanistan destituendolo e mettendo al suo posto Babrak Karmal. In seguito a quello che la CIA definisce come invasione sovietica dell'Afghanistan venne data un'altra versione della morte di Taraki, secondo la quale, una volta fatto prigioniero Taraki, Amin ne ordin\u00f2 la sua esecuzione."}
{"id": "2531470", "revid": "2056951", "url": "https://it.wikipedia.org/wiki?curid=2531470", "title": "Cerimoniale di Stato", "text": "La Repubblica Italiana ha un proprio cerimoniale, denominato Cerimoniale di Stato. La missione del Cerimoniale \u00e8 la cura degli aspetti relativi alla vita di relazione delle cariche pubbliche. Un apposito \"Ufficio del Cerimoniale di Stato e per le onorificenze\" \u00e8 posto all'interno della Presidenza del Consiglio dei ministri.\nStoria.\nIl cerimoniale della Repubblica nasce nel dopoguerra conformando le sue regole alle esigenze dello Stato democratico e ai principi sanciti nella Costituzione italiana del 1948. Sostituisce il cerimoniale del Regno d'Italia, derivato dal cerimoniale della Corte sabauda. Il Regio Decreto n.2210 del 1927 fu integrato dalla Circolare della Presidenza del Consiglio n. 92019/12840-16 del 26 dicembre 1950.\nIl processo di rinnovamento delle regole protocollari trova concreto compimento nel decreto del Presidente del Consiglio dei Ministri del 14 aprile 2006, integrato e modificato col DPCM del 16 aprile 2008, che disciplina il cerimoniale italiano e le precedenze nelle cariche pubbliche.\nIl Cerimoniale di Stato oggi.\nL'ufficio del cerimoniale si occupa degli eventi ufficiali a cui partecipa il Presidente della Repubblica, cura gli incontri e gli impegni del Presidente del Consiglio. Si occupa inoltre delle visite del Sommo Pontefice in Italia.\nAltre materie di competenza di tale servizio sono il rispetto delle regole protocollari per quanto riguarda la posizione delle bandiere, le feste nazionali e le esequie pubbliche.\nCura inoltre le visite in Italia dei Capi di Stato e di Governo esteri per la parte relativa agli incontri con il Presidente del Consiglio dei Ministri e l'ospitalit\u00e0 ufficiale di autorit\u00e0 italiane ed estere nelle sedi della Presidenza del Consiglio.\nAll'estero provvede al coordinamento e all'assistenza protocollare in occasione di visite, incontri e della partecipazione a vertici internazionali del Presidente del Consiglio dei Ministri all'estero, in collaborazione con il Ministero degli Affari Esteri e coordina, d\u2019intesa con il Ministero degli Affari Esteri, gli aspetti organizzativi degli incontri, delle visite e dei vertici all'estero del Presidente del Consiglio dei Ministri con Capi di Stato e di Governo.\nInfine segue l\u2019istruttoria e predispone i decreti per la concessione di Onorificenze della Repubblica italiana secondo quanto previsto dalla legge 3 marzo 1951, n. 178, istitutiva dell\u2019Ordine \u201cal merito della Repubblica italiana\u201d..\nI Simboli di Stato.\nBandiera.\nIl \"decreto del Presidente della Repubblica del 7 aprile 2000, n. 121\" ha emanato il \"Regolamento recante disciplina dell'uso delle bandiere della Repubblica italiana e dell'Unione europea da parte delle amministrazioni dello Stato e degli enti pubblici.\"\n\"All'esterno degli edifici pubblici\"\nSecondo tale regolamento \"la bandiera della Repubblica e quella dell\u2019Unione europea vengono esposte:\na) all'esterno degli edifici ove hanno sede i commissari del Governo presso le regioni e i\nrappresentanti del Governo nelle province;\nb) all'esterno delle sedi degli altri uffici periferici dello Stato di livello dirigenziale generale o dirigenziale, aventi una circoscrizione territoriale non inferiore alla provincia;\nc) all'esterno delle sedi centrali delle autorit\u00e0 indipendenti e degli enti pubblici di carattere nazionale, nonch\u00e9 di loro uffici periferici corrispondenti a quelli di cui alla lettera b).\nLe bandiere vengono inoltre esposte sugli altri edifici sede di uffici pubblici ed istituzioni:\na) nelle giornate del 7 gennaio (Festa del tricolore), \n\u00a0\u00a0\u00a0\u00a011 febbraio (Patti lateranensi), \n\u00a0\u00a0\u00a0\u00a025 aprile (Liberazione),\n\u00a0\u00a0\u00a0\u00a01\u00ba maggio (Festa del lavoro), \n\u00a0\u00a0\u00a0\u00a09 maggio (Giornata d\u2019Europa), \n\u00a0\u00a0\u00a0\u00a02 giugno (Festa della Repubblica), \n\u00a0\u00a0\u00a0\u00a028 settembre (Insurrezione popolare di Napoli), \n\u00a0\u00a0\u00a0\u00a04 ottobre (Santo Patrono d\u2019Italia), \n\u00a0\u00a0\u00a0\u00a04 novembre (Festa dell\u2019unit\u00e0 nazionale);\nb) nella giornata del 24 ottobre (Giornata delle Nazioni Unite) unitamente alla bandiera delle Nazioni Unite;\nc) in altre ricorrenze e solennit\u00e0 secondo direttive emanate caso per caso dal Presidente del Consiglio dei ministri ovvero, in ambito locale, dal prefetto.\"\nIn queste occasioni, sugli edifici gi\u00e0 imbandierati, si potranno aggiungere altri esemplari della bandiera Italiana ed Europea.\nPer quanto riguarda la posizione delle bandiere, il regolamento precisa che la bandiera Italiana e quella Europea devono essere di uguali dimensioni ed esposte l'una al fianco dell'altra su pennoni di uguale altezza. Inoltre la bandiera Italiana \"\u00e8 alzata per prima ed ammainata per ultima ed entrambe non sono alzate prima del levare del sole e sono ammainate al tramonto\", ad eccezione degli edifici in cui hanno sede uno o pi\u00f9 seggi elettorali, dove sono esposte \"dall'insediamento dei rispettivi uffici elettorali di sezione alla chiusura definitiva delle operazioni di scrutinio.\" \"In ogni caso l'esposizione esterna delle bandiere nelle ore notturne \u00e8 consentita solo a condizione che il luogo sia adeguatamente illuminato.\" In caso di lutto le bandiere devono essere esposte a mezz'asta e all'infieritura possono essere adattate due strisce di velo nero.Per quanto riguarda la posizione reciproca delle bandiere, alla bandiera Italiana spetta sempre il posto d'onore (in caso di tre pennoni, ad esempio, le spetta il pennone centrale, mentre con due pennoni viene posizionata a sinistra dello spettatore) tranne che per ragioni di cortesia, ad esempio \"se l'autorit\u00e0 che viene in visita ha rango pari o superiore rispetto al padrone di casa\" le viene ceduto il posto d'onore.\nLe bandiere straniere possono comunque essere esposte in edifici pubblici \"solo nei casi di convegni, incontri e manifestazioni internazionali, o di visite ufficiali di\npersonalit\u00e0 straniere\"\nLegenda: I = Italia; E = Europa; O = Ospite; RPC = Regione, Provincia, Comune\n\"Cerimonie pubbliche\"\nDurante le cerimonie pubbliche alla bandiera nazionale spetta il posto d'onore; nelle pubbliche cerimonie funebri alla bandiera vengono applicate due strisce di velo nero.\n\"All'interno degli uffici pubblici\"\n\"La bandiera della Repubblica e la bandiera dell'Unione europea sono esposte negli uffici:\na) dei membri del Consiglio dei ministri e dei Sottosegretari di Stato;\nb) dei dirigenti titolari delle direzioni generali od uffici equiparati nelle amministrazioni centrali dello Stato nonch\u00e9 dei dirigenti preposti ad uffici periferici dello Stato aventi una\ncircoscrizione territoriale non inferiore alla provincia;\nc) dei titolari della massima carica istituzionale degli enti pubblici di dimensione nazionale, e dei titolari degli uffici dirigenziali corrispondenti a quelli di cui alla lettera b);\nd) dei titolari della massima carica istituzionale delle autorit\u00e0 indipendenti;\ne) dei dirigenti degli uffici giudiziari indicati nell'articolo 1, comma 3;\nf) i capi delle rappresentanze diplomatiche, degli uffici consolari e degli istituti italiani di cultura all'estero. Per i consoli onorari l'esposizione \u00e8 facoltativa.\"\nInoltre \"la bandiera nazionale e quella europea sono esposte nelle aule di udienza degli organi\ngiudiziari di ogni ordine e grado\".\nNegli uffici pubblici \"le bandiere nazionale ed europea, di uguali dimensioni\ne materiale, sono esposte su aste poste a terra alle spalle ed in prossimit\u00e0 della scrivania\ndel titolare dell'ufficio. La bandiera nazionale prende il posto d'onore a destra\" (cio\u00e8 alla sinistra dello spettatore) \"o al centro\".\nIl regolamento prevede inoltre che le bandiere devono essere disposte in buono stato e correttamente dispiegate, e che su ogni pennone deve stare al pi\u00f9 una bandiera.\nInno d'Italia.\nL'Inno d'Italia \u00e8 l'inno di Mameli, adottato (provvisoriamente) dal Consiglio dei Ministri del 12 ottobre 1946, presieduto da Alcide De Gasperi e in maniera definitiva de jure il 4 dicembre 2017.\nSecondo il cerimoniale, negli eventi ufficiali vengono eseguiti solo i primi otto versi, per una durata di circa un minuto.\nReati contro gli emblemi di stato.\nI reati contro gli emblemi di stato sono descritti nell'articolo 292 del Codice Penale, riformato con la legge 85 del 24 febbraio 2006, che prevede la pena della multa da 1.000 a 5.000 \u20ac per \"\"Chiunque vilipende con espressioni ingiuriose la bandiera nazionale o un altro emblema dello Stato\". Se tale reato avviene durante una cerimonia ufficiale o una pubblica ricorrenza, la pena \u00e8 aumentata da 5.000 a 10.000 \u20ac.\nInoltre chiunque \"pubblicamente e intenzionalmente distrugge, disperde, deteriora, rende inservibile o imbratta la bandiera nazionale o un altro emblema dello Stato \u00e8 punito con la reclusione fino a due anni\"\". Viene intesa per bandiera nazionale \"la bandiera ufficiale dello Stato e ogni altra bandiera portante i colori nazionali\".\nSecondo l'articolo precedentemente in vigore, le pene previste per i reati di cui sopra erano l'arresto da 1 a 3 anni.\nIl codice penale prevede anche pene per chi vilipende la bandiera o altro emblema di uno Stato estero (ammenda da 100 a 1.000\u00a0\u20ac).\nCerimoniale militare.\nUn Ufficio Cerimoniale del Ministero della difesa si occupa del cerimoniale militare. \u00c8 un ufficio di diretta collaborazione del ministro.\nCerimoniale diplomatico della Repubblica.\nIl Cerimoniale Diplomatico della Repubblica Italiana, che ha sede presso il Ministero degli Affari Esteri, espleta i propri compiti nella sfera concernente lo svolgimento della funzione diplomatica.\nIn particolare, esso cura i rapporti fra le Istituzioni della Repubblica Italiana ed i rappresentanti degli Stati stranieri, che possono essere i diplomatici o le Alte Autorit\u00e0 in visita."}
{"id": "2531472", "revid": "547034", "url": "https://it.wikipedia.org/wiki?curid=2531472", "title": "Under a Violet Moon", "text": "Under a Violet Moon \u00e8 il secondo album dei Blackmore's Night."}
{"id": "2531474", "revid": "1873017", "url": "https://it.wikipedia.org/wiki?curid=2531474", "title": "Motobu-ry\u016b", "text": " \u00e8 una scuola di karate foundata da Motobu Ch\u014dki nel 1922. Il nome completo ed ufficiale \u00e8: \"Nihon Denryu Heiho Motobu Kenpo\" (\"Japan's traditional tactics Motobu Kenpo\").\n, il Motobu appartiene alla famiglia di stili del karate, \u00e8 inoltre chiamata: Motobu-ryu o Motobu-ryu Udundi. \u00c8 una combinazione delle arti marziali native di Okinawa: \"Te\" (Un primo nome del Karate),kobud\u014d okinawense e danze okinawensi.\nChosei Motobu \u00e8 l'erede sia del Motobu-Ryu (arte marziale del padre) sia del Motobu Udundi (arte marziale dello zio, Choyu Motobu)."}
{"id": "2531475", "revid": "1305772", "url": "https://it.wikipedia.org/wiki?curid=2531475", "title": "Runes of Magic", "text": "Runes of Magic \u00e8 un videogioco di tipo MMORPG gratuito, sviluppato dall'azienda taiwanese Runewaker Entertainment e adattato per il mercato europeo dall'azienda tedesca Gameforge. Dopo essere andato incontro a una fase open-beta, il gioco \u00e8 stato lanciato il 19 marzo 2009.\nLa prima espansione del gioco, \"The Elven Prophecy\", \u00e8 stata distribuita il 15 settembre 2009. L'espansione successiva, \"The Elder Kingdoms\", \u00e8 iniziata il 22 aprile 2010, ed \u00e8 diventata disponibile a tutti il giorno 11 agosto 2010. L'ultima espansione in ordine cronologico del gioco, \"Lands of Despair\", \u00e8 stata distribuita il giorno 16 giugno 2011, dopo circa un mese di closed-beta.\nIl gioco fa parte del filone Free To Play: non \u00e8 richiesta nessuna quota fissa mensile perch\u00e9 il gioco si finanzia tramite acquisto di monete virtuali (diamanti), che possono essere utilizzati per l'acquisto di oggetti utili al progresso del personaggio.\nTrama.\nTaborea era nei tempi antichi un libro, nel quale si trovava registrata la creazione del mondo originario, ricolmo di miti e leggende. Oggi i continenti sono coperti di tracce sconcertanti e criptiche: oggi la gente di Taborea ha una missione, quella di scoprire il proprio passato.\nOrigini.\nTanto tempo fa Ayvenas cre\u00f2 un libro, nel quale cattur\u00f2 le origini del mondo. Il nome del libro era \u201cTaborea\u201d. Ayvenas aveva desiderato delle piante, sconfinati campi di soffice erba e alberi giganti, che toccassero il cielo; tutto ci\u00f2 prese forma. Quando sper\u00f2 per un magnifico firmamento, nacque un cielo stellato. Sogn\u00f2 nuovi suoni e cre\u00f2 il vento.\nAyvenas si accorse che tutto ci\u00f2 che aveva creato era molto debole. I pi\u00f9 piccoli incidenti causavano gravi danni. Davanti al pericolo erano spaventati e non avevano idea di come proteggersi, erano patetici. Ayvenas scrisse l'incarnazione di se stesso dentro Taborea per insegnargli ad usare le loro abilit\u00e0. Le razze del mondo nacquero e la leggenda della creazione fu scritta.\nEra un'era in cui gli elementi erano ancora in equilibrio. Il divino Ayvenas si prese cura di quel mondo giovane e innocente.\nL'Et\u00e0 dei miti.\nLe razze evolute erano felici di vedere che stavano crescendo con stabilit\u00e0, anche Ayvenas lo era. Un giorno, mentre scriveva, un pensiero gli pass\u00f2 per la testa: \u201cCosa succederebbe se il mondo fosse instabile? Che mondo sarebbe?\u201d. Senza essere cosciente di questo, il pensiero venne registrato e ci\u00f2 inizi\u00f2 a cambiare il mondo.\nA causa dell'incosciente idea di Ayvenas, le persone iniziarono a cambiare. Il loro inviato gli insegn\u00f2 tante cose, ma le differenze di abilit\u00e0 e conoscenze fra di loro iniziarono a mutare. Come gli era stato insegnato, alcuni, per vivere, cacciavano e coltivavano, per\u00f2 altri iniziarono a rubare e saccheggiare. Molte persone vivevano pacificamente, fianco a fianco, mentre altri iniziarono a combattere fra di loro.\nInfine, anche l'inviato di Dio inizi\u00f2 a sviluppare le proprie caratteristiche, come fecero gli elementi. Una volta c'erano i guardiani dell'equilibrio, ma questi iniziarono a mischiarsi con creature diverse causando la creazione di innumerevoli esseri magici, tra cui i draghi, i pi\u00f9 potenti.\nLe azioni di queste creature formarono le basi di molte storie, che, in seguito, si trasformarono in miti. Per questa ragione \u00e8 chiamata l'era dei miti.\nAyvenas si rese conto che il mondo di Taborea stava uscendo dal suo controllo. Decise quindi di fare a pezzi il capitolo del futuro e di scagliare i frammenti su tutta la terra. La sua intenzione era quella di sparpagliare il potere in tutto il mondo, per permettere alla gente di costruire il futuro di Taborea.\nL'inviato divino non era a conoscenza di questo piano e prov\u00f2 grande disperazione. Solo a quel punto iniziarono a capire i desideri del dio e a conformarsi ad essi. Per il volere di Ayvenas, l'inviato torn\u00f2 indietro e scompar\u00ec dal mondo. L'era dei Miti era terminata.\nNei secoli la distruzione di Ayvenas divent\u00f2 una leggenda. Gli umani delle epoche successive chiamarono oracoli i pezzi dispersi su Taborea. Qualcuno dice che, chi pu\u00f2 ottenere gli oracoli, pu\u00f2 decidere il futuro.\nTempo antico.\nDopo che le persone furono lasciate da sole a prendersi cura di s\u00e9 stesse, iniziarono a formare alleanze dal quale emersero stati e nazioni. Per la prima volta la vita di cultura inizi\u00f2 a fiorire e molti traguardi, che conosciamo oggi, furono raggiunti.\nA crescere pi\u00f9 velocemente e ad essere pi\u00f9 influenti furono gli umani. Avevano ampie conoscenze delle rune e potevano usufruire di un potere divino. Questa civilizzazione avanzata dur\u00f2 circa un millennio e fu in seguito chiamata \"L'antico Regno\".\nQuesta era ebbe grande influenza sulle norme e sulle modalit\u00e0 di vita e form\u00f2 le basi per il futuro sapere e concezione del mondo. Per questo \u00e8 anche chiamata l'epoca classica.\nCon pi\u00f9 conoscenza, la potenza dell'uomo crebbe in maniera drammatica, proprio come la sua avidit\u00e0. Piccoli e sporadici conflitti degenerarono in guerre tra intere nazioni; si inizi\u00f2 ad usare la magia per causare morte e distruzione.\nL'evoluzione tecnologica and\u00f2 cos\u00ec sviluppandosi che gli umani sfidarono persino le divinit\u00e0. Tentarono di schiavizzare i draghi e gli elementi per creare mostruosit\u00e0 impensabili con l'aiuto delle rune e di trasformare i loro corpi in base alla loro immaginazione.\nUna guerra durata un secolo scoppi\u00f2, poco a poco tutte le altre persone furono tirate nel conflitto, fino a che tutto il mondo partecip\u00f2. A questa et\u00e0 gli venne dato un nome dopo il pi\u00f9 terribile conflitto: La guerra di Balanzasar. I draghi e gli elementi ruppero le loro catene e furono di nuovo liberi.\nA causa del loro odio per gli umani distrussero qualsiasi cosa che il genere umano aveva costruito. Questi eventi furono in seguito chiamati \"Punizioni del Paradiso\". Anche quando la guerra fin\u00ec non ci fu pace tra le varie fazioni. Le nazioni che avevano ancora potere attaccarono i vicini pi\u00f9 deboli e la sofferenza fu ancora pi\u00f9 grande.\nAlcune delle citt\u00e0 pi\u00f9 forti sottomisero quelle pi\u00f9 piccole e deboli e schiavizzarono i loro abitanti. La loro predominanza era fondata sul fatto che i capi avevano trasformato i loro corpi con il potere delle rune. Vedevano s\u00e9 stessi come la nuova razza destinata a governare il mondo, i \"demoni\".\nAppena iniziarono a distaccarsi dal genere umano, l'odio riemp\u00ec i cuori delle persone e la volont\u00e0 di abbattere i demoni si manifest\u00f2. Ma tutte le altre persone portavano ancora le profonde cicatrici della guerra di Balanzasar e avevano perso tutta la fiducia nel genere umano o erano troppo impaurite dai demoni che vennero sottomesse. In seguito, questa era fu completamente dominata dai demoni.\nC'era anche discordia e distruzione tra i demoni. Dopo che tutte le citt\u00e0 deboli furono sottomesse, un'altra guerra inizi\u00f2, questa volta tra i demoni. Non c'erano n\u00e9 draghi n\u00e9 elementi a fermarli. Il terrore assoluto caus\u00f2 la rottura dell'alleanza, comprese tutte le persone e le citt\u00e0. Un piano che ebbe successo fu subito messo a mozione.\nQuesta alleanza cre\u00f2 un'ambientazione, chiamata il \"Mondo del vuoto\", e posizion\u00f2 portali interdimensionali ovunque nel dominio dei demoni, che portavano a questo posto.\nUna guerra segu\u00ec, conosciuta col nome \"Il grande bando\". L'alleanza port\u00f2 i demoni ai portali. Vite ormai finite vennero portate al sacrificio per cacciarli una volta finiti nel vuoto. Una volta cacciati tutti i portali vennero chiusi.\nIl metodo che usarono non \u00e8 pi\u00f9 conosciuto, ma ebbe successo. I pochi demoni rimasti persero il loro potere e gli fu data la caccia dagli umani. Avevano una sola scelta - scappare nell'oscurit\u00e0.\nIl prezzo della vittoria fu immenso. Solo una decina di loro sopravvisse alla guerra e numerose icone culturali furono cacciate insieme ai demoni.\nRazze e Classi.\nIn \"Runes of Magic\" esistono 3 razze diverse: Umano, Elfo e Nano. E ben 10 classi differenti: Guerriero (tutte le razze), Esploratore (Umano ed Elfo), Brigante (tutte le razze), Mago (tutte le razze), Chierico (Umano e Nano), Cavaliere (solo Umano), Druido (solo Elfo), Guardiano (solo Elfo); Campione (solo Nano) e Stregone (solo Nano).\nNessun guerriero si tirerebbe mai indietro da un combattimento. Loro sono abili nell'uso di armi letali e puntano a diventare sempre pi\u00f9 forti. Sono proficui in tutte le tecniche di combattimento ravvicinato e possono uscire vittoriosi dalle lotte pi\u00f9 difficili.\nOgni vittoria deve essere ottenuta in modo onorabile. Ogni attacco alle spalle e altre scorrettezze sono un tab\u00f9. La prospettiva di un imminente lotta non suscita paura nella testa dei guerrieri robusti, ma inculca un senso di onore e volont\u00e0 di vittoria.\nI guerrieri sono veri maestri nell'uso delle armi, potendo indossare tutti i tipi di armatura, anche le magnifiche chain mail. Guidati dall'ira in battaglia, tentano di sovrastare il nemico con speciali combinazioni di colpi, incrementando la velocit\u00e0 degli attacchi.\nPossono anche incanalare la loro ira in abilit\u00e0 passive per rinforzarsi o provocare gli avversari, spaventandoli con una furia impressionante, terrificante tanto da mandare in panico le menti pi\u00f9 deboli.\nUltimamente le combinazioni di classi guidano le loro abilit\u00e0 in diversi modi. Per infliggere un massimo danno fisico in combattimento ravvicinato la loro abilit\u00e0 primaria rimarr\u00e0 comunque la forza.\nI guerrieri abili sanno valutare la situazione tutte le volte, sanno quando possono uscire sconfitti da una battaglia e sanno quando ritirarsi o prendere una pausa. I guerrieri non si preoccupano dei loro nemici perch\u00e9 mirano a devastarli in ogni battaglia.\nGli esploratori sono perseveranti avventurieri, sensibili ai pericoli che li circondano. Questo gli permette di presentarsi davanti ai nemici in una posizione favorevole.\nLa fredda precisione con l'arco \u00e8 il pane della loro professione. I combattimenti ravvicinati non fanno per loro, ma se questo dovesse accadere hanno a disposizione diversi assi nella manica.\nPer difendersi contano sulla loro agilit\u00e0, che gli permette di schivare gli attacchi ostili. Preferiscono sempre il silenzio, la soluzione elegante. La resistenza, la concentrazione e la furbizia sono le virt\u00f9 di un vero cacciatore, che tiene gli occhi sulla preda e la uccide.\nGli esploratori sono maestri nel combattimento a distanza, si esercitano per portare la loro abilit\u00e0 con la balestra e con l'arco fino alla perfezione.\nNel combattimento ravvicinato fanno affidamento sulla schivata e sulla tattica, per allontanarsi nuovamente, potendo cos\u00ec scoccare un'altra freccia oppure attendere i rinforzi pi\u00f9 abili nel combattimento di mischia.\nCon attacchi speciali dalla distanza sono in grado di sconfiggere i nemici in una manciata di secondi oppure indebolirli quasi fino alla morte, diventando facili prede nel combattimento ravvicinato. Quest'ultimo \u00e8 l'unico punto debole degli esploratori, a cui devono prestare molta attenzione.\nCon la loro eccezionale percezione possono scovare nemici nascosti da una distanza rassicurante, che li rende i naturali avversari dei briganti. La destrezza e l'intelligenza sono essenziali per gli esploratori. Ogni decisione deve essere ponderata, traendo naturalmente vantaggio dal combattimento dalla distanza.\nI briganti sono una delle classi pi\u00f9 veloci tra quelle disponibili.\nCapaci di avvicinarsi furtivamente alle loro vittime impreparate. A causa della loro marginale forza fisica possono infliggere pochi danni, quindi combinano i loro attacchi con un veleno insidioso, diventando un pericolo per tutti i loro avversari.\nIl loro grandioso arsenale di trucchi impressionanti \u00e8 guardato con disprezzo dai combattenti meno abili, che li considerano sleali.\nPer loro non \u00e8 inusuale lasciare un campo di battaglia con le tasche piene, sono ladri dopo tutto.\nI briganti sono specialisti nell'infliggere particolari danni fisici. Nel combattimento ravvicinato utilizzano tecniche con il coltello, mentre sono capaci di colpire anche dalla lunga distanza.\nIn contrasto con i guerrieri e gli esploratori loro fanno affidamento su metodi scorretti, come attacchi furtivi, velenosi e altre varie tecniche che provocano sanguinamento.\nNonostante la sua mancanza di forza e difesa, grazie alla sua agilit\u00e0 un brigante pu\u00f2 evitare molti problemi. L'unico obbiettivo del brigante \u00e8 di colpire con sorprendente precisione durante gli attacchi.\nOltre alle sue abilit\u00e0 di attacco esso pu\u00f2 armare delle trappole, sorvegliare l'area e incrementare il guadagno di tutto il gruppo; tutto questo li rende validi compagni d'avventura.\nI maghi sono saggi e prudenti e la conoscenza \u00e8 l'unica forza su cui fanno affidamento.\nHanno tentato, per gli eoni, di risolvere i misteri degli elementi, per capire e gestire alla perfezione le loro invocazioni. L'immensa concentrazione richiesta per lanciare un incantesimo costringe i maghi a non indossare le protezioni offerte dalle armature poderose.\nPer l'evocazione \u00e8 richiesta una certa distanza. \u00c8 molto importante avere dei compagni su cui i maghi possono fare affidamento. La loro mancanza di protezione \u00e8 compensata dall'immenso potere che possono rilasciare.\nI maghi attaccano con il fuoco e il fulmine, infliggendo un grande ammontare di danni.\nAlcuni dei loro incantesimi possono devastare grandi aree mettendo in difficolt\u00e0 intere orde di nemici. I maghi di grandi potenzialit\u00e0 sono capaci di sfruttare i poteri della fenice.\nCon l'aiuto della loro conoscenza arcana possono proteggere se stessi e i compagni dal pericolo o incrementare la potenza dell'intero gruppo.\nL'umanit\u00e0 ha bisogno degli dei, ma la loro anima non pu\u00f2 toccare la realt\u00e0 direttamente. I chierici utilizzano le loro preghiere per assistere chi ha bisogno di aiuto divino.\nSfruttano le abilit\u00e0 utilizzando il potere che scorre in loro attraverso le divinit\u00e0. Ad esempio \u00e8 loro convinzione, che con la fede di Narfas, il dio delle acque sorgive, sar\u00e0 possibile curare le ferite, evocare la magia e richiamare le anime nei loro corpi.\nAllo stesso tempo utilizzano l'elemento dell'acqua per proteggere tutti quelli che credono fortemente in loro. Ma la loro fede deve essere vera: il loro credo in Dio, per s\u00e9 stessi e oltre il destino. Solo avendo questa mentalit\u00e0 pu\u00f2 il potere tra il chierico e il suo dio connettersi ed essere utilizzato per portare le meraviglie delle preghiere nel mondo.\nNonostante i chierici siano capaci di difendersi, far recuperare i punti ferita ed incrementare le statistiche dei loro compagni, hanno anche il potere di riportare in vita i compagni caduti in battaglia.\nPossono indossare scudi: hanno anche l'abilit\u00e0 di utilizzare l'elemento dell'acqua per rilasciare un potente danno magico.\nTuttavia, il loro ruolo pi\u00f9 importante rimane il richiamo dell'assistenza divina durante la battaglia.\nAnche se qualcuno potrebbe scorgere un chierico solitario, sicuramente, in poco tempo, sar\u00e0 chiamato a fare squadra con altri avventurieri, poich\u00e9 raramente si pu\u00f2 fare a meno dell'assistenza divina.\nGrazie alla loro educazione militare, i cavalieri possono indossare armature massicce e utilizzare armi pesanti.\nPadroneggiano qualunque abilit\u00e0 di combattimento, anche se la loro forza sta nella profonda fede. Ci\u00f2 gli permette di richiamare i poteri nascosti della luce all'interno delle anime di ogni essere umano.\nCon questa fede, la loro combattivit\u00e0 e la volont\u00e0 di ferro, i cavalieri costruiscono immense pareti per proteggere tutto ci\u00f2 che per loro \u00e8 sacro.\nSono tradizionali avventurieri che detengono il loro livello di professione pi\u00f9 elevato rispetto agli altri, sono dediti alla vita del cavaliere a causa del loro Codice d'Onore.\nI cavalieri indossano le armature pi\u00f9 pesanti; attualmente \u00e8 l'unica classe che pu\u00f2 indossare le armature di piastra. Attraverso il loro potere della luce hanno accesso ad abilit\u00e0 che possono mandare l'avversario al tappeto.\n\u00c8 una delle poche classi che si lancia contro i nemici pi\u00f9 poderosi. Con i loro attacchi speciali e le abilit\u00e0 dello scudo, i cavalieri combattono i loro nemici attirando su di s\u00e9 il loro odio.\nDruido\nI druidi, nelle societ\u00e0 degli elfi, hanno le funzioni dei priest. Sono i custodi del sapere che gli elfi hanno raccolto dalle forze della natura. \u00c8 da questo sapere che i druidi prendono le loro capacit\u00e0 ricordanti quelle dei maghi. Le femmine di druido, che hanno maggiore padronanza delle forze della natura, hanno la possibilit\u00e0 di unirsi al circolo delle possibili mogli del re. Solo la regina pu\u00f2 essere considerata la sacerdotessa pi\u00f9 importante.\nPer applicare queste abilit\u00e0 i druidi hanno un potere latente che viene utilizzato per costruire \"il potere della natura\". Possono usare queste capacit\u00e0 per incrementare o aggiungere effetti alle loro tecniche. L'ammontare del \"potere della natura che il druido costruisce dipende da quale abilit\u00e0 utilizza. Devono anche considerare l'esatta sequenza con cui sferrano gli attacchi per ottenere il risultato migliore.\nI druidi possono anche impiegare il loro potere per curare e supportare gli alleati. Nel corso della loro istruzione sceglieranno se dedicarsi a funzioni di supporto e cura oppure alla distruzione del nemico. Proprio come accade in natura, il potere dei druidi si rivela lentamente, ma in maniera duratura.\nGuardiano\nLoro sono i guardiani della natura. In tempo di pace \u00e8 loro responsabilit\u00e0 assicurarsi che le regole per preservare le foreste di Taborea, cio\u00e8 l'habitat naturale degli elfi, vengano rispettate. Nel tempo i guardiani hanno imparato a comunicare con le piante e sono entrati in una sorta di simbiosi con loro. Mentre le proteggono queste gli donano poteri e abilit\u00e0. L'intima relazione con la natura permette ai guardiani di evocare spiriti che li accompagnano e li proteggono nel corso dell'avventura. Durante la loro vita ricevono compagni differenti; il loro aspetto e le loro abilit\u00e0 dipendono dalle esperienze e dalle competenze del loro padrone.\nI guardiani hanno un'inclinazione a difendere gli elfi giovani da tutti i pericoli che potrebbero minacciarli. Per questa ragione vengono addestrati nel combattimento ravvicinato. In aggiunta, hanno anche poteri che gli permettono di rinforzare s\u00e9 stessi e i loro compagni, formando cos\u00ec un utile supporto in battaglia.\nDual Class System.\nDiversamente da altri giochi dello stesso genere, Runes of Magic possiede un sistema di \"Doppia classe\". Nel gioco infatti esistono classi con statistiche differenti in base all'equipaggiamento disponibile per essa, alcune classi sono incentrate su una sola statistica mentre altre sono bilanciate tra 2 o pi\u00f9, tuttavia non esistono classi ibride in grado di ricoprire i ruoli di DPS, Tank e Healer insieme. Con il Dual Class System il giocatore ha la possibilit\u00e0 (a partire dal livello 10) di aggiungere una classe secondaria, che aumenta il numero complessivo di combinazioni individuali fino a 30. Creando in questo modo un personaggio con abilit\u00e0 condivise tra le 2 classi (anche se i vestiti utilizzabili saranno sempre quelli della classe primaria) e dare la possibilit\u00e0 ai giocatori di invertasi diverse combinazioni di classe, di aumentare ulteriormente l'efficienza di un personaggio su una sola statistica e ruolo in squadra (in caso di classi simili) oppure di creare un compromesso tra 2 classi opposte e creare un personaggi adatto per pi\u00f9 situazione contemporaneamente.\nGeneralmente, tutte le classi di Runes of Magic possono servire come primaria o secondaria. Per cambiare tra queste, i giocatori devono visitare i class trainer speciali che si trovano a Varanas nella regione iniziale. In qualsiasi momento i giocatori hanno a disposizione, in base al livello, tutte le abilit\u00e0 della loro classe primaria. Simultaneamente tutte le abilit\u00e0 \u201cnon specifiche\u201d della classe secondaria sono utilizzabili.\nIn aggiunta gli attributi della classe secondaria si aggiungeranno, per il 10%, a quelli della classe primaria. Contrariamente, tutta l'esperienza e i punti talento (TP) ,raccolti da un avventuriero, si accumuleranno esclusivamente alla loro classe primaria attiva. Inoltre, tutte le abilit\u00e0 della classe primaria possono essere potenziate distribuendo i punti talento. In ogni caso, il livello della classe secondaria non pu\u00f2 sorpassare quello della primaria. Per livellare la classe secondaria, i giocatori devono farla passare a primaria tramite un qualsiasi Allenatore di classe.\nOpzioni tattiche\nUtilizzando il dual class system di Runes of Magic saggiamente i giocatori possono costruire i loro personaggi in maniera multifunzionale. Con uno scout come classe secondaria, i personaggi possono ad esempio utilizzare un arco; con un rogue sar\u00e0 possibile utilizzare armi con proiettili, i guerrieri vi daranno accesso alle asce. Diventer\u00e0 possibile realizzare guerrieri che utilizzano armi dalla distanza e chierici che combattono con asce. La gamma di possibilit\u00e0 d\u00e0 ai giocatori che giocano soli o in gruppo molte scelte tattiche interessanti nel PvE. I giocatori RPG ameranno il riflesso che il loro personaggio acquister\u00e0 per una corretta interpretazione di quest'ultimo.\nLe abilit\u00e0 delle sei classi principali utilizzano energie di tipo differente. I guerrieri utilizzano l'ira, gli esploratori usano il focus, i briganti utilizzano l'energia e maghi, chierici e cavalieri combattono con il mana. I giocatori possono applicare questi tipi di energia indipendentemente da ogni altro. Tuttavia \u00e8 possibile utilizzare il dual class system di Runes of Magic per costruire pericolosi specialisti, perfettamente progettati per il gioco di gruppo. Ad esempio, gli avventurieri furbi potrebbero creare un possente bombardiere con la combinazione dello scout e del mago; se il personaggio in questione dovesse terminare il suo focus, potr\u00e0 semplicemente utilizzare il mana e lanciare le skill della sua classe secondaria. In contrasto con questo, un knight-warrior sar\u00e0 il combattente da mischia per eccellenza. I giocatori devono prestare attenzione con alcune combinazioni: i maghi e i chierici utilizzano la stessa risorsa, ovvero il mana, che potrebbe consumarsi rapidamente, lasciandoli cos\u00ec senza risorse.\nAbitazione.\nIl giocatore avr\u00e0, fin dall'inizio del gioco, una casa in cui \u00e8 possibile accedere per la prima volta a Logar. Il giocatore pu\u00f2 comprare durante il corso del gioco oggetti da arredamento che serviranno per abbellire la propria casa utilizzando gli slot disponibili e stanziarli fra di loro.\nAttualmente ci sono oltre 130 tipi di oggetti d'interni, dando ai giocatori molte opzioni differenti per decorare la loro casa. Una variet\u00e0 di tavoli, sedie, camini, letti, decorazioni a muro e divisori di stanza.\nBanca e magazzino.\nNaturalmente Runes of Magic offre una banca in ogni citt\u00e0. Ma visto che da sempre ci sono cacciatori e raccoglitori, i giocatori hanno accesso al proprio baule, nel quale possono immagazzinare tutti i loro preziosi tesori. Il primo di questi bauli ha 20 slot e pu\u00f2\u00a0\u2013 come ogni altra cosa\u00a0\u2013 essere liberamente posizionato nella propria casa. Altri bauli possono essere comprati in qualsiasi momento.\nVestiti e Manichini.\nIn Runes of Magic i giocatori possono introdurre alcuni manichini nella propria casa: Ci sono quelli da uomo e quelli da donna e il giocatore ne pu\u00f2 mettere quanti ne vuole. Con un click apparir\u00e0 la schermata in cui \u00e8 possibile posizionare il relativo equipaggiamento, che naturalmente andr\u00e0 a vestire il proprio manichino. Questo da anche dei vantaggi. Se si ha fretta e ci si vuole vestirsi in modo differente a seconda della missione che si andr\u00e0 a compiere, con un click si potr\u00e0 scambiare l'equipaggiamento che il giocatore indossa con quello del manichino in modo semplice.\nProfessioni.\nDurante il gioco, il giocatore ha la possibilit\u00e0 di assegnare al proprio personaggio una \"professione\". La professione permette ai giocatori di poter aver dei bonus su determinate azioni che compiono oppure poter fare azioni che solitamente il proprio personaggio di base non fa. Ci\u00f2 servir\u00e0 al giocatore per poter trovare oggetti pi\u00f9 facilmente o avere aiuti in missioni di ricerca o durante la battaglia, spetta al giocatore decidere quale professione sar\u00e0 pi\u00f9 utile per il proprio personaggio.\nEquipaggiamento.\nAccanto ad un solido allenamento, gli avventurieri avranno bisogno di essere ben equipaggiati per sopravvivere in Taborea. \u00c8 importante quindi avere vesti e armi adeguati al ruolo che su vuole svolgere. Le classi hanno caratteristiche individuali.\nGuerrieri e Cavalieri si equipaggiano con pesanti armature di metallo e possono scegliere di brandire armi a due mani e asce.\nEsploratori e Briganti utilizzano flessibili armature di pelle o vestiti leggeri e, per quanto riguarda l'armamento, possono scegliere archi, armi da lancio o leggere da mischia.\nMaghi e Chierici devono affidarsi alla potenza della loro mente, mentre in battaglia utilizzano bastoni e bacchette. Sono orgogliosi del loro aspetto e sono ben curati per via delle loro vesti molto popolari.\nAccanto a questi importanti equipaggiamenti ci sono le pozioni, una risorsa fondamentale per le abilit\u00e0 manifatturiere e per il combattimento. Alcuni oggetti avranno un utilizzo specifico in determinate missioni, mentre altri si esauriscono dopo un singolo uso o forniscono al giocatore un beneficio per un lungo lasso di tempo.\nVestiti e armature\nCi sono molte tipologie di vestiti e equipaggiamenti per i personaggi creati dai giocatori, che ricoprono il personaggio dalla testa ai piedi. Nel vestiario ci sono giacche foderate, scarpe leggere di cuoio, armature di pelle, cappucci, abiti di lino, guanti, cinture e molto altro.\nOgni classe pu\u00f2 trovare equipaggiamenti pi\u00f9 adatti al proprio ruolo. Ma la scelta non \u00e8 fondata soltanto sull'estetica. Mentre le armature pesanti offrono una grande protezione contro gli attacchi fisici, sar\u00e0 altrettanto facile schivare attacchi magici indossando armature leggere. Ci sono inoltre i set armatura che, sebbene non siano visivamente compatti, offrono molti pi\u00f9 bonus rispetto a ci\u00f2 che si pu\u00f2 indossare normalmente. I giocatori possono personalizzare e modificare i colori come desiderano.\nArmi\nI mercanti d'armi in Runes of Magic sono veramente ben attrezzati. Semplici bastoni, coltelli maneggevoli, eleganti spade forgiate con l'acciaio e asce a due mani. Pi\u00f9 queste sono leggere, pi\u00f9 sono facili e veloci da maneggiare. Le armi a due mani sono lente ma sono capaci di infliggere un grande ammontare di danno al bersaglio. Le armi a distanza, come archi e balestre, sono le preferite degli Esploratori, mentre i Ladri prediligono quelle da lancio. Ma entrambe queste classi devono assicurarsi di avere con s\u00e9 abbastanza proiettili. Molte armi non sono disponibili per tutte le classi. Infatti Maghi e Sacerdoti non hanno la costituzione necessaria per indossare oggetti pesanti.\nOrecchini, oggetti magici, cibo e pozioni\nIn aggiunta all'equipaggiamento del personaggio, nel gioco si pu\u00f2 avere accesso ad anelli, amuleti, orecchini e talismani. Questi oggetti spesso offrono alcune resistenze aggiuntive o bonus. Ogni classe pu\u00f2 indossare orecchini senza alcuna restrizione. Inoltre i giocatori possono comprare pozioni magiche dagli alchimisti, che rigenerano la vita e il mana velocemente. Queste saranno utili durante i combattimenti, ma allo stesso tempo verranno consumate in grande quantit\u00e0. I giocatori possono rifornirsi di pozione ogni qualvolta hanno accesso ad un negozio, tuttavia \u00e8 anche possibile crearsi pozioni per conto proprio utilizzando particolari oggetti.\nAttributi e rune\nOgni oggetto equipaggiato nel gioco ha una propria durabilit\u00e0; se la sua durabilit\u00e0 dovesse scendere al minimo, diventerebbe inutilizzabile. In questi casi \u00e8 quindi necessario per il giocatore fare delle visite regolari da i forgiatori d'armi. Gli oggetti in Runes of Magic hanno un sistema di classificazione, dove gli oggetti di alto grado hanno poteri straordinari, ma rari da trovare. Alcuni oggetti tendono ad avere propriet\u00e0 magiche che possono aggiungere al personaggio attributi come la saggezza, la destrezza e la forza, o possono anche migliorare il danno, il rateo di attacco e la difesa. Altri garantiscono speciali resistenze, ad esempio la protezione contro gli elementi come acqua e fuoco.\nAlcuni equipaggiamenti sono dotati di uno o pi\u00f9 incavi, che possono essere utilizzati per incanalare il potere delle rune. Tuttavia il rango di una runa non deve superare quello di un equipaggiamento. Bonus aggiuntivi possono essere ottenuti utilizzando i cristalli magici sulle armi e sulle armature. Questa potenza potrebbe essere aggiunta pi\u00f9 volte per incrementare il livello e ottenere un'aura. Tuttavia quest'ultima funzione \u00e8 completamente randomica nel gioco, i giocatori hanno possibilit\u00e0 che i loro oggetti vengano potenziati ma allo stesso tempo non viene escluso che possa ricevere indebolimento, tutto dipende dalla fortuna che hanno i giocatori.\nMercanti\nI giocatori, oltre a comprare oggetti dai mercanti, hanno come altra fonte di guadagno (alternativa a quella di uccidere mostri) di vendere oggetti ai negozianti, in maniera tale da trarre profitto e spendere i soldi guadagnati per equipaggiamenti pi\u00f9 elaborati e soddisfacenti per ogni livello a salire.\nCavalcature.\nVi \u00e8 una vasta scelta di supporti per accelerare il movimento, tra cui cavalli, struzzi, tigri ed altri animali esotici e fantastici, la maggior parte dei quali son disponibili in diversi colori.\nValute.\nCi sono 7 diverse valute: oro, diamanti, gettoni, \"mementos\", conchiglie ed \"energia di giustizia\"."}
{"id": "2531477", "revid": "1305772", "url": "https://it.wikipedia.org/wiki?curid=2531477", "title": "HUB", "text": ""}
{"id": "2531487", "revid": "547034", "url": "https://it.wikipedia.org/wiki?curid=2531487", "title": "Fires at Midnight", "text": "Fires at Midnight \u00e8 il terzo album del gruppo musicale britannico Blackmore's Night."}
{"id": "2531489", "revid": "1543377", "url": "https://it.wikipedia.org/wiki?curid=2531489", "title": "Uva da tavola di Canicatt\u00ec", "text": "Uva da Tavola di Canicatt\u00ec \u00e8 un prodotto ortofrutticolo italiano a Indicazione geografica protetta."}
{"id": "2531496", "revid": "712828", "url": "https://it.wikipedia.org/wiki?curid=2531496", "title": "Provincia di Battambang", "text": " \nBattambang (detta anche Batdambang) (\u1794\u17b6\u178f\u17cb\u178a\u17c6\u1794\u1784 in lingua khmer) \u00e8 una provincia della Cambogia. Si trova nel nordovest del paese e il suo capoluogo \u00e8 Battambang.\nQuella di Battambang \u00e8 una delle nove province che fanno parte della riserva della biosfera del Tonle Sap.\nAmministrazione.\nAttualmente la provincia del Battambang ha 13 distretti, 96 comuni e 741 villaggi e copre un'area di 11,622 km\u00b2 con una popolazione di 1.024.663 abitanti.\nAttrazioni e cultura.\n\"The Battambang Provincial Service of Culture and Fine Arts\" \u00e8 un'agenzia governativa locale che fa da intermediario con il governo centrale e provvede alle direttive di quest'ultimo sui temi della cultura e delle belle arti.\nLa provincia del Battambang ospita i templi di Wat Ek Phnom e Wat Banan, entrambi risalenti al X secolo, inoltre \u00e8 famosa per aver dato i natali ad alcuni dei migliori pugili di Pradal Serey."}
{"id": "2531498", "revid": "438678", "url": "https://it.wikipedia.org/wiki?curid=2531498", "title": "Quiz Show (film)", "text": "Quiz Show \u00e8 un film del 1994 diretto da Robert Redford. Il film narra dello scandalo che alla fine degli anni cinquanta svel\u00f2 all'opinione pubblica statunitense che il pi\u00f9 popolare quiz televisivo dell'epoca, \"Twenty-One\", era truccato. Il soggetto \u00e8 tratto dal memoriale di Richard N. Goodwin, l'uomo che indag\u00f2 sulla vicenda denunciando i responsabili, che figura anche come coproduttore della pellicola.\nTrama.\nNell'America degli anni cinquanta impazza la moda per i telequiz. Herb Stempel, un ebreo originario del Queens, \u00e8 la star di \"Twenty-One\", il quiz pi\u00f9 seguito della NBC. Un calo dei telespettatori porta per\u00f2 i rappresentanti dello sponsor a richiedere la sua uscita del programma per cercare nuovo slancio. Cos\u00ec Stempel, con la promessa di avere comunque una \"chance\" nel mondo della televisione, esce di scena per lasciare il posto ad un concorrente pi\u00f9 affascinante e telegenico, Charles Van Doren, che \u00e8 pure figlio del premio Pulitzer Mark Van Doren.\nIl quiz cos\u00ec va a gonfie vele ma intanto Stempel, che ha rapidamente bruciato la sua vincita, non vedendo confermate le sue aspirazioni di carriera televisiva si rivolge al \"Grand Jury\", denunciando Dan Enright ed Albert Freedman, i produttori che gli fornivano le risposte da dare nel quiz. Con una strana procedura, quella denuncia viene per\u00f2 archiviata. Ma un ispettore del Congresso, Richard Goodwin, si insospettisce e comincia ad indagare. Nonostante l'affidabilit\u00e0 dell'unico accusatore sia ai minimi livelli, Goodwin intuisce che qualcosa di strano deve esserci, anche se il campione del momento, Charles Van Doren, \u00e8 una persona colta ed amabile, tanto che gli diventa amico.\nVan Doren, pressato dall'ispettore e dalla propria coscienza, perde deliberatamente il titolo di campione, lasciando lo show con una vincita notevolissima. Goodwin intanto ha raccolto prove sufficienti per incriminare i produttori e gli consiglia di tenersi alla larga, promettendogli che non lo coinvolger\u00e0. Ma Stempel, nella sua pittoresca quanto esaustiva testimonianza alla sottocommissione del Congresso, denuncia Van Doren dicendo che sicuramente, come lui, deve aver avuto le risposte giuste dai produttori.\nCon una piena confessione di fronte alla commissione, Charles Van Doren si accusa dei fatti contestati, liberandosi la coscienza dal pesantissimo fardello. L'inchiesta quindi procede inchiodando i due produttori, che si accollano per intero le colpe dell'accaduto. Il presidente della NBC e il titolare della ditta sponsorizzatrice ne escono puliti, senza che Goodwin riesca a portare alcuna prova a loro carico. Per altro Enright e Freedman, scontata la loro colpa, potranno contare sulla riconoscenza dei loro potenti datori di lavoro, che grazie a loro sono rimasti impuniti."}
{"id": "2531500", "revid": "124692975", "url": "https://it.wikipedia.org/wiki?curid=2531500", "title": "Elio Isola", "text": "\u00c8 entrato nella storia della musica leggera italiana per aver scritto la musica di una delle pi\u00f9 note canzoni di tutti i tempi, \"La voce del silenzio\", presentata al Festival di Sanremo 1968 da Tony Del Monaco e Dionne Warwick, ripresa da Mina e resa dalla Warwick, che la incide anche in inglese come \"Silent Voices\", un successo mondiale (ne fecero anche una versione le Supremes).\nAttualmente \u00e8 nel repertorio tra gli altri di Massimo Ranieri, Franco Simone, Francesco Renga e Andrea Bocelli.\nBiografia.\nDopo aver studiato pianoforte, Isola inizia negli anni '50 a suonare in varie orchestre, fino a metterne su una a suo nome, che in breve tempo si esibisce in tutta Europa; inizia quindi anche a proporre musiche di sua composizione.\nGrazie all'incontro con Giorgio Calabrese, che gli scrive il testo, nel 1962 una sua canzone, \"Non ci sar\u00f2\", viene incisa da una giovane cantante debuttante, Orietta Berti; nello stesso anno incide un 45 giri per la Karim, etichetta di cui Calabrese \u00e8 uno dei direttori artistici, e diventa arrangiatore per la casa discografica, lavorando tra gli altri con Memo Remigi.\nNel 1963 una sua canzone, \"Quando ci si vuol bene (come noi)\", viene selezionata per partecipare al Festival di Sanremo, interpretata da Arturo Testa e Joe Sentieri; non arriva per\u00f2 alla finale.\nNel 1965 viene chiamato da Gigi Cichellero a dirigere il settore edizioni musicali della GTA Records.\nDopo altre incisioni affidate a vari cantanti, nel 1967 scrive \"La voce del silenzio\", su testo di Paolo Limiti e Mogol (che per\u00f2 d\u00e0 un contributo marginale); come ha raccontato egli stesso, Limiti si \u00e8 ispirato alla solitudine di sua madre dopo la scomparsa del marito, il pap\u00e0 del paroliere.\nLa musica di Isola ha un'introduzione che cita il Preludio in do minore BWV 871, tratto dal Clavicembalo ben temperato, II libro, di Johann Sebastian Bach; in quel periodo il musicista \u00e8 particolarmente riscoperto nell'ambito della musica leggera (risale all'anno precedente \"A Whiter Shade of Pale\" dei Procol Harum).\nIl maestro Isola invia il provino a Dionne Warwick, la cantante preferita di Burt Bacharach, che d\u00e0 la sua approvazione per la partecipazione al Festival e per far cantare la Warwick in italiano.\nLa canzone si qualifica per la finale, ma si piazza all'ultimo posto. tuttavia, grazie anche alla reinterpretazione di Mina di pochi mesi dopo diventa un successo, anche all'estero (con un testo in inglese).\nUn'altra sua canzone di successo \u00e8 nel 1969 \"Viso d'angelo\", composta insieme ad Flavio Carraresi ed incisa dai Camaleonti.\nIsola continua la carriera per tutto il decennio successivo, lavorando spesso in collaborazione con la Numero Uno come compositore e come arrangiatore (ad esempio di Sara per \"Uomini\" e \"Perch\u00e9 dovrei\" e di Bruno Lauzi).\nIl maestro Isola ha sposato Giusta Spotti, vedova di Pino Spotti."}
{"id": "2531503", "revid": "48344", "url": "https://it.wikipedia.org/wiki?curid=2531503", "title": "Solare termodinamico", "text": ""}
{"id": "2531505", "revid": "767487", "url": "https://it.wikipedia.org/wiki?curid=2531505", "title": "Indiziato di reato - Guilty by Suspicion", "text": "Indiziato di reato - Guilty by Suspicion (\"Guilty by Suspicion\") \u00e8 un film del 1991 diretto da Irwin Winkler, con Robert De Niro e Annette Bening.\nViene narrata l'inchiesta (1947-54) della HCUA (Comitato per le attivit\u00e0 antiamericane) in era maccartista, in cui esponenti del cinema statunitense vennero interrogati e processati per essere sospettati di comunismo.\nFu presentato in concorso al 44\u00ba Festival di Cannes.\nTrama.\nHollywood, anni cinquanta: David Merill, regista di fama, viene accusato di avere simpatie comuniste e finisce sulla \"lista nera\" dell'FBI. Messo sotto pressione dalla HCUA, a Merrill viene chiesto di denunciare i colleghi del mondo dello spettacolo, ma sceglie di non farlo, attaccando a sua volta duramente i membri della commissione delle attivit\u00e0 antiamericane in nome della libert\u00e0 di pensiero e per la propria dignit\u00e0. Viene cos\u00ec estromesso dal mondo del cinema."}
{"id": "2531506", "revid": "599013", "url": "https://it.wikipedia.org/wiki?curid=2531506", "title": "Manuel Mart\u00ednez", "text": "Ha un primato personale di 21,47 m outdoor e di 21,26 m indoor. In carriera \u00e8 stato 16 volte campione nazionale di getto del peso al coperto tra il 1993 e il 2008, e in tutto 15 volte anche nelle edizioni all'aperto.\nNel 2001 ha collezionato 16 vittorie consecutive in meeting a livello nazionale ed internazionale. Sempre nel 2001 \u00e8 stato nominato miglior atleta spagnolo dell'anno.\nL'anno successivo si \u00e8 laureato campione europeo indoor e, nel 2003, ha conquistato ai campionati mondiali indoor di Birmingham il titolo mondiale nel getto del peso.\nNel marzo 2013 gli viene consegnata la medaglia di bronzo di Atene 2004 dopo la squalifica per doping dell'ucraino Jurij Bilonoh.\nRitiratosi nel maggio del 2011 conclude la carriera con anche il record di 84 presenze nella nazionale spagnola e, grazie ai risultati raggiunti nel corso della sua carriera, \u00e8 stato considerato \"il pi\u00f9 grande lanciatore spagnolo della storia\".\nCarriera.\nGli inizi.\nPrime esperienze internazionali giovanili (1991-1992).\nSin dal 1991 inizia ad avere buoni risultati a livello nazionale nella disciplina del getto del peso.\nDopo aver sfiorato il suo primo titolo nazionale juniores a livello indoor (secondo con 15,16 metri) nella stagione all'aperto prender\u00e0 parte alle sue prime manifestazioni internazionali come al triangolare Francia-Italia-Spagna dove concluse quarto.\nL'anno successivo, dopo aver raggiunto il terzo posto ai campionati nazionali assoluti e dopo aver conquistato la vittoria nel triangolare Francia-Italia-Spagna, vinse la medaglia d'argento ai campionati mondiali juniores di Seul, con un lancio di 18,14 metri, suo record personale.\nDebutto internazionale assoluto (1993).\nNel 1993, per la prima volta conquista il titolo nazionale indoor assoluto grazie ad un lancio a 18,34 metri che divenne anche il nuovo record nazionale della specialit\u00e0.\nQuesto fu il primo record nazionale a livello assoluto dei trentadue che sigler\u00e0 in carriera.\nNel corso della stagione all'aperto, nel mese di giugno, rappresent\u00f2 per la prima volta la Spagna nella Coppa Europa concludendo per\u00f2 solo settimo.\nPochi giorni dopo, il 3 luglio conquist\u00f2 il titolo nazionale questa volta nell'edizione all'aperto lanciando a 18,82 metri nuovo record nazionale.\nIl 20 agosto prese parte ai campionati del mondo di Stoccarda debuttando cos\u00ec in un campionato internazionale a livello assoluto.\nNel turno di qualificazione miglior\u00f2 il suo personale di quasi un metro raggiungendo la misura di 19,53 e conquistando cos\u00ec la qualificazione per la finale.\nIl giorno successivo si tenne la finale dove concluse all'undicesimo posto con la misura di 19,03.\nOltre i venti metri (1994-1996).\nLa stagione 1994 al coperto inizi\u00f2 nel migliore di modi: il 13 febbraio lancia il suo peso oltre la barriera dei 20 metri siglando cos\u00ec il nuovo record nazionale a 20,02 metri.\nIl mese successivo, prende parte ai campionati europei indoor tenutisi quell'anno a Parigi.\nIn questa manifestazione si dovette accontentare del quarto posto con un lancio a 19,85 metri a soli 19\u00a0cm dall'islandese P\u00e9tur Gudmundsson che vinse la medaglia di bronzo.\nAnche in questa stagione conquist\u00f2 il titolo nazionale sia al coperto che all'aperto cosa che riuscir\u00e0 a fare ininterrottamente fino al 2006.\nIl 12 agosto dello stesso anno ha preso parte ai campionati europei di Helsinki fermandosi per\u00f2 al turno di qualificazione con un lancio ben al di sotto delle sue possibilit\u00e0 (quattordicesimo cin 18,53 metri).\nNel 1995, dopo aver vinto il suo terzo titolo nazionale al coperto, a Barcellona, ai campionati mondiali indoor, ha raggiunto il quarto posto grazie ad un lancio a 19,97 metri.\nLa stagione all'aperto fu invece di basso profilo e nel corso delle sedici competizioni a cui prese parte non riusc\u00ec mai a superare la misura di 20 metri.\nL'8 agosto ai campionati mondiali di G\u00f6teborg non riusc\u00ec a qualificarsi per la finale lanciando alla deludente misura di 18,50.\nL'anno successivo, ai campionati europei indoor di Stoccolma che videro come vincitore l'italiano Paolo Dal Soglio si classific\u00f2 settimo.\nNel corso della stagione, dopo il quarto posto in Coppa Europa, si prepar\u00f2 per la partecipazione ai Giochi Olimpici di Atlanta.\nAl debutto in un'Olimpiade Martinez non riusc\u00ec a qualificarsi per la finale e si dovette accontentare del quindicesimo posto.\nDai mondiali indoor di Parigi a quelli di Maebashi (1997-1999).\nNel 1997, ai campionati mondiali indoor di Parigi, raggiunse la quinta piazza con un lancio a 20,37 metri nuovo record nazionale.\nPochi mesi dopo non riusc\u00ec ancora a qualificarsi per la finale ai campionati mondiali di Atene.\nSul finire della stagione prese parte alla XX Universiade che lo vide classificarsi settimo.\nNel 1998, nella stagione indoor riusc\u00ec a migliorare il suo primato fino alla misura di 20,50\u00a0m.\nPoco dopo prese parte ai campionati europei indoor di Valencia dove concluse settimo con un lancio a 20,09\u00a0m.\nDurante la stagione all'aperto conquist\u00f2 il terzo posto in Coppa Europa e raggiunse il settimo posto ai campionati europei di Budapest ancora una volta con un lancio di poco superiore ai 20 metri.\nL'anno successivo, grazie ad un lancio di 20,79, si classific\u00f2 quarto ai campionati mondiali indoor di Maebashi migliorando ulteriormente il suo record nazionale di 29\u00a0cm.\nDurante la stagione all'aperto ebbe invece un grave infortunio che lo tenne lontano dalle competizioni per tutto il corso dell'anno.\nI successi.\nI primi successi e il titolo europeo indoor (2000-2002).\nNel 2000, ai campionati europei indoor di Gand raggiunse la terza posizione con un lancio a 20,38 metri.\nAl termine della competizione l'ucraino Oleksandr Baha\u010d che vinse il titolo europeo fu squalificato perch\u00e9 trovato positivo ad un test antidoping e a Martinez fu consegnato l'argento.\nSul finire del mese di maggio vinse il titolo ai campionati ibero-americani grazie ad un lancio a 19,70.\nNel corso della stagione all'aperto, dopo aver conquistato il terzo posto in Coppa Europa, partecip\u00f2 a vari meeting internazionali come il Golden Gala di Roma o il Super Grand Prix Herculis di Monaco dove raggiunse in entrambe le occasioni il sesto posto.\nSul finire della stagione, il 22 settembre prese parte alle Olimpiadi di Sydney.\nDopo essersi qualificato, in finale raggiunse il sesto posto con un lancio a 20,55 metri, il nuovo record nazionale.\nL'anno successivo, dopo aver agevolmente vinto il titolo nazionale al coperto, vinse la medaglia di bronzo ai mondiali indoor di Lisbona.\nTra il 14 marzo ed il 21 luglio, vinse consecutivamente ben 16 competizioni e, tra le altre cose, la Coppa Europa con la misura di 21,03.\nNello stesso anno vinse i Giochi del Mediterraneo e, ai campionati del mondo di Edmonton, \u00e8 stato quarto con 20,91 metri.\nPoco dopo partecip\u00f2 alla XXI Universiade di Pechino vincendo la competizione con un lancio a 20,97.\nSul finire della stagione fu insignito con il premio di miglior atleta spagnolo dell'anno.\nNel 2002 vinse la medaglia d'oro ai campionati europei indoor di Vienna lanciando al quinto turno a 21,26 metri, solo tre centimetri davanti al risultato del danese Joachim Olsen.\nNella stagione all'aperto, stabil\u00ec ancora un'altra lunga serie di vittorie tra le quali anche quella in Coppa Europa.\nIl 6 agosto, ai campionati europei di Monaco di Baviera, raggiunse il quinto posto con un lancio a 20,45.\nSul finire della stagione ha preso parte alla Coppa del Mondo come rappresentante della Spagna raggiungendo il sesto posto.\nIl titolo mondiale indoor (2003-2005).\nNel 2003 dopo essere stato secondo alla coppa Europa indoor e dopo aver conquistato il suo undicesimo titolo nazionale al coperto si prepar\u00f2 a partecipare ai campionati mondiali indoor di Birmingham.\nNella mattinata del 14 marzo si tennero le qualificazioni della gara di getto del peso maschile dove Martinez lanciando a 20,36 si qualific\u00f2 per la finale con la quarta misura.\nIn finale vinse il titolo mondiale, ancora una volta all'ultimo lancio e per solo un centimetro oltre al risultato dello statunitense John Godina. \nNel corso della stagione all'aperto riusc\u00ec a conquistare varie vittorie nei vari meeting internazionali in cui prese parte come agli FBK-Games di Hengelo o al Meeting de Atletismo di Madrid.\nDopo aver vinto anche la Coppa Europa, nel mese di agosto prese parte ai campionati mondiali di Parigi senza per\u00f2 riuscire a qualificarsi per la finale.\nSul finire della stagione partecip\u00f2 per la prima volta alla IAAF World Athletics Final dove raggiunse il quarto posto.\nNel 2004, ai mondiali indoor di Budapest, non riusc\u00ec a ripetere l'impresa dell'anno precedente e si classific\u00f2 soltanto quinto lanciando a 20,79 metri.\nNel corso della stagione arriv\u00f2 terzo in Coppa Europa e vinse i campionati ibero-americani con un lancio a 20,59.\nNel mese di agosto alle Olimpiadi di Atene, dopo essersi qualificato per la finale con la settima misura, in finale si attest\u00f2 al quarto posto a soli 20\u00a0cm dal podio.\nNel marzo 2013 il vincitore del getto del peso, l'ucraino Jurij Bilonoh, \u00e8 stato privato della medaglia d'oro dopo essere risultato positivo ad un test anti-doping retroattivo.\nLe medaglie vengono di conseguenza riassegnate ed il bronzo viene dato a Martinez.\nIl mese successivo prese ancora parte alla IAAF World Athletics Final dove raggiunse la terza posizione.\nL'anno successivo, ai campionati europei indoor di Madrid 2005, Manuel vinse il bronzo dietro all'olandese Rutger Smith e al vincitore Joachim Olsen.\nNella Coppa Europa invernale di lanci si classific\u00f2 terzo ed in Coppa Europa secondo, ma non riusc\u00ec comunque a qualificarsi per la finale ai campionati del mondo di Helsinki fermandosi al sedicesimo posto.\nIl declino.\nIl cambio di tecnica (2006-2007).\nNel 2006, ai campionati mondiali indoor di Mosca concluse la sua gara in sesta posizione con il suo primato stagionale a 20,43.\nLo stesso anno, dopo il secondo posto in Coppa Europa, ai campionati europei di G\u00f6teborg, dopo essersi qualificato con la misura di 20,37, in finale fu soltanto nono con un lancio nettamente inferiore (19,68).\nSul finire della stagione, tra la fine di agosto e i primi giorni di settembre, prese parte al D\u00e9caNation dove si classific\u00f2 quarto\ne alla IAAF World Athletics Final dove fu solo ottavo.\nConclusa la stagione 2006 ebbe una forte polemica con la Federazione Spagnola di atletica leggera (RFEA) perch\u00e9 decise di cambiare la sua tecnica di lancio, passando dalla tecnica della traslocazione lineare a quella della rotazione.\nQuesta scelt\u00e0 non diede per\u00f2 i risultati sperati.\nNel marzo 2007, non riusc\u00ec a qualificarsi per la finale ai campionati europei indoor di Birmingham.\nLa sua stagione all'aperto fu molto sofferta ed ebbe molti problemi a trovare spazio a livello internazionale lanciando il suo peso a misure nettamente inferiori rispetto a quelle degli anni precedenti e faticando molto in alcune occasioni a superare addirittura la misura di 19 metri.\nA giugno riusc\u00ec comunque a classificarsi terzo in Coppa Europa ma, dopo anni di dominio incontrastato a livello nazionale, perse il titolo nazionale all'aperto classificandosi solo terzo.\nQualche mese dopo riusc\u00ec a qualificarsi ai mondiali di Osaka, ma giunto alla competizione non riusc\u00ec a superare il turno di qualificazione a causa dei suoi tre tentativi nulli.\nIl ritorno alla traslocazone lineare (2008-2009).\nDal 2008 ritorn\u00f2 sulla sua decisione e ripass\u00f2 alla tecnica lineare a causa degli scarsi risultati ottenuti.\nIl ritorno a questa tecnica gli fece fare di nuovo grandi progressi ma non riusc\u00ec comunque a qualificarsi ne per la finale dei mondiali indoor di Valencia ne alla finale delle Olimpiadi di Pechino.\nNel corso della stagione 2008 ha superato Jos\u00e9 Luis S\u00e1nchez Para\u00edso nella classifica di presenze nella nazionale di atletica leggera spagnola, con un totale di 74 convocazioni.\nL'anno successivo, dopo un inizio di stagione al coperto difficile che gli fece anche perdere il titolo nazionale, \u00e8 stato sesto ai campionati europei indoor di Torino.\nDurante la stagione all'aperto riusc\u00ec a superare i 20 metri pi\u00f9 volte raggiungendo anche il secondo posto in Coppa Europa e vincendo i Giochi del Mediterraneo con un lancio a 20,30\u00a0m.\nAi campionati del mondo di Berlino si \u00e8 dovuto per\u00f2 accontentare solo del 19\u00ba posto con la misura di 19,80.\nIl ritiro.\nL'infortunio (2010).\nNella stagione 2010, un grave infortunio al tendine d'Achille lo ha tenuto lontano dalle competizioni per ben otto mesi.\nIn questo lungo periodo Mart\u00ecnez inizi\u00f2 ad occuparsi non solo di sport ma entr\u00f2 nel mondo del cinema partecipando come protagonista nel film \"Estigmas\" di Adam Aliaga.\nIl 2 luglio, guarito dall'infortunio, ha partecipato al 28\u00ba Meeting de Atletismo di Madrid classificandosi settimo con la misura di 17,86.\nIl 30 luglio, ha concluso la sua esperienza ai campionati europei di Barcellona nel turno di qualificazione con il venticinquesimo posto, lanciando alla misura di 18,08\u00a0m.\nPoco prima e al termine della gara annunci\u00f2 un possibile ritiro dalle competizioni cosa che invece non fece rimandando cos\u00ec il suo ritiro nella speranza di riuscire a tornare a lanciare ai livelli degli anni precedenti\nL'annuncio del ritiro (2011).\nIl 4 marzo 2011, dopo aver raggiunto il secondo posto ai campionati nazionali spagnoli al coperto alle spalle del giovane Borja Vivas, ha preso parte ai campionati europei indoor di Parigi ancora una volta come capitano della nazionale.\nNel turno di qualificazione non riusc\u00ec per\u00f2 a lanciare oltre la misura di 18,62 metri che lo releg\u00f2 al 19\u00ba posto.\nQuesta sar\u00e0 la sua untima presenza nella nazionale spagnola: l'ottantaquattresima.\nIl 3 maggio, in una conferenza stampa tenutasi al \"Centro Especializado de Alto Rendimiento\" di Le\u00f3n (CEARD), accompagnato dal presidente della \"Real Federaci\u00f3n Espa\u00f1ola de Atletismo\" Jos\u00e9 Mar\u00eda Odriozola e dal suo allenatore Carlos Bur\u00f3n, ha annunciato il suo ritiro dall'attivit\u00e0 agonistica.\nIn tale occasione ha anche affermato che comunque non uscir\u00e0 dal mondo dell'atletica ma inizier\u00e0 a lavorare come assistente di Carlos Bur\u00f3n nel ruolo di allenatore.\nOltre a questo Manuel ha anche espresso il suo desiderio di applicarsi in altre attivit\u00e0 riguardanti: arte, cultura e agricoltura.\nAttivit\u00e0 extrasportive.\nOltre al suo impegno attivo nell'atletica leggera Mart\u00ecnez ha sempre espresso il suo interesse per ogni forma culturale o artistica come ad esempio la pittura, la poesia o la musica.\nDurante il lunghissimo periodo dell'infortunio ha partecipato come protagonista al film \"Estigmas\" di Adam Aliaga.\nDopo il successo riscosso con questo film, ha gi\u00e0 in programma di partecipare nel ruolo di Golia in un film tratto dal fumetto spagnolo \"Captain Thunder\".\nIl titolo del film sar\u00e0 \"El Capit\u00e1n Trueno y el Santo Grial\" e verr\u00e0 pubblicato il 14 ottobre del 2011.\nRecord nazionali.\nManuel Mart\u00ednez ha siglato vari record spagnoli:\nCampionati nazionali.\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\nAltre competizioni internazionali.\n1992\n1993\n1994\n1995\n1996\n1997\n1998\n2000\n2001\n2002\n2003\n2004\n2005\n2006\n2007\n2008\n2009\n2010"}
{"id": "2531507", "revid": "767487", "url": "https://it.wikipedia.org/wiki?curid=2531507", "title": "Prima ti sposo poi ti rovino", "text": "Prima ti sposo, poi ti rovino (\"Intolerable Cruelty\") \u00e8 un film del 2003 diretto dai fratelli Coen.\nTrama.\nMiles Massey \u00e8 un avvocato benestante, mondano e di successo, specializzato in diritto matrimoniale, famoso soprattutto per i suoi inattaccabili contratti prematrimoniali notoriamente conosciuti come \"Prematrimoniale Massey\"; la sua clientela vanta il jet set di Los Angeles, in un mondo arido di donne che sposano uomini detestabili ma benestanti al solo scopo di mettere le mani sul loro patrimonio.\nRex Rexroth, miliardario che si \u00e8 arricchito nel settore immobiliare, si rivolge a Miles per una causa di divorzio: ha tradito sua moglie Marilyn, la quale ha pure un filmato del marito, ottenuto grazie all'investigatore privato che lei aveva assunto, mentre era a letto in un albergo con la sua amante. Sebbene i due coniugi avessero concordato di avere un matrimonio aperto tollerando le reciproche infedelt\u00e0, Marilyn vuole il divorzio. Miles segue il caso insieme e al suo amico e collega Wrigley, convocando Marilyn e il suo avvocato nel loro studio per una riunione di mediazione, e in breve tempo, a dispetto della sua professionalit\u00e0, Miles rimane subito ammaliato dalla donna, che a sua volta non \u00e8 del tutto indifferente al fascino dell'avvocato.\nMarilyn non ha mai amato suo marito, per lei il matrimonio \u00e8 solo un \"investimento\", infatti il suo obiettivo \u00e8 sempre stato quello di divorziare da Rex e ottenere met\u00e0 dei suoi beni, mentre Rex non intende lasciarle niente. Il caso va in tribunale e Rex ottiene il divorzio riuscendo a salvaguardare tutto il suo ingente patrimonio per merito di Miles che ha mandato in fumo il piano di Marilyn, facendo in modo che tutti la vedessero come una manipolatrice e un'avida arrampicatrice sociale chiamando a testimoniare il barone Krauss Von Espy, concierge di un albergo a Canton Uri: lui stesso aveva aiutato Marilyn a sedurre Rex con lo scopo di sposarlo, dato che cercava un marito ricco e facilmente manipolabile.\nMarilyn adesso \u00e8 una donna divorziata senza soldi; si fa ospitare a casa della sua amica Sara, ma non si arrende, pronta a sposare un altro facoltoso uomo da abbindolare. Intanto Miles, pur sentendosi realizzato nella carriera, capisce di non esserlo altrettanto nella vita privata: la sua esistenza ruota solo attorno al microuniverso del suo lavoro, non avendo al suo fianco una donna da amare. Riceve poi una visita di Marilyn accompagnata da Howard, il suo attuale fidanzato, ricco ereditiere texano, un uomo dall'aria rozza ma gentile. Hanno in programma di sposarsi, e Marilyn, in segno di buona fede, vuole che Miles rediga uno dei suoi famosi contratti prematrimoniali per salvaguardare il patrimonio di Howard in caso di divorzio. Miles, dispiaciuto dal fatto che Marilyn abbia gi\u00e0 in mente di sposare un altro uomo, rimane allibito dal suo improvviso cambiamento, arrivando anche a baciarla, ma mettendo in chiaro che se Howard sar\u00e0 protetto da uno dei suoi contratti prematrimoniali lei non potr\u00e0 mai mettere le mani sui suoi soldi se premedita realmente di divorziare anche da lui, ma la donna si dichiare realmente innamorata del suo futuro marito.\nMiles e Wrigley vanno al matrimonio di Howard e Marilyn. Per Miles \u00e8 sempre pi\u00f9 difficile tenere a freno la sua rabbia, non accettando che la donna di cui \u00e8 infatuato ha sposato un altro uomo; ma dopo la cerimonia Howard, come gesto d'amore, strappa il contratto prematrimoniale davanti a tutti gli ospiti: adesso non c'\u00e8 pi\u00f9 nulla che possa proteggerlo dalla moglie, dichiarando di fidarsi cecamente di lei. Miles ritrova il suo buon umore, avendo capito che Marilyn ha solo manipolato Howard per indurlo a fidarsi di lei in modo da non avvalersi del contratto prematrimoniale, e che a breve divorzier\u00e0 anche da lui portandogli via met\u00e0 del patrimonio. Miles adesso \u00e8 fiducioso sul fatto di avere ancora una possibilit\u00e0 di conquistare Marilyn.\nSono trascorsi sei mesi, Wrigley e Miles vanno a Las Vegas per un convegno di avvocati divorzisti, e l\u00ec Miles incontra Marilyn che, com'era prevedibile, ha appena divorziato da Howard ottenendo la met\u00e0 dei suoi beni: finalmente \u00e8 diventata una donna ricca, ma non \u00e8 soddisfatta come credeva. Lei e Miles vanno a cena insieme, confrontandosi sulla superficialit\u00e0 delle loro vite: entrambi hanno inseguito solo il successo e il denaro, ma ora hanno capito di aver mancato gli obiettivi pi\u00f9 importanti, avendo preso coscienza che la loro \u00e8 una vita senza amore. Marilyn inoltre \u00e8 disperata perch\u00e9 ha saputo da poco che Sara \u00e8 morta per problemi di salute. Alla fine Marilyn e Miles si sposano in una cappella scozzese, con Wrigley come testimone di nozze. Miles ha pure preparato per lei uno dei suoi famosi contratti prematrimoniali, per farle capire che la ama sinceramente e che non vuole il suo denaro. Miles e Marilyn trascorrono nella suite dell'albergo la loro prima notte di nozze, dove quest'ultima strappa il contratto prematrimoniale per dimostrargli che ha piena fiducia nel loro amore.\nDurante il convegno Miles sorprende i presenti condannando la loro professione, dichiarando che il loro lavoro non ha fatto altro che fomentare il disprezzo e l'ostilita col solo scopo di ottenere un mero profitto. Adesso Miles, follemente innamorato di sua moglie, ha capito quanto l'amore sia importante, e ha deciso di lasciare il suo lavoro per dedicarsi alla beneficenza. Il suo discorso viene accolto con un applauso, e Miles e Wrigley si stringono in un forte abbraccio. La felicit\u00e0 di Miles \u00e8 destinata a durare poco. Lui e Wrigley, mentre sono al bar, vedono in televisione una soap opera con Howard tra i protagonisti: lui non \u00e8 un miliardario ma un semplice attore, il suo matrimonio con Marilyn era solo una messa in scena. Era Miles la \"preda\" che lei aveva preso di mira fin dall'inizio, aveva inscenato un falso matrimonio per farlo ingelosire ma soprattutto per fargli credere di aver ottenuto l'indipendenza economica, cos\u00ec Miles ingenuamente ha abbassato la guardia sposando una donna che a breve divorzier\u00e0 da lui portandogli via i suoi beni, inoltre Sara non \u00e8 morta. Miles \u00e8 costretto a vivere a casa di Wrigley dato che Marilyn gli ha portato via la sua villa nella quale ora vive lei.\nIn realt\u00e0 Marilyn si \u00e8 gi\u00e0 pentita di aver ingannato e ferito Miles, ormai ha capito di amarlo veramente, ma il suo cinismo non le permette di dare spazio ai suoi veri sentimenti. Miles si \u00e8 trasformato in un uomo avvilito. Lui e Wrigley, esortati dal loro capo Herb Myerson, il quale ritiene che il modo vergognoso con cui Miles si \u00e8 fatto abbindolare da Marilyn rappresenta un'onta sull'immagine del loro prestigioso studio legale, si rivolgono a un killer che lavora su commissione di nome Joe Fischietto, un uomo dall'aspetto minaccioso con problemi di asma, affidandogli l'incarico di uccidere Marilyn.\nMiles, nel cuore della notte, riceve una notizia dall'avvocato di Rex: quest'ultimo \u00e8 morto (a causa di un infarto nel bel mezzo di un bizzarro gioco orgiastico) e questo cambia la situazione, infatti Rex, quando era sposato con Marilyn, l'aveva nominata unica beneficiaria della sua immensa eredit\u00e0, e anche dopo il divorzio non aveva ancora modificato i termini del testamento; dunque ora Marilyn \u00e8 una ricca ereditiera, avendo quindi disponibilit\u00e0 economiche superiori a quelle del marito, e Miles non \u00e8 pi\u00f9 contrattualmente obbligato a cederle i suoi beni dato che Marilyn adesso \u00e8 pi\u00f9 ricca di lui, oltre a essere legalmente pi\u00f9 vulnerabile, dato che lei stessa aveva strappato il contratto prematrimoniale. Dal momento che non \u00e8 pi\u00f9 necessario ricorrere alla drastica soluzione di uccidere Marilyn, sia Wrigley che Miles raggiungono la villa di quest'ultimo per impedire a Joe di uccidere Marilyn, ignari che la loro vita \u00e8 in pericolo: Joe infatti, pistola alla mano, cerca di ucciderli, dato che Marilyn ha deciso di ricompensarlo con il doppio della cifra che Miles gli aveva promesso in cambio della sua morte, a patto che Joe uccida lo stesso Miles. Alla fine Miles acceca Joe con lo spray, e Joe muore sparandosi accidentalmente alla bocca avendo confuso la pistola per il suo inalatore per l'asma.\nMarilyn e il suo avvocato si presentano allo studio di Miles e Wrigley per un accordo di mediazione, nello stesso posto dove Miles e Marilyn si sono conosciuti per la prima volta. Entrambi provano vergogna per le loro azioni, dovute all'odio e all'avidit\u00e0. Nonostante tutto si amano ancora e, avendo capito che solo un gesto di fiducia pu\u00f2 salvare il loro amore, Miles le mostra uno dei suoi contratti prematrimoniali: lui vuole continuare a stare con lei, spiegandole che per merito di quel documento lui non avr\u00e0 mai accesso al suo denaro, ma Marilyn, avendo capito di fidarsi veramente di Miles e che lui non vuole i suoi soldi, strappa il contratto e i due si baciano con passione, ora finalmente sono pronti a stare insieme, mettendo da parte le paure e le insicurezze che per tanto tempo avevano impedito a entrambi di essere felici."}
{"id": "2531508", "revid": "92723", "url": "https://it.wikipedia.org/wiki?curid=2531508", "title": "Benedetto Pamphili", "text": ""}
{"id": "2531509", "revid": "110157", "url": "https://it.wikipedia.org/wiki?curid=2531509", "title": "The Village Lanterne", "text": "The Village Lanterne \u00e8 il quinto album in studio dei Blackmore's Night."}
{"id": "2531510", "revid": "12405", "url": "https://it.wikipedia.org/wiki?curid=2531510", "title": "Brigata Dirlewanger", "text": ""}
{"id": "2531511", "revid": "767487", "url": "https://it.wikipedia.org/wiki?curid=2531511", "title": "Una calibro 20 per lo specialista", "text": "Una calibro 20 per lo specialista (\"Thunderbolt and Lightfoot\") \u00e8 un film del 1974 scritto e diretto da Michael Cimino, alla sua prima regia cinematografica, e interpretato da Clint Eastwood e Jeff Bridges.\nTrama.\nUn rapinatore di banche, veterano della Guerra di Corea e noto come l'Artigliere, si spaccia per predicatore in una cittadina del Montana per sfuggire a Dunlop, un ex complice, che lo insegue per farsi dire dove ha nascosto il bottino di una rapina commessa anni prima alla banca centrale del Montana. Mentre fugge da Dunlop tra i campi, sopraggiunge accidentalmente un giovane ladro di auto che si chiama \"Carib\u00f9\", che investe involontariamente Dunlop e carica l'Artigliere in auto. I due fanno squadra, e l'Artigliere gli confida come il bottino sia nascosto dietro la lavagna di una vecchia scuola di Warsaw; tuttavia l'edificio non esiste pi\u00f9, sostituito da una scuola pi\u00f9 moderna.\nAltri due vecchi compagni dell'Artigliere, il Rosso e Goody, si mettono sulle loro tracce, ma - davanti all'evidenza che la scuola e il bottino non esistono pi\u00f9 - i quattro decidono di replicare il colpo alla banca del Montana. L'artigliere, per entrare nel caveau, progetta di usare una mitragliera di grosso calibro \u2013 del tipo 20 mm Oerlikon (da qui il titolo del film) \u2013 sparando direttamente contro la porta blindata della cassaforte.\nArrivano dunque nella cittadina dove \u00e8 presente la sede centrale della banca, e per i mesi successivi trovano ciascuno un lavoro per non destare sospetti: l'Artigliere lavora in una fabbrica, il Rosso fa il commesso in un grande negozio di vestiti, Carib\u00f9 effettua lavori occasionali nel giardino di un ricco uomo del luogo (suscitando le attenzioni della sua lasciva moglie), mentre Goody guida un furgoncino per la vendita dei gelati. I quattro vivono assieme nella stessa roulotte, e questo comporta l'aumento delle tensioni tra il Rosso e Carib\u00f9: il primo infatti non sopporta l'impertinenza dell'altro, e promette di conciarlo per le feste dopo il colpo alla banca.\nDopo una preparazione dettagliata e un'esecuzione altrettanto precisa, il colpo finisce male perch\u00e9 i quattro vengono scoperti dalla cassiera di un drive-in, dove si erano nascosti al termine della rapina per far calmare le acque. Il Rosso, nascosto nel bagagliaio dell'auto insieme a Goody, decide di scappare da solo con il bottino: dapprima butta gi\u00f9 dall'auto Goody, ferito a morte dai proiettili della polizia, e subito dopo fa scendere dall'auto gli altri due complici, colpendo in testa l'Artigliere e sfogando la sua rabbia contro Carib\u00f9, investito da una scarica di calci e pugni. Abbandonati i due compagni per strada, fugge, ma la polizia si mette presto sulle sue tracce; dopo un inseguimento per le strade della citt\u00e0, il Rosso finisce con l'auto all'interno del negozio dove aveva lavorato, morendo sbranato dal cane da guardia del negozio.\nRimasti da soli, l'Artigliere e Carib\u00f9 ricevono un passaggio e vengono lasciati al bivio per la citt\u00e0 di Warsaw, dove casualmente trovano la vecchia scuola, dove il primo aveva nascosto la refurtiva anni prima. La scuola era stata spostata vicino all'autostrada, ma dietro alla lavagna ci sono ancora i soldi, esattamente dove erano stati lasciati. L'artigliere compra cos\u00ec la Cadillac che Carib\u00f9 aveva detto di voler acquistare con i soldi della rapina andata male: ma, mentre percorrono l'autostrada per lasciare il Montana, dopo essersi accesi un sigaro per festeggiare, Carib\u00f9 muore a causa delle conseguenze del violento pestaggio subito dal Rosso. All'Artigliere non resta che continuare mesto il viaggio con la Cadillac, con accanto il corpo del giovane amico.\nDistribuzione.\nEdizione italiana.\nIl doppiaggio italiano del film fu realizzato dalla C.D. presso la C.D.S. su dialoghi di Sergio Jacquier. Il titolo originale \"Thunderbolt and Lightfoot\" fa riferimento ai soprannomi dei personaggi interpretati rispettivamente da Eastwood e da Bridges, cambiati in Artigliere e Carib\u00f9 nell'edizione italiana. Furono inoltre cambiati i nomi di Red Leary (che diventa Leary il Rosso) e Melody (che diventa Melina).\nAccoglienza.\nIncassi.\nIl film incass\u00f2 pi\u00f9 di 21 milioni di dollari sul mercato americano."}
{"id": "2531516", "revid": "767487", "url": "https://it.wikipedia.org/wiki?curid=2531516", "title": "Johnny il bello", "text": "Johnny il bello (\"Johnny Handsome\") \u00e8 un film del 1989 diretto da Walter Hill.\nIl protagonista \u00e8 interpretato da Mickey Rourke, fra i personaggi di secondo piano spiccano i futuri premi Oscar Morgan Freeman e Forest Whitaker.\nTrama.\nNew Orleans. John Sidley, noto ironicamente come \"il bello\" per via di una grave malformazione facciale, \u00e8 un basista, un ladro specializzato nell'ideazione di colpi i cui piani vengono venduti a terzi. Mike, il suo unico amico, stretto dai debiti contratti con uno strozzino, gli chiede aiuto per svaligiare il Prestige, un negozio di numismatica che tratta soprattutto monete rare. \nAl colpo partecipano anche il teppista tossicodipendente Rafe e la sua compagna, la ex prostituta Sunny. Durante la rapina, Rafe e Sunny uccidono il proprietario del negozio, Mike e un altro complice; non riuscendo a eliminare John, lo abbandonano, cos\u00ec da farlo arrestare come unico responsabile.\nIn prigione, John \u00e8 visitato dal tenente Drones, che si offre di prendere i due doppiogiochisti, ma al rifiuto di John di fare i loro nomi lo lascia al suo destino. Dall'esterno Rafe e Sunny pagano alcuni detenuti per uccidere John. Durante i lavori nella piantagione di cotone insieme ad altri carcerati, viene pugnalato e finisce in coma; per salvarlo da ulteriori attentati viene dato per morto, con grande gioia di Rafe e Sunny che, nel frattempo, hanno rilevato il locale di Mike.\nUna volta uscito dal coma, il dottor Fisher lo avverte che \u00e8 stato portato in un ospedale civile e gli propone un intervento di chirurugia plastica, cos\u00ec da dargli una nuova faccia e la possibilit\u00e0 di rifarsi una vita normale.\nL'esitazione di John \u00e8 di breve durata e viene quindi sottoposto a un primo intervento alla mandibola e al palato, per migliorare le sue capacit\u00e0 di articolazione delle parole. Successivamente egli effettua esercizi di dizione e racconta al dottore un po' del suo passato, costellato da un padre ignoto, una madre prostituta e tossicodipendente, l'abbandono in un riformatorio, la morte della madre e il bullismo subito e ricambiato.\nJohn viene ora sottoposto a un nuovo e pi\u00f9 drastico intervento e la sua prima reazione di fronte al suo nuovo aspetto \u00e8 commentare su come gli sembri di portare una maschera.\nViene nuovamente visitato da Drones, che lo sfotte e gli dice che, per quanto possa provare a cambiare vita, sar\u00e0 sempre un delinquente: lo \u00e8 stato fino a quel momento e continuer\u00e0 a pensare e ragionare come tale. In pi\u00f9, ha ancora il conto aperto con Rafe e Sunny, e Drones non crede che John abbia minimamente voglia di lasciarlo cos\u00ec.\nIl dottor Fisher crea a John una nuova identit\u00e0 con il cognome Mitchell e gli trova un lavoro presso un cantiere navale. Qui John conosce e inizia a frequentare una collega, Donna. Riesce a ottenere la libert\u00e0 sulla parola, non prima di aver ricevuto l'ennesima frecciata da Drones che gli pronostica una rapida ricerca di vendetta, a dispetto dei buoni propositi mostrati fino ad ora.\nNon passa molto tempo, infatti, prima che John si distacchi da Donna e riprenda i contatti con Rafe e Sunny, dicendo loro di aver appreso del colpo al Prestige proprio da Johnny il bello prima che morisse, mentre lavorava all'ospedale prima di tornare in libert\u00e0.\nJohn propone loro di rapinare proprio il cantiere navale dove lavora.\nRafe, per\u00f2, non si fida appieno e dice a Sunny di sedurre John e farsi dire tutti i dettagli. Sfruttando l'occasione, Sunny gli esprime il suo desiderio di fare il doppiogioco ai danni di Rafe, non essendo stata soddisfatta della spartizione dei profitti del colpo al Prestige.\nDonna, non accettando il modo in cui John l'ha scaricata, gli fa visita ed egli finisce per dirle chi sia realmente e le sue intenzioni verso Rafe e Sunny. Dopo averle mostrato alcune sue fotografie prima dell'operazione, la caccia intimandole di uscire dalla sua vita.\nIl giorno del colpo tutto va secondo i piani e, al momento di dividersi, Rafe prende la valigia coi soldi, senza sapere che durante i pochi secondi in cui aveva cambiato la targa all'automobile usata per fuggire, John e Sunny hanno sostituito le valigie tenendo con loro i soldi. Partito Rafe, John dice a Sunny di andarsene, mentre egli provvede a far riciclare il denaro, dandole poi appuntamento, come convenuto, per la spartizione.\nArrivata da Rafe, Sunny si inventa di essere stata ingannata a sua volta, quando questi minaccia di ucciderla per averlo tradito. I due decidono di indagare pi\u00f9 a fondo su chi sia in realt\u00e0 John Mitchell.\nNel frattempo, Drones \u00e8 sul luogo della rapina e, notando che le banconote rubate hanno tutte un numero consequenziale e ascoltando inoltre il resoconto della rapina dato dai testimoni, riconosce la mano di Johnny il bello e si fa confermare le sue intuizioni dall'uomo incaricato da John di riciclare e ripulire i soldi prima dell'incontro con Rafe e Sunny.\nDonna va nuovamente a casa di John nella speranza di sentirsi dire che egli non c'entra con la rapina, ma viene invece presa in ostaggio da Rafe e Sunny che trovano inoltre le foto che identificano senza scampo John Mitchell come Johnny il bello.\nPoco prima dell'appuntamento per la spartizione, Drones sorprende alle spalle John, gli dice di sapere tutto del furto e della sua intenzione di sfruttarlo come pretesto per vendicarsi, ma invece di arrestarlo subito gli lascia un quarto d'ora per regolare i conti.\nGiunto al cimitero designato come luogo dell'incontro, John sta per uccidere Rafe, quando Sunny si palesa, insieme a Larry, il terzo complice del furto, tenendo la pistola puntata alla gola di Donna. Rafe, ulteriormente istigato da Sunny, pesta e sfregia Johnny sotto gli occhi inorriditi di Donna. Prima di ucciderlo si fa dire la combinazione della valigia, ma prima di aprirla \u00e8 preso dal dubbio che John abbia in realt\u00e0 piazzato una bomba al suo interno e gli intima di aprirla.\nJohn esegue e, dopo uno sguardo di intesa con Donna, che si ribella e si accapiglia con Sunny, prende la seconda pistola che aveva nascosto nella valigia e fredda Rafe e Larry. Sunny, liberatasi violentemente di Donna, spara a John e, prima di cadere a sua volta, riesce a ferirlo mortalmente.\nDrones arriva sulla scena e prende la valigia, complimentandosi con John per il bel lavoro di giustizia sommaria.\nDonna, in lacrime, ascolta John che negli ultimi istanti di vita le chiede come sia ora la sua faccia. Ella risponde che \u00e8 ancora bello e John muore placidamente.\nMentre Donna piange silenziosamente Drones conclude la vicenda con uno sbrigativo e beffardo elogio funebre, ribadendo ancora una volta che John non sarebbe mai potuto cambiare.\nProduzione.\nIl film fu sceneggiato da Ken Friedman come adattamento del racconto di John Godey \"The Three Worlds of Johnny Handsome\", pubblicato nel 1972. Quello stesso anno i diritti per la trasposizione cinematografica furono acquistati dalla 20th Century Fox, ma il tutto si concluse con un nulla di fatto.\nIl progetto fu resuscitato nel 1987. Si pens\u00f2 in un primo momento a Richard Gere come protagonista e ad Harold Becker come regista. Successivamente Al Pacino fu scritturato come protagonista, ma nel febbraio del 1988 Becker usc\u00ec dal progetto e fu quindi sostituito da Walter Hill. Poco dopo anche Pacino abbandon\u00f2 la produzione, scontento del copione nonostante le numerose riscritture e considerandolo, in ultima analisi, nient'altro che un B-movie. Andatosene Pacino la produzione scrittur\u00f2 quindi Mickey Rourke.\nBecker e Pacino avrebbero di l\u00ec a poco collaborato nel film \"Seduzione pericolosa\", con Ellen Barkin come coprotagonista.\nWalter Hill ha dichiarato di aver rifiutato il progetto quattro volte, prima di accettare. Il regista ha raccontato di come nessuno studio volesse produrlo, nessun attore volesse interpretarlo e dei suoi dubbi su come il pubblico avrebbe reagito all'espediente narrativo dell'operazione di chirurgia plastica, a suo dire un vecchio trucco melodrammatico. In un secondo tempo torn\u00f2 sui propri passi, considerando come Hollywood sia basata sul melodramma in ogni modo e avendo avuto un'idea su come presentare il tutto in maniera non istrionica. Un atteggiamento istrionico da parte del protagonista, dato il tipo di storia, avrebbe fatto perdere credibilit\u00e0 al tutto. Hill conclude dicendo come Rourke avesse capito perfettamente il personaggio.\nLo stesso Rourke ha affermato di \"preferire personaggi e storie senza lieto fine. Non \u00e8 un mondo felice, il nostro, e la vita non permette soluzioni semplici e zuccherose\".\nA proposito dello stile e dell'approccio fatalista utilizzato, Hill ha spiegato come questo film sia influenzato dai noir anni '40 e di come il protagonista il cui destino \u00e8 segnato e senza via d'uscita fosse pi\u00f9 comprensibile al vecchio pubblico.\nEllen Barkin, coprotagonista lo stesso anno sia di \"Seduzione pericolosa\", sia di \"Johnny il bello\", a dispetto del grande successo del primo e del relativo insuccesso del secondo, ebbe modo di raccontare come avesse preferito di gran lunga lavorare al secondo progetto.\nA suo dire \"tutto in \"Seduzione pericolosa\" era sbagliato. Al Pacino, d'altra parte, fu il mio salvatore. Avere uno dei grandi attori americani come mio strenuo difensore \u00e8 stato meraviglioso e mi ha dato un livello di sicurezza in me stessa che difficilmente avrei avuto\".\nA proposito di Johnny il bello disse di aver voluto interpretare il personaggio di Sunny perch\u00e9 \"\u00e8 una delle pi\u00f9 grandi cattive del cinema. Non credo di aver mai visto una cattiva cos\u00ec perfida. Sunny \u00e8 stronza nell'animo, non c'\u00e8 altro da dire, e il bello del film \u00e8 che la si lascia essere cos\u00ec. Con le donne si cerca sempre di dare una giustificazione di infanzia difficile e robe simili, non si pu\u00f2 lasciare le donne essere cattive e basta... il sesso \u00e8 solo uno dei modi in cui lei ottiene quello che vuole e quello che vuole sono i soldi! Pura avidit\u00e0!\""}
{"id": "2531519", "revid": "767487", "url": "https://it.wikipedia.org/wiki?curid=2531519", "title": "Il cacciatore", "text": "Il cacciatore (\"The Deer Hunter\") \u00e8 un film del 1978 diretto da Michael Cimino.\nSebbene non sia propriamente un film di guerra, \u00e8 entrato nella storia del cinema per il suo contrasto tra le inquietanti immagini della guerra e l'anonima vita quotidiana dei protagonisti. Considerato uno dei capolavori del cinema internazionale, il film ha ricevuto 9 nomination ai premi Oscar del 1979, vincendone 5 tra cui quello per il miglior film.\nNel 1996 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al 79\u00ba posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al 53\u00ba posto.\nTrama.\nSei amici residenti nella piccola e sonnacchiosa cittadina di Clairton (in Pennsylvania), di cui tre russo-americani (Michael \"Mike\" Vronsky, Nikanor \u201cNick\u201d Chevatorevich, Steven Pushkov, Stanley, John Welsh e Peter \"Axel\" Axelrod), conducono un'esistenza tranquilla tra il lavoro da operai in un'acciaieria del luogo e la caccia al cervo, di cui condividono la passione. I primi tre sono in procinto di partire per il Vietnam e uno di loro, Steven, il pi\u00f9 timido e impacciato, sta per convolare a nozze con l'amata Angela, la quale \u00e8 segretamente incinta di un altro uomo. Michael e Nick amano la stessa donna, Linda, che, a causa di un padre violento e alcolizzato, si trasferir\u00e0 nella loro abitazione dopo la loro partenza. Alla fine della lunga festa per il matrimonio di Steven e Angela \u2013 durante la quale Nick chiede la mano di Linda, che accetta \u2013 quando Angela e Steven si allontanano in macchina, Nick chiede a Michael di fargli una promessa: in nessun caso lui dovr\u00e0 abbandonarlo. Il giorno dopo i cinque, senza Steven, partono per la caccia e, dopo scherzi e discussioni, Michael abbatte un cervo, uccidendolo con \"un colpo solo\" come egli suole cacciare, ovvero con un solo proiettile in modo da dare al cervo la possibilit\u00e0 di sopravvivere.\nVietnam. In seguito a un'azione militare, i tre amici vengono catturati dai Viet Cong insieme ad altri soldati. Vengono costretti a partecipare alla tortura della roulette russa mentre i carcerieri scommettono su di loro. Steven \u00e8 il primo a cedere, quando vinto dalla paura e dalla spossatezza spara verso il soffitto il colpo che avrebbe dovuto dirigersi alla testa secondo le regole del crudele gioco. Per punizione viene buttato nel pozzo: una gabbia immersa nel fiume e piena di topi. Michael convince Nick a tentare la fuga facendo inserire tre pallottole nel tamburo in modo da uccidere i loro aguzzini, aumentando per\u00f2 il rischio di restare uccisi nel corso della partita. L'azione disperata riesce e, dopo avere liberato Steven, i tre fuggono lasciandosi trasportare dalla corrente attaccati ad un tronco d'albero.\nGiunti ad un ponte sospeso vengono soccorsi da un elicottero americano ma Steven non riesce a rimanere appeso al pattino e cade in acqua, seguito immediatamente da Michael che si butta per salvarlo, mentre Nick viene trattenuto dall'equipaggio del velivolo. Nella caduta Steven si frattura entrambe le gambe e Michael se lo carica sulle spalle fino a che non incontra una colonna di militari e profughi in fuga verso Saigon e riesce a far stendere Steven sul cofano di una Jeep. Nick viene ricoverato in un ospedale militare per i traumi fisici e psicologici subiti e, una volta dimesso, si avventura per Saigon: nel suo vagabondare arriva di fronte a un locale, sente dei colpi di pistola e intuisce cosa si sta svolgendo all'interno. Vorrebbe allontanarsi, ma Julien, un faccendiere francese, lo persuade a entrare e, una volta usciti, a giocare per lui. Nel locale \u00e8 presente anche Michael che riconosce Nick e tenta di raggiungerlo, ma senza successo.\nMichael viene rimpatriato, presentando seri problemi di reinserimento nella vita civile. L'ex combattente si porta dietro profondi traumi emotivi, se non psichici: non si presenta alla festa organizzata dagli amici per lui e, dopo aver incontrato la mattina dopo Linda, dalla quale viene a sapere che Nick ha disertato, incontra gli amici che, sconvolgendolo, gli rivelano le condizioni di Angela, ora madre di un bambino, scivolata nella catatonia dopo il rientro di Steven, ormai irreparabilmente invalido. Nella cittadina mineraria della Pennsylvania gli amici rimasti a casa sembrano non capire nulla della guerra. I giorni successivi sembrano confermare il suo spaesamento e i cambiamenti avvenuti in lui: durante una battuta di caccia non riesce a sparare ad un cervo pur avendolo sotto mira, e capisce che la sua esperienza in Vietnam lo ha profondamente segnato.\nAlla sera, vedendo Stanley che minaccia per scherzo Axel con la sua pistola, gliela sfila violentemente di mano e lasciando un solo proiettile nel tamburo, la punta alla fronte dell'amico premendo il grilletto a vuoto, facendo comprendere a Stanley la gravit\u00e0 del suo gesto. Il giorno dopo Michael torna con Linda al motel dove alcune sere prima avevano passato la notte insieme; incontra poi Steven che si trova in una struttura per reduci dopo avere subito l'amputazione delle gambe e la perdita dell'uso di un braccio, rifiutandosi di tornare a casa, anche per il fatto di aver scoperto la verit\u00e0 sul tradimento di Angela. Steven mette al corrente Michael del fatto che periodicamente riceve grandi quantit\u00e0 di denaro dal Vietnam. Michael intuisce che si tratta di Nick; Steven non comprende dove il ragazzo possa trovare tanto denaro, ma Michael ha capito e, dopo avere convinto, quasi costretto, Steven a lasciare la struttura e a tornare dalla moglie, fa ritorno in Vietnam allo scopo di trovare l'amico perduto.\nVagando per Saigon ormai in preda al caos, Michael trova Julien e lo persuade a condurlo nel luogo dove si pratica la roulette russa, dicendogli di voler partecipare; una volta di fronte a Nick, divenuto ormai un professionista del macabro gioco, non viene tuttavia riconosciuto e, per compiere un estremo tentativo di ricondurlo alla ragione, si siede di fronte a lui ricreando la situazione gi\u00e0 vissuta durante la breve prigionia. Nick, accecato e stordito sia dalla sua profonda sofferenza che dall'uso di eroina, sembra indifferente alla vista dell'amico. Durante la partita Michael cerca di parlargli evocando ricordi di prima della partenza, ma inutilmente: Nick preme il grilletto e muore di fronte agli occhi dell'amico, facendogli comunque capire di averlo riconosciuto citando la frase dell'amico \"Un colpo solo\". Tutti gli amici partecipano al funerale di Nick e, durante il ricevimento nel bar di John, l'atmosfera \u00e8 dimessa e silenziosa: ognuno porta con s\u00e9 il proprio fardello di sofferenze. Mossi dalla commozione, John e i suoi amici intonano \"God bless America\", in onore di Nick.\nProduzione.\nMichael Cimino dovette dar battaglia ai produttori per realizzare \"Il cacciatore\" cos\u00ec come desiderava. Il regista ha dichiarato: \u00abTagliavano quello che volevano e di notte, come Penelope, ce lo rimettevo\u00bb. Nella fase di preproduzione, gli scout che scovarono le location ricoprirono oltre centomila miglia tra viaggi in aereo, in autobus e in automobile. Le riprese in Thailandia furono molto avventurose: durante le piogge torrenziali, gli attori dovevano salire sui tavoli per evitare i ratti giganti che nuotavano intorno a loro. Inoltre vi fu un colpo di stato proprio durante la lavorazione, ma il Comitato Rivoluzionario garant\u00ec protezione alla troupe, assegnandole una guardia armata ogni tre persone.\nJohn Cazale non avrebbe potuto prendere parte alle riprese del film perch\u00e9 gravemente malato, e quindi non poteva essere assicurato (basti pensare al danno che avrebbe provocato alla produzione se fosse morto prima di terminare le riprese), ma Robert De Niro pag\u00f2 di tasca sua il necessario affinch\u00e9 Cazale prendesse parte al film. Nonostante la sua malattia, un cancro ai polmoni, Cazale non rinunci\u00f2 a terminare il film, ma non ne vide mai l'uscita.\nLe riprese si sono svolte tra il giugno e dicembre 1977 in Ohio, Virginia Occidentale e Pennsylvania. Mentre le riprese ambientate in Vietnam si sono tenute a Bangkok in Thailandia. \u00c8 uscito negli Stati Uniti l'8 dicembre 1978.\nDistribuzione.\nIl cacciatore venne proiettato per la prima volta l'8 dicembre 1978 in un teatro di New York e in uno di Los Angeles. Dopo le nomination agli Oscar del 1979, la Universal decise di ampliare la distribuzione del film nelle principali citt\u00e0 a partire dal 23 febbraio 1979.\nDate di uscita.\nAlcune date di uscita internazionali nel corso degli anni sono state:"}
{"id": "2531522", "revid": "62004", "url": "https://it.wikipedia.org/wiki?curid=2531522", "title": "Jackie Durand", "text": ""}
{"id": "2531528", "revid": "125500428", "url": "https://it.wikipedia.org/wiki?curid=2531528", "title": "Lloyd Bridges", "text": "Bridges partecip\u00f2 a molte popolari serie statunitensi, tra le quali \"Avventure in fondo al mare\" (1958-1961) e apparve in pi\u00f9 di 150 film. Tra i suoi ruoli pi\u00f9 celebri, quello dell'aiutante vigliacco dello sceriffo in \"Mezzogiorno di fuoco\" (1952). Ha anche partecipato alla serie televisiva \"Il profumo del successo\" (1984)\nBiografia.\nBridges nacque a San Leandro, distretto della Contea di Alameda, in California, da Harriet Evelyn Brown e Lloyd Vernet Bridges Sr. \nSposato con l'attrice Dorothy Simpson, ebbe quattro figli: Beau Bridges, nato nel 1941, e Jeff Bridges, nato nel 1949, entrambi divenuti attori, Garrett (nato nel 1948 e morto nello stesso anno) e Lucinda (nata nel 1953). Era il nonno dell'attore Jordan Bridges, figlio di Beau. \nBridges fece il suo debutto teatrale a Broadway nel 1939 in una rappresentazione dell'Otello di Shakespeare.\nDoppiatori italiani.\nNelle versioni in italiano dei suoi film, Lloyd Bridges \u00e8 stato doppiato da:"}
{"id": "2531529", "revid": "767487", "url": "https://it.wikipedia.org/wiki?curid=2531529", "title": "Winter Carols", "text": "Winter Carols \u00e8 il sesto album dei gruppo musicale Blackmore's Night. \u00c8 un disco di ispirazione natalizia, come si pu\u00f2 dedurre anche dalla copertina, che raffigura la stessa strada che \u00e8 sull'album Under a Violet Moon (e che si trova a Rothenburg), ma d'inverno. Molti brani dell'album sono canti tradizionali riarrangiati da Ritchie Blackmore. Il brano \"Wish You Were Here\" \u00e8 una cover dei Rednex ed era gi\u00e0 comparso nell'album d'esordio \"Shadow of the Moon\"."}
{"id": "2531534", "revid": "2056951", "url": "https://it.wikipedia.org/wiki?curid=2531534", "title": "Iran", "text": "L'Iran (in persiano: \u0625\u064a\u0631\u0627\u0646, ), ufficialmente Repubblica Islamica dell'Iran (in persiano: \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646, \"Jomhuri-ye Esl\u0101mi-ye Ir\u0101n\") \u00e8 uno Stato dell'Asia situato all'estremit\u00e0 orientale del Medio Oriente.\nFino al 1935, l'Iran era noto in Occidente come Persia, patria di una delle pi\u00f9 antiche civilt\u00e0 del mondo. La prima dinastia iranica fu quella di Elam del 2800 a.C., anche se furono i Medi ad unificare il territorio dell'Iran soltanto nel 625 a.C. Nel 550 a.C. il regno fu sotto il controllo degli Achemenidi, per poi essere annesso da Alessandro Magno nel 334 a.C. al suo Impero, con la sconfitta dell'ultimo re achemenide Dario III di Persia nelle battaglie di Isso (333 a.C.) e di Gaugamela (331 a.C.) Alla morte di Alessandro, l'Impero macedone venne spartito tra i suoi generali, i Diadochi (\"successori\"), e la Persia pass\u00f2 nelle mani dei Seleucidi. Successivamente, l'Iran fu inglobato nel regno dei Parti nel II secolo a.C., e dal 224 d.C. fino al 651 fin\u00ec nelle mani dei Sasanidi, i quali crollarono a loro volta sotto i colpi degli arabi musulmani, che avevano avviato nel 633 la conquista islamica della Persia.\nCon l'affermazione della dinastia Safavide nel 1501, uno dei rami minoritari dell'Islam (lo sciismo duodecimano) diviene religione ufficiale del regno, segnando cos\u00ec un punto cruciale nella storia della Persia e del mondo islamico. Nel 1906, la rivoluzione costituzionale persiana port\u00f2 alla nascita di un Parlamento, noto come Majlis, e della monarchia costituzionale, ai quali per\u00f2 succedette nel 1921 l'autoritaria dinastia Pahlavi. Nel 1953, il primo esperimento democratico del Paese fu spento da un colpo di Stato orchestrato da Regno Unito e Stati Uniti, che riport\u00f2 al potere i Pahlavi. Il dissenso popolare sfoci\u00f2 infine nella cosiddetta rivoluzione iraniana, che determin\u00f2 la nascita della Repubblica Islamica dell'Iran il 1\u00ba aprile 1979, un regime con tendenze teocratiche. Storicamente noto come Persia, il 21 marzo 1935 lo sci\u00e0 Reza Pahlavi chiese formalmente alla comunit\u00e0 internazionale di riferirsi alla nazione con il nome utilizzato dai suoi abitanti in persiano, ossia Iran, \u00ab\"Paese degli Arii\"\u00bb. Alcuni studiosi protestarono contro questa decisione perch\u00e9 il cambio di nome avrebbe separato il Paese dalla sua storia, ma nel 1959 lo sci\u00e0 annunci\u00f2 che i nomi di Persia e Iran erano interscambiabili e di uguale rilevanza in comunicazioni ufficiali e non. Tuttavia il nome Iran rimase il termine di uso pi\u00f9 frequente in riferimento allo Stato, mentre i sostantivi e aggettivi \"persiani\" e \"persiano\" sono tuttora frequentemente usati in riferimento rispettivamente alla popolazione e alla lingua del Paese.\nCon capitale Teheran, ha una popolazione di quasi 85 milioni di abitanti al 2021. I pi\u00f9 grandi gruppi etnici in Iran sono persiani, azeri, curdi e luri.\nEtimologia.\nIl termine Iran (o \"Aryana\") deriverebbe da \"arya\" che significa \u00abnobile\u00bb. La radice \"ar\" \u00e8 presente anche in latino con \"arare\", \"aratro\" e \"arvum\" (\u00abcampo\u00bb). Il termine \"\u00e2rya\" ha una designazione onorifica e si applicava ai popoli dediti all'agricoltura.\nStoria.\nEra antica.\nI primi reperti archeologici dell'Iran, quali quelli trovati nel sito del Kashafrud e di Ganj Par, dimostrano la presenza di insediamenti umani gi\u00e0 dal Paleolitico inferiore. Reperti dell'uomo di Neanderthal risalgono al Paleolitico medio e sono stati trovati principalmente nella regione dei monti Zagros, quali le caverne Warwasi e Yafteh. Le prime comunit\u00e0 agricole invece cominciarono a stabilirsi in Iran attorno all'8000 a.C., con insediamenti quali Chogha Mish, situato nella regione delle montagne Zagros, mentre la nascita di una delle prime citt\u00e0 persiane, Susa, \u00e8 stata fissata attorno al 4395 a.C. Vi sono dozzine di reperti preistorici attorno all'altopiano iranico che suggeriscono l'esistenza di culture antiche e di insediamenti urbani in altre regioni gi\u00e0 dal IV millennio a.C. Durante l'era del bronzo l'Iran \u00e8 stata la patria di diverse civilizzazioni, quali quella dell'Elam, della civilt\u00e0 di Jiroft e della civilt\u00e0 del fiume Zayande. Elam \u00e8 fra le pi\u00f9 importanti di queste e si svilupp\u00f2 nel sud-ovest dell'Iran, influenzata dalle civilt\u00e0 mesopotamiche. Lo sviluppo della scrittura nell'Elam (IV millennio a.C) fu forse parallelo a quello dei Sumeri. Il regno elamico prosegu\u00ec la sua esistenza fino all'emergere della civilt\u00e0 dei Medi e dell'Impero achemenide.\nEra classica.\nDurante il secondo millennio a.C. antiche popolazioni iraniche arrivarono dalle steppe eurasiatiche, entrando in diretto conflitto con le popolazioni locali. Con l'insediamento di questi popoli la regione corrispondente all'odierno Iran fu dominata da trib\u00f9 persiane, dei Parti e dei Medi. Dal X al VII secolo a.C. assieme ai regni pre-iranici tali popolazioni iraniche divennero parte dell'Impero assiro, situato nella Mesopotamia settentrionale. Sotto il re Cyaxares i Medi e i Persiani si allearono con Nabopolassar di Babilonia e con l'aiuto degli Aramei, Cimmeri e Sciti attaccarono l'Impero assiro. Da ci\u00f2 scatur\u00ec una guerra civile che dur\u00f2 dal 616 a.C. al 605 a.C. e che determin\u00f2 la liberazione di vari popoli sottomessi all'Impero assiro. L'unificazione dei Medi sotto un unico capo politico nel 728 a.C. port\u00f2 alla creazione dell'Impero medo.\nNel 550 a.C. Ciro il Grande sottomise l'Impero medo e fond\u00f2 l'Impero achemenide dopo aver unificato altre citt\u00e0-Stato nella regione. La sua ascesa al potere fu il risultato della ribellione dei Persiani, scaturita dalle azioni del re dei Medi Astiage: ribellione che si estese velocemente alle vicine provincie, le quali si allearono con i Persiani. Le successive conquiste di Ciro e dei suoi successori portarono all'annessione al nuovo Impero persiano di nuove regioni e province, quali Babilonia, l'Antico Egitto, la Lidia e le regioni a ovest del fiume Indo. L'espansione a ovest caus\u00f2 lo scontro diretto tra le varie citt\u00e0-Stato greche e l'impero, dando avvio alle cosiddette guerre persiane. Lo scontro si svilupp\u00f2 in pi\u00f9 occasioni durante la prima met\u00e0 del V secolo a.C. e si concluse con la ritirata della Persia dai territori greci annessi nella prima parte della guerra. L'impero aveva un sistema amministrativo centralizzato, formato grazie a una fra le prime burocrazie del mondo, sotto il comando diretto dello \"Shahanshah\" (sci\u00e0) e dei suoi satrapi, coadiuvati da un vasto numero di funzionari pubblici e da un esercito di professionisti. Tale strutturazione amministrativa fu successivamente presa come esempio in vari altri imperi successivi.\nNel 334 a.C. Alessandro il Grande invase l'Impero achemenide, sconfiggendo l'ultimo re dei re di questa dinastia, Dario III nella battaglia di Isso del 333 a.C. Dopo la morte di Alessandro la Persia cadde sotto il controllo di vari regni ellenistici. Nel II secolo a.C. la Partia divenne la potenza principale nella regione, riprendendo controllo dei territori iranici occupati dai regni ellenistici e ricreando il precedente Impero persiano sotto l'Impero partico, tuttavia senza alcuna nuova espansione territoriale. L'Impero partico dur\u00f2 fino al 224 d.C., quando gli succedette l'Impero sasanide.\nI Sasanidi stabilirono un impero con dimensioni pari a quello degli Achemenidi e con capitale a Ctesifonte. Buona parte del periodo sotto l'Impero partico e l'Impero sasanide fu segnata dalle guerre romano-persiane, le quali avvennero sui confini occidentali e durarono circa settecento anni. Le guerre portarono all'indebolimento economico, militare e politico dell'Impero sasanide e dell'Impero bizantino, provocando successivamente la fine del primo con conseguenti estese perdite territoriale per mano delle armate dell'invasore arabo-musulmano.\nMedioevo.\nLe prolungate guerre romano-persiane, cos\u00ec come i conflitti interni all'Impero sasanide, portarono alla conquista islamica della Persia nel VII secolo d.C. Nonostante la debolezza politica la Persia godeva di un elevato livello di civilt\u00e0 e cultura, come dimostrato da Jundishapur, riconosciuto come uno straordinario centro medico per competenze scientifiche e mediche. Sconfitto inizialmente dal califfato dei Rashidun, fu governato negli anni successivi dal califfato dei Abbasidi e dei Omayyadi. Il processo di islamizzazione della Persia fu lungo e graduale. Sotto il dominio del califfato dei Rashidun e pi\u00f9 tardi degli Omayyadi i Persiani, sia musulmani (\"maw\u0101l\u012b\") sia non-musulmani \"protetti\" (\"dhimmi\"), furono discriminati, esclusi da governo e forze armate califfali, venendo inoltre forzati a pagare le tasse dovute dai non-musulmani, quali la \"jizya\". Nel 750 gli Abbasidi abbatterono il califfato degli Omayyadi, principalmente per via della insoddisfazione dei \"maw\u0101l\u012b\" persiani. I \"maw\u0101l\u012b\" formarono la maggior parte dell'esercito dei rivoltosi, guidati da Abu Muslim. Dopo due secoli sotto il dominio arabo cominciarono a formarsi i primi domini persiani autonomi o indipendenti (quali i Tahiridi, i Saffaridi, i Samanidi e i Buwayhidi). Nel IX e X secolo prevalse e solidific\u00f2 il proprio potere la dinastia dei Samanidi, durante il cui governo si cominci\u00f2 nuovamente a far uso della lingua persiana scritta, grazie all'opera storica di Bal'ami, che parafras\u00f2 \u1e6cabar\u012b.\nL'affermazione di un califfato abbaside vide il risorgimento della cultura persiana, discriminata durante il primo periodo del dominio arabo. In tale processo l'aristocrazia araba fu gradualmente sostituita dalla burocrazia persiana. Ci\u00f2 fece s\u00ec che la letteratura, filosofia e medicina persiana divenissero maggiori elementi della epoca d'oro islamica. L'epoca d'oro islamica raggiunse il proprio culmine nell'XI secolo, durante il quale la Persia fu il teatro scientifico di maggior importanza. Dopo il X secolo assieme all'arabo la lingua persiana divenne di uso comune per trattati di filosofia, storia, matematica, musica, scienza e medicina. Fra gli autori persiani pi\u00f9 autorevoli dell'epoca vi sono Nasir al-Din al-Tusi, Avicenna, Qotb al-Din Shirazi, Naser-e Khosrow, al-Biruni e \u02bfUmar Khayy\u0101m.\nIl rifiorire della cultura persiana in questo periodo port\u00f2 anche a un forte risorgere del nazionalismo persiano, dato che il tentativo degli anni precedenti di renderlo un Paese arabo (talora anche in maniera violenta) non aveva dato alcun frutto in Persia. Il movimento della Shu\u02bf\u016bbiyya non serv\u00ec alla Persia per recuperare una maggior autonomia, visto che il suo ambito era quello puramente letterario, ma fu utile a restaurare un'identit\u00e0 culturale alquanto appannatasi con la conquista araba del Paese. Uno degli elementi pi\u00f9 importanti di questo movimento fu il recupero delle proprie tradizioni letterarie e in questo un ruolo importante fu svolto da Firdusi e dal suo capolavoro epico che recuperava un passato storico e mitico di fondamentale importanza per i persiani.\nIl X secolo vide in questa regione la migrazione di massa delle trib\u00f9 turche dell'Asia Centrale nell'altopiano iranico Membri di queste trib\u00f9 furono utilizzati al servizio dell'esercito degli Abbasidi come guerrieri-schiavi (\"ghilm\u0101n\" e \"mam\u0101l\u012bk\"), sostituendo elementi arabi e persiani dell'esercito. La conseguenza fu l'incremento del loro potere politico. Nel 999 prese il potere dell'Iran la dinastia dei Ghaznavidi, a capo del quale vi erano mamelucchi di origine turche, alla quale succedettero l'Impero selgiuchide e l'Impero corasmio. Tali imperi, a capo dei quali vi era un'oligarchia di matrice turca, erano altamente \"persianizzati\" e avevano adottato vari modelli di amministrazione e governo della Persia sasanide. Tale adattamento culturale diede vita successivamente allo sviluppo della distinta tradizione turco-persiana.\nTra il 1219 e 1221 l'Impero del Khw\u0101razm-Sh\u0101h sub\u00ec una rovinosa invasione da parte dell'esercito mongolo guidato da Gengis Khan. La devastazione apportata fu tale da far perdere la vita a un altissimo numero di abitanti dell'altopiano iranico, una stima pari a circa dieci o quindici milioni di persone. Alcuni storici stimano che la popolazione dell'Iran non sia tornata ai livelli precedenti alla invasione fino al XX secolo. In seguito alla dissoluzione dell'Impero mongolo nel 1256 Hulagu Khan, nipote di Gengis Khan, istitu\u00ec la dinastia dell'Ilkhanato e nella lenta frammentazione che ne accompagn\u00f2 la fine la Persia fu divisa tra Chupanidi, Jalayiridi, Muzaffaridi e Sarbadar.\nNel 1370 prese il controllo dell'Iran Tamerlano, creando l'Impero timuride, il quale dur\u00f2 per i successivi centocinquantasei anni. Tale regno vide numerosi casi di violenza e sterminio nei confronti della popolazione locale: ne fu un esempio il completo massacro della popolazione di Isfahan da parte di Tamerlano nel 1387, che fece uccidere settantamila cittadini in pochi giorni. Hulagu Khan e Tamerlano, cos\u00ec come i loro successori e nonostante le origini mongole, adottarono la tradizione, le usanze, costumi e cultura locali, circondandosi in un ambiente persiano.\nLa dinastia dei Safavidi.\nSuccessivamente al declino dell'Impero timuride (1370\u20131506) la Persia si ritrov\u00f2 politicamente divisa, dando quindi via alla nascita di numerosi movimenti religiosi, fra i quali numerosi appartenenti al ramo sciita dell'Islam. Tra queste era particolarmente attivo a livello politico il gruppo sufi dei Qizilbash safavidi, che riuscirono a far affermare nel 1501 il loro capo Ism\u0101\u02bf\u012bl.\nDopo aver preso controllo dell'Azerbaigian e stabilito la propria capitale a Tabriz Sci\u00e0 Isma'il I cominci\u00f2 la sua campagna per riportare interamente la Persia sotto il proprio controllo, riunificando il Paese nel giro di dieci anni. Tali eventi portarono alla nascita della dinastia Safavide, una delle pi\u00f9 importanti dinastie dell'Iran, spesso considerata come quella che fece entrare la Persia nell'et\u00e0 moderna. I Safavidi comandarono uno dei pi\u00f9 importanti Imperi persiani dopo la conquista islamica della Persia e imposero la variante sciita duodecimana dell'Islam come religione ufficiale dell'impero, segnando un importante evento nella storia dell'Islam. I Safavidi governarono dal 1501 al 1722 (con l'eccezione di un breve ritorno dal 1729 al 1736) e all'apice della loro espansione controllavano i territori corrispondenti all'odierno Iran, Azerbaigian, Armenia, gran parte dell'Iraq, Kuwait, Georgia, Afghanistan e alcune parti dell'odierno Pakistan, Tagikistan, Turkmenistan, Turchia e Siria. Di particolare rilievo \u00e8 il fatto che l'ascesa della dinastia segn\u00f2 il ritorno della Persia sotto il controllo delle popolazioni locali (persiani, azeri e curdi), a differenza delle precedenti occupazioni arabe e mongole, dando nuova vita all'identit\u00e0 nazionale della Persia, reintroducendo l'uso ufficiale del nome Iran nell'amministrazione dell'impero.\nDurante il regno di \u02bfAbb\u0101s I il Grande (1588\u20131629) la Persia stabil\u00ec contatti diplomatici con l'Occidente per poter far fronte al nemico comune, ossia l'Impero ottomano. Fu riorganizzato e modernizzato l'esercito della Persia, grazie in particolare al contributo degli emissari del Regno Unito Sir Anthony Shirley e Robert Shirley. La capitale dell'impero fu ricollocata da Qazvin a Isfahan, la quale divenne centro culturale della Persia, mentre fu ricreato un solido sistema amministrativo e fiscale. Avendo consolidato il suo potere in Persia, \u02bfAbb\u0101s organizz\u00f2 una lunga campagna contro gli ottomani per riconquistare parti del territorio perduto dai suoi predecessori (tra cui l'Azerbaigian, inclusa Tabriz). Grazie al suo ingegno militare riusc\u00ec a sconfiggere ripetutamente gli ottomani riconquistando il Caucaso, Tabriz e gran parte della Mesopotamia. Allo stesso tempo \u02bfAbb\u0101s cacci\u00f2 i portoghesi dal golfo Persico, ristabilendo il commercio marittimo con il resto del mondo e fondando il porto di Bandar Abbas.\nDal Settecento al Novecento.\nL'Iran contemporaneo ha ereditato dalla Persia dell'epoca safavide (1501\u20131722) il modello istituzionale monarchico, religioso e tribale (\"uymaq\"). La dinastia dei Cagiari (Qajar), che govern\u00f2 la Persia dal 1779 al 1925, ripropose la condizione di un regime assolutista, ma debolmente accentrato e costretto a confrontarsi con potenti forze tribali provinciali e con un apparato religioso sempre pi\u00f9 indipendente. Nel XIX secolo la Persia divenne teatro della rivalit\u00e0 tra l'Impero britannico e l'Impero russo zarista, che nel 1907 si accordarono per spartirsi il Paese in zone d'influenza. Le conquiste e l'influenza occidentale portarono alla rivoluzione costituzionale del 1906 in cui una coalizione di intellettuali, di \u02bfulam\u0101\u02be e mercanti tent\u00f2 di creare un regime parlamentare con l'istituzione del Majlis. Il movimento costituzionale fu soppresso in due tempi dall'intervento militare russo (1908 e 1911), ma il Majlis sopravvisse. Durante la prima guerra mondiale la Persia, bench\u00e9 formalmente neutrale, divenne terreno di scontro tra russi, britannici e turchi ottomani. Alla fine del conflitto il crollo degli imperi ottomano e zarista lasci\u00f2 il Regno Unito quale unica potenza nella regione, ma il tentativo di stabilire un formale protettorato (1919) fall\u00ec per l'opposizione della popolazione e del clero sciita e per l'influenza bolscevica dal nord. Nel 1921 Reza Khan, comandante della brigata cosacca, marci\u00f2 su Teheran e divenne l'uomo forte del Paese. Primo ministro dal 1923, nel 1925 depose i Cagiari e divenne egli stesso sci\u00e0 con il nome di Reza Pahlavi. L'epoca dei Pahlavi, compresa tra il 1925 e il 1979, costitu\u00ec praticamente una ripetizione della storia precedente: i tentativi di centralizzazione e modernizzazione provocarono una resistenza nazionale, guidata dagli \u02bfulam\u0101\u02be in nome dell'Islam. I Cagiari giunsero al potere dopo un periodo di anarchia e lotte tribali (legate agli uymaq), ma non riuscirono mai a consolidare la loro posizione perch\u00e9 l'esercito era esiguo, le province frammentate e governate da \"kh\u0101n\" e \"Ilkh\u0101n\" (intesi come rappresentanti dei \"kh\u0101n\") e la loro corte poco sviluppata.\nIl periodo cagiaro\nMentre lo Stato cagiaro aveva una sovranit\u00e0 precaria, il potere degli \u02bfulam\u0101\u02be nel XVIII e XIX secolo aument\u00f2 moltissimo, soprattutto da quando essi riuscirono a convincere i musulmani che in assenza dell'imam gli esponenti religiosi pi\u00f9 devoti e ricchi di spiritualit\u00e0 dovessero essere considerati come le autentiche guide della comunit\u00e0. Inoltre vi era un sistema informale di comunicazioni che collegava gli \u02bfulam\u0101\u02be persiani ai centri sciiti iracheni. Il rapporto tra \u02bfulam\u0101\u02be e Cagiari era molto delicato: una lunga tradizione storica aveva assuefatto gli \u02bfulam\u0101\u02be al rifiuto dell'impegno politico. Fath 'Ali Shah (1797\u20131843) toller\u00f2 un atteggiamento di indipendenza da parte di vari \u02bfulam\u0101\u02be, contribu\u00ec a eliminare il sufismo e le dottrine non considerate ortodosse. L'intervento europeo modific\u00f2 la posizione del regime: il trattato del Golestan (1813) sanc\u00ec la cessione alla Russia della Georgia, di Derbent, Baku, Shirvan e altre parti dell'Armenia. Con il trattato di Turkmanciai (1828) la Russia ottenne l'Armenia, il controllo del mar Caspio e una posizione privilegiata nel commercio persiano. Tra il 1864 e il 1885 vi fu la conquista delle province centro-asiatiche, ma le conquiste russe furono bilanciate dai britannici, che assunsero il controllo dell'Afghanistan per proteggere il loro Impero indiano. La Persia, che aveva mire sull'Afghanistan, fu sconfitta nel 1856 a Herat e fu costretta a riconoscere l'indipendenza dell'Afghanistan. Dopo il 1857 la penetrazione di britannici e russi fu principalmente commerciale (prestiti, banche, risorse e infrastrutture). In quegli anni vennero fatte alcune riforme e nel 1879 fu creata la brigata cosacca. La dominazione straniera cre\u00f2 aspirazioni di ammodernamento da parte di alcuni intellettuali, ma il regime dipendeva da russi e britannici, mentre gli \u02bfulam\u0101\u02be si opponevano alla laicizzazione e i gruppi tribali alla centralizzazione e le timide riforme fallirono.\nAllo stesso tempo mercanti e artigiani erano sopraffatti dalla concorrenza europea e dopo l'occupazione del Caucaso del 1828 si scaten\u00f2 un movimento nazionale a favore del jih\u0101d. Lo Sci\u00e0 Muhammad (1834\u20131848) utilizzando metodi occidentali in campo militare e politico esacerb\u00f2 le tensioni e si inimic\u00f2 i mullah (per via dell'istituzione di scuole laiche, fuori dalla giurisdizione dei mullah). Nello stesso tempo i mullah dovettero fronteggiare non solo l'irrigidimento dello Stato, ma anche l'ascesa di nuovi movimenti religiosi, come ad esempio la predicazione di sayyid 'Ali Muhammad, il quale si proclam\u00f2 il vero Imam e mor\u00ec ucciso nel 1850. La tensione fra Stato e mullah esplose a proposito delle concessioni al barone Paul Julius Reuter del 1872 e del 1889, che furono contrastate perch\u00e9 si svendevano gli interessi persiani agli stranieri e si riducevano i mercanti persiani a semplici intermediari tra imprese estere e popolo. Nel 1891 ci fu la cosiddetta rivolta del tabacco: un movimento di opposizione alla monopolizzazione del tabacco per effetto di una nuova concessione data agli stranieri (1890). Le proteste provenivano soprattutto da parte della borghesia e dai mercanti del bazar, in quanto non esisteva una classe contadina media. Molti autori considerano la rivolta del tabacco come il primo passo verso la rivoluzione costituzionale persiana sopra ricordata. Nel 1901 lo sci\u00e0 attribu\u00ec al britannico D'Arcy la prima concessione petrolifera.\nRivoluzione costituzionale e Re\u017ca Sh\u0101h.\nLa protesta del tabacco contro l'autoritarismo cagiaro si svilupp\u00f2 in senso pi\u00f9 compiutamente politico anche per l'influenza della nascita della Duma russa e dei cambiamenti nell'Impero ottomano e in Egitto, oltre al catalizzarsi delle opposizioni che port\u00f2 all'affermazione non violenta del movimento costituzionalista. Il trattato intitolato \"Ammonimento e perfezionamento del popolo\" recep\u00ec varie posizioni di mullah liberali, senza inizialmente porsi il problema del rapporto tra concezione occidentale di Stato parlamentare e idee religiose e questa confluenza di posizioni diverse tra mercanti del bazar, religiosi, liberali e popolo permise l'unione di varie forze.\nNonostante la restaurazione assolutista del 1908 e del 1911, la Costituzione del 1906 rimase formalmente in vigore fino al 1979. La Costituzione subordinava lo shah a un governo costituzionale, proclamava l'Islam religione ufficiale della Persia e l'impegno del governo ad applicare la \"shar\u012b\u02bfa\". La crisi del movimento costituzionale a fronte del ritorno reazionario dello sci\u00e0 mise in luce alcune tendenze: i mullah in linea di massima non erano avversi alla monarchia e la comparsa di una posizione attiva dipendeva dai mutati rapporti tra Stato e capi religiosi e dall'indebolimento del primo. Anche a causa della debolezza dello Stato, il Paese attravers\u00f2 un periodo di semi-anarchia che and\u00f2 dal 1911 al 1925. Durante la prima guerra mondiale truppe russe e britanniche occuparono la Persia come retrovia nel conflitto contro l'Impero ottomano. Con il crollo del regime zarista nel 1917 tutta la Persia cadde nelle mani dei britannici, che con il trattato anglo-persiano del 1919 cercarono di formalizzare un loro protettorato. Mentre il Regno Unito si impegnava a consolidare la sua presenza, l'Unione Sovietica appoggiava i movimenti separatisti del G\u012bl\u0101n e dell'Azerbaigian e partiti comunisti di Tabriz e Teheran.\nNel 1921 Re\u017ca Kh\u0101n, diventato il comandante della brigata cosacca, marci\u00f2 su Teheran, affid\u00f2 il governo a \u1e94iy\u0101 \u1e6cab\u0101\u1e6dab\u0101\u02be\u012b e divenne l'uomo forte del Paese. Sempre nel 1921 i persiani conclusero con l'Unione Sovietica un trattato di amicizia e da questa nuova posizione di forza denunciarono formalmente il trattato anglo-persiano del 1919. Per un periodo la Persia fu retta da governi inefficienti fino a che Re\u017ca Kh\u0101n sconfisse alcuni capi tribali, rafforz\u00f2 la sua autorit\u00e0 su esercito e polizia e nel 1925 si proclam\u00f2 sci\u00e0 di Persia, nonch\u00e9 fondatore della dinastia Pahlavi e del primo forte regno accentrato. Re\u017ca Sh\u0101h cre\u00f2 un esercito forte e in grado di dominare il Paese.\nSostenuto dall'esercito e da una pubblica amministrazione centralizzata e fedele, lo sci\u00e0 super\u00f2 l'opposizione delle \"\u00e9lite\" religiose tribali, mise fuori legge il Partito Comunista e ridimension\u00f2 il potere degli \u02bfulam\u0101\u02be attraverso un sistema di istruzione laica (Universit\u00e0 di Teheran e meno fondi alle madrase) e la riorganizzazione dell'amministrazione giudiziaria (no alla \"shari'a\", necessit\u00e0 della laurea in giurisprudenza per essere giudice e supremazia dello Stato). La laicizzazione dell'amministrazione giudiziaria e dell'istruzione erano solo parte di un pi\u00f9 ampio programma per modernizzare l'economia. Negli anni venti e trenta fu creata l'infrastruttura di un'economia moderna: rete ferroviaria, banca centrale e comunicazioni postali e telegrafiche. Si svilupp\u00f2 anche un'industria interna che produceva beni di consumo alternativi a quelli di importazione. Negli anni trenta diminu\u00ec il peso del commercio estero con la Russia mentre aument\u00f2 quello verso la Germania. Il petrolio era una fonte importante di entrate pubbliche: scoperto per la prima volta nel 1908, port\u00f2 nel 1909 alla fondazione dell'Anglo-Persian Oil Company. Nel 1915 furono costruite le raffinerie di Abadan. La produzione di petrolio rendeva bene alla Persia, ma creava anche un forte risentimento contro gli stranieri che lo estraevano. Nel 1933 il governo pretese una riduzione dei territori concessi per la ricerca del petrolio e il pagamento di un reddito fisso in cambio di una proroga fino al 1993. Questo cambiamento di politica nelle concessioni super\u00f2 la grande depressione, ma non la seconda guerra mondiale.\nMossadeq e l'operazione Ajax.\nLa politica di sviluppo di Re\u017ca Sh\u0101h cre\u00f2 un piccolo settore moderno in un'economia e in una societ\u00e0 molto arretrate. La Seconda guerra mondiale pose fine a questi esperimenti: nel 1941 l'Unione Sovietica e il Regno Unito, preoccupati di tenere aperte la via di rifornimento al petrolio persiano, cominciarono a esigere che i tedeschi fossero espulsi e lanciarono un \"ultimatum\" e invasero il Paese. Gli anglo-sovietici costrinsero quindi Re\u017ca Sh\u0101h ad abdicare a favore del figlio, Mo\u1e25ammad Re\u017ca Pahlav\u012b. Con l'entrata in guerra degli Stati Uniti, quest'ultimi giunsero in Iran e dal 1942 gestirono la logistica del corridoio persiano per il rifornimento di materiale bellico all'Unione Sovietica. Nel 1943 si tenne la conferenza di Teheran, il primo vertice interalleato tra Roosevelt, Churchill e Stalin. Gli anni dal 1946 al 1953 videro gli Stati Uniti sostituirsi gradualmente agli inglesi nel sostegno alla ricostruzione e gestione del Paese. Nel 1946 gli statunitensi aiutarono i persiani a resistere alle pressioni dei sovietici che occupavano la provincia settentrionale dell'Azerbaigian, esigevano concessioni petrolifere e appoggiavano i movimenti separatisti del Kurdistan e dell'Azerbaigian. Sul finire degli anni Cinquanta la Persia lott\u00f2 anche per ottenere un maggior controllo dell'Anglo-Iranian Oil Company.\nNel 1951 Mohammad Mossadeq giunse al potere col progetto di stabilire una concreta democrazia e di instaurare una monarchia costituzionale. Mossadeq fu eletto Primo ministro dal \"Majles\" all'unanimit\u00e0 per la sua nota avversione al rinnovo della concessione petrolifera dell'Anglo-Iranian Oil Company del 1933, dopo che un fanatico aveva assassinato il primo ministro Razmara, il quale era invece favorevole al rinnovo. Mossadeq procedette subito a nazionalizzare l'industria iraniana degli idrocarburi, che era allora sotto il pieno controllo del Regno Unito. La reazione inglese fu molto dura e ne scatur\u00ec la crisi di Abadan, un accanito confronto durato tre anni, nel corso del quale le potenze europee boicottarono il petrolio della Persia. Quest'ultima fin dall'inizio ritenne che gli Stati Uniti, i quali non avevano interessi nella Anglo-Iranian Oil Company, avrebbero sostenuto il suo piano di nazionalizzazione. La posizione degli Stati Uniti d'America nella crisi di Abadan registr\u00f2 un'evoluzione, passando lentamente da un chiaro sostegno a Mossadeq, accompagnato da un invito a trovare una soluzione di compromesso con il Regno Unito, a un progressivo allineamento con le posizioni inglesi.\nNonostante l'aperta contrariet\u00e0 di Mossadeq verso il socialismo, Winston Churchill \u2013 assolutamente determinato a difendere gli interessi britannici nel Paese vicino-orientale \u2013 denunci\u00f2 agli Stati Uniti che Mossadeq non era in grado di gestire un Paese in preda al caos e che stava \"progressivamente propendendo verso il comunismo\". In piena guerra di Corea gli Stati Uniti temevano che Mossadeq stesse involontariamente aprendo la porta a una penetrazione dell'Unione Sovietica. In quel periodo di guerra fredda caratterizzato da forti paure gli Stati Uniti finirono per accettare i piani britannici per far cadere Mossadeq. Il Regno Unito chiese aiuto agli Stati Uniti perch\u00e9 nell'ottobre 1952 Mossadeq aveva chiuso l'ambasciata britannica. Mossadeq si era indebolito sul piano interno, avendo perso anche il sostegno del clero sciita, allora guidato dall'ayatollah Kashani, che non gradiva le sue riforme sociali.\nSotto la direzione di Kermit Roosevelt Jr., un esperto dirigente della Central Intelligence Agency (CIA) e nipote del presidente statunitense Theodore Roosevelt, la CIA e il britannico Secret Intelligence Service (SIS) organizzarono un'operazione coperta per deporre Mossadeq con l'aiuto delle forze armate leali allo shah. Il piano era etichettato come operazione Ajax, la cui esecuzione avvenne su autorizzazione firmata dello sci\u00e0 per costringere alle dimissioni dal suo posto di Primo ministro Mossadeq e sostituirlo con il generale Fa\u017cloll\u0101h Zahed\u012b: esso ricevette il consenso dei britannici e degli statunitensi. Sebbene il piano fosse ben coordinato e pianificato, il colpo di Stato fall\u00ec, inducendo lo sci\u00e0 a cercare rifugio a Baghdad e poi a Roma.\nLa resistenza dei nazionalisti e il sostegno di cui godevano nel Paese era stato sottovalutato dagli organizzatori del colpo di Stato, ma entro breve tempo i lealisti sostenuti dagli anglo-statunitensi la spuntarono. A una grande dimostrazione pro-Mossadeq alla notizia dello sventato colpo di Stato segu\u00ec l'indomani una grande manifestazione contro Mossadeq e in favore dello sci\u00e0 sostenuta anche dal clero sciita militante guidato dall'ayatollah Kash\u0101n\u012b. Partita dal bazar di Teheran, la manifestazione fu rinforzata da reparti militari e carri armati che diedero l'assalto alla residenza di Mossadeq. Il sovrano pot\u00e9 quindi fare ritorno a Teheran, Zahed\u012b fu nominato Primo ministro e, dopo un processo-farsa, Mossadeq fu condannato a morte. Lo shah commut\u00f2 in seguito la condanna in esilio e arresti domiciliari perpetui. La controversia con le compagnie petrolifere fu risolta nel 1954 con un'intesa tra la National-Iranian Oil Company e un consorzio composto da sette compagnie straniere (le cosiddette \u00abSette Sorelle del petrolio\u00bb). Cos\u00ec le compagnie straniere riuscirono a conservare una forma di controllo sul prezzo e la commercializzazione del petrolio.\nL'autocrazia pahlavide.\nIl colpo di Stato del 1953 pose fine alla lotta per il potere e ricre\u00f2 un regime accentrato e autoritario basato sull'appoggio straniero e favorevole alla modernizzazione economica e sociale. Sotto il profilo tecnico il restaurato regime dello sci\u00e0 era una monarchia costituzionale, ma in pratica lo sci\u00e0 esercitava un potere assoluto e controllava sia l'esercito sia la Savak, la polizia segreta. Inoltre dipendeva dagli Stati Uniti e ader\u00ec cos\u00ec al patto di Baghdad (1955) e dal 1959 alla CENTO. La Persia mantenne stretti rapporti con Israele, negli anni settanta aiut\u00f2 il sultano dell'Oman a reprimere l'opposizione e nel 1975 costrinse l'Iraq a definire le controverse frontiere nella zona del basso Eufrate. Tuttavia durante gli anni settanta le relazioni con l'Unione Sovietica rimasero buone.\nTra il 1960 e il 1977 lo Stato avvi\u00f2 un programma per consolidare il suo governo autocratico, velocizzare la modernizzazione, compiere riforme culturali (voto alle donne) e agrarie per coinvolgere anche la gente della campagna. Un aspetto cruciale fu la rivoluzione bianca, una serie di riforme economiche e sociali, tra cui in particolare una riforma agraria che in molti casi non diede ai contadini neanche il minimo per sopravvivere. In effetti i programmi dello sci\u00e0 tendevano soprattutto a creare imprese di grandi dimensioni patrocinate dallo Stato, dove vi era una forte meccanizzazione che port\u00f2 a una quantit\u00e0 eccedente di manodopera. La stessa sorte tocc\u00f2 ai nomadi e al bestiame. Alcune di queste grandi imprese fallirono creando carestie e un movimento migratorio su vasta scala soprattutto verso Teheran. Si invest\u00ec molto anche nel settore industriale, che tuttavia non riusciva a competere sui mercati internazionali. Tutto questo port\u00f2 a un'acuta inflazione e a un peggioramento del tenore di vita di tutti coloro che non erano legati all'industria. In campo sociale furono fatte varie riforme per migliorare la condizione femminile (istruzione, lavoro, divorzio e diritto di voto). I programmi di rinnovamento suscitarono i timori della societ\u00e0 e l'opposizione alla natura autoritaria del regime.\nNegli anni sessanta e settanta l'opposizione era diffusa, ma dispersa: il partito Tudeh e l'Unione Nazionale vennero schiacciati dalla Savak e le rivendicazioni delle minoranze curde, arabe e baluci regolarmente frustrate. La sconfitta di Mossadeq apr\u00ec un periodo di calma dei mullah, che sotto la guida dell'\u0100yatoll\u0101h Borujerd\u012b rimasero politicamente inattivi. Negli anni sessanta si cre\u00f2 una rete nazionale di comunicazione che aveva come centro la citt\u00e0 di Qom. Sempre in questi anni le scelte del governo provocarono l'accanita opposizione degli \"\u02bfulam\u0101\u02be\", che esplose nel 1963 quando lo sci\u00e0 decise di convocare un \"referendum\" nazionale sulla riforma agraria, inasprendo i controlli polizieschi sulle attivit\u00e0 degli \"\u02bfulam\u0101\u02be\" a Qom. Ci furono le dimostrazioni guidate dall'ayatollah Khomeyni, che nel 1964 fu esiliato in Iraq.\nImportante fu anche lo sviluppo del movimento per la riforma religiosa che voleva i mullah non pi\u00f9 disinteressati alla politica, ma attivamente impegnati: si cre\u00f2 cos\u00ec fra il 1967 e il 1973 la Husayniyya Irshadun, un'universit\u00e0 informale che voleva rivitalizzare lo sciismo. Khomeyni nella sua opera \"Il governo islamico\" afferm\u00f2 che i mullah dovevano ribellarsi contro gli abusi della monarchia. Durante gli anni settanta la reazione a questa situazione port\u00f2 a un inasprimento del regime. In queste condizioni politiche la scintilla della rivoluzione scatur\u00ec da una dimostrazione svolta dagli studenti religiosi a Qom contro un assassinio attribuito alla Savak. La polizia spar\u00f2 e uccise alcuni dimostranti e le proteste si ripeterono ogni quaranta giorni con recite sulle pubbliche piazze di poesie dei principali poeti persiani classici: un sottile e colto richiamo all'orgoglio nazionale che affascin\u00f2 e fece riflettere un numero enorme di cittadini anche poco politicizzati. Nel mese di muharram (autunno 1978) a dimostrare apertamente contro il regime erano gi\u00e0 milioni di persone.\nRepubblica islamica.\nRivoluzione iraniana.\nNel corso del 1978, mentre a Teheran si susseguivano le manifestazioni di protesta e gli scioperi, a Parigi tutti i gruppi di opposizione si unirono in un comitato rivoluzionario guidato dall'\u0100yatoll\u0101h Khomeyn\u012b. Dopo aver tentato la repressione, lo sci\u00e0 prov\u00f2 la carta del dialogo, ma era ormai troppo tardi e l'ondata di proteste divenne un movimento rivoluzionario. All'inizio del 1979 tutto si blocc\u00f2 e l'esercito (dopo una prima cruenta, ma inutile reazione) lentamente cominci\u00f2 a rifiutarsi di uccidere i propri compatrioti, che seguitavano a scendere ogni giorno di pi\u00f9 nelle piazze.\nNel mese di gennaio lo sci\u00e0 fugg\u00ec all'estero e il 1\u00ba febbraio l'imam Khomeyn\u012b torn\u00f2 dall'esilio in Francia accolto in trionfo dalla folla. L'11 febbraio le forze armate iraniane dichiararono la loro neutralit\u00e0 e in tal modo segnarono la vittoria della rivoluzione islamica: in questa data \u00e8 celebrata la festa nazionale della Repubblica Islamica dell'Iran. La vittoria della rivoluzione port\u00f2 alla costituzione in Iran di un governo islamico ispirato da Khomeyn\u012b, dopo una prima fase in cui l'esecutivo provvisorio fu guidato dal nazionalista Mehdi Bazargan, erede politico di Mohammad Mossadeq. Fin dal principio la repubblica islamica fu caratterizzata da un intrinseco dualismo tra potere religioso e istituzioni statali.\nL'episodio che segn\u00f2 questa radicalizzazione islamica della rivoluzione \u00e8 la presa dell'ambasciata statunitense di Teheran nel novembre 1979 da parte di un gruppo di studenti, con la successiva crisi degli ostaggi.\nLa guerra con l'Iraq.\nDal 1980 al 1988 il Paese \u00e8 costretto a fronteggiare l'aggressione dell'Iraq di Saddam Hussein: Saddam pensava che la rivoluzione e le epurazioni dei vertici militari persiani avessero molto indebolito l'Iran (un tempo \u00abguardiano del golfo Persico\u00bb) e approfittando della sensibile ostilit\u00e0 della comunit\u00e0 internazionale verso il regime khomeinista e della fragilit\u00e0 della nuova repubblica islamica cerc\u00f2 di strappare il controllo della provincia del Kh\u016bzest\u0101n, ricca di petrolio, in cui erano presenti forti gruppi di lontana origine araba. L'attacco di Saddam, che prese a pretesto alcune dispute territoriali mai risolte sullo Sha\u1e6d\u1e6d al-\u02bfArab, invece di mettere in crisi il regime di Khomeini risvegli\u00f2 il sentimento patriottico degli iraniani, ivi compresi quelli di ascendenza araba, contribuendo indirettamente a legittimare agli occhi degli iraniani il regime islamico.\nL'Iran khomeinista resistette infatti all'urto e arrest\u00f2 quasi subito l'avanzata irachena grazie alla superiorit\u00e0 aerea e alla lealt\u00e0 delle forze armate di fronte all'aggressione. Il conflitto si trasform\u00f2 quindi in una guerra di posizione, ma l'Iran volle prendere l'iniziativa tramite una serie di offensive condotte dai Pasdaran, che puntavano a far cadere il regime di Saddam. Il prezzo di questi attacchi terrestri fu altissimo in termini di vite umane e per arrestarli Saddam utilizz\u00f2 anche le armi chimiche, impiegate anche contro i curdi a Halabja. Il conflitto si protrasse per otto anni e secondo la sua ottica l'Iran ne usc\u00ec strategicamente vincitore, avendo bloccato le intenzioni espansionistiche di Saddam, anche se tatticamente non ci furono vincitori e l'Iran fu anzi costretto ad accettare infine le offerte di pace precedentemente respinte con sdegno. Durante la guerra, mentre l'Iran rimase isolato, l'Iraq fu finanziato dall'Egitto, dai Paesi arabi del golfo Persico, dall'Unione Sovietica e dai Paesi del patto di Varsavia, dagli Stati Uniti (dall'inizio del 1983), dalla Francia, dal Regno Unito, dalla Germania, dal Brasile e dalla Repubblica Popolare Cinese (che vendette per\u00f2 armi anche all'Iran). Tutti questi Paesi fornirono a Saddam \"intelligence\", agenti per armi chimiche, cos\u00ec come altre forme di assistenza militare. Invece i principali alleati dell'Iran durante la guerra furono la Siria, la Libia e la Corea del Nord.\nDal 1989 in poi.\nAlla morte di Khomeyni (avvenuta nel 1989) il suo ufficio di guida suprema della rivoluzione islamica venne assunto (su disposizione dello stesso Khomeyni) dall'ayatollah Ali Khamenei dopo la rimozione dell'Hossein-Ali Montazeri, inizialmente destinato a succedergli come guida suprema, ma dimostratosi non perfettamente allineato con le sue idee e i suoi programmi.\nKhamenei cerc\u00f2 di riformare l'economia incoraggiando l'iniziativa privata e limitando lo strapotere delle \"bonyad\", le associazioni caritatevoli e dei \"bazar.\" In politica estera, che gi\u00e0 durante gli ultimi anni del potere di Khomeyni si era fatta pi\u00f9 pragmatica, inizi\u00f2 a tessere nuove relazioni con le repubbliche dell'Asia centrale, con la Turchia, con l'India e con la Cina. Molto importante \u00e8 stato il ruolo dell'Iran come paciere e stabilizzatore dell'area centro-asiatica a cavallo del millennio: l'Iran gode di buoni rapporti diplomatici e commerciali con tutte le repubbliche ex sovietiche.\nSi sono compiuti sforzi anche per riavvicinare il Paese all'Occidente, che hanno dato discreti risultati con l'Unione Europea: l'Iran \u00e8 infatti in partenariato commerciale principalmente con Germania e Italia. Tali tentativi si sono tuttavia scontrati con la ferrea contrariet\u00e0 degli Stati Uniti alla riammissione dell'Iran negli organismi internazionali, decisiva nell'impedire un pieno ritorno alla normalit\u00e0 dei rapporti internazionali di questo Paese.\nL'Iran si \u00e8 gi\u00e0 dotato da una ventina d'anni (ufficialmente a scopi civili) di centrali nucleari con tecnologia principalmente fornita dalla Russia allo scopo di ridurre la sua dipendenza dal petrolio (l'Iran consuma a uso interno il 40% del greggio che estrae). L'accerchiamento statunitense dell'Iran (gli Stati Uniti hanno basi militari e aeree in Iraq, Turchia, Afghanistan e Pakistan) ha portato il governo iraniano a decidere di arricchire da solo l'uranio usato come combustibile nelle proprie centrali nucleari: decisione che vari Paesi temono possa nascondere un tentativo di costruzione di armi nucleari. Ci\u00f2 insieme alle dichiarazioni fatte del presidente Mahmud Ahmadinejad circa \"la sparizione dalla carta geografica dello Stato di Israele\" ha provocato la reazione di Israele e di quella parte della comunit\u00e0 internazionale che sostiene fermamente lo Stato ebraico, originando una crisi. In proposito Ahmadinejad ha sostenuto il diritto dell'Iran ad avere la propria tecnologia nucleare, cos\u00ec come ne dispongono molti altri Paesi. Un'importante decisione di politica economica \u00e8 il progetto di aprire per marzo 2006 una borsa nella quale gli operatori possano scambiare per la prima volta partite di gas e petrolio in euro, oltre che in dollari, sulla falsariga di quanto deciso nel 2000 dall'Iraq di Saddam Hussein.\nIn seguito alle elezioni presidenziali del 13 giugno 2009 vinte ufficialmente da A\u1e25madinej\u0101d, ma sulla cui regolarit\u00e0 l'opposizione ha espresso forti dubbi, la tensione sociale del Paese \u00e8 notevolmente aumentata, sfociando in manifestazioni non autorizzate e scontri di piazza, con un numero indefinito di morti provocato da un intervento delle forze dell'ordine, giudicato eccessivo all'interno dello stesso governo, affiancate da un discreto numero di \"pasdaran\" e \"basiji\". Forte commozione ha destato in tutto il mondo la visione degli ultimi istanti di vita di Neda Agha-Soltani. A dispetto della dura repressione del regime i moti studenteschi continuano e riprendono anzi un drammatico corso dopo la morte dell'ayatollah \u1e24oseyn-\u02bfAl\u012b Monta\u1e93er\u012b, il quale non era stato indulgente verso il regime clericale, che pure aveva contribuito a far crescere.\nIl programma nucleare iraniano \u00e8 al centro del dibattito politico internazionale fra Israele, Stati Uniti e Unione Europea. In risposta al programma nucleare iraniano l'Organizzazione delle Nazioni Unite ha approvato a pi\u00f9 riprese sanzioni di varia natura nei suoi confronti. Nel giugno 2010 anche gli Stati Uniti dell'amministrazione Obama hanno approvato sanzioni unilaterali verso l'Iran. Il 1\u00ba settembre 2011 il presidente francese Sarkozy ha dichiarato: \u00abLe ambizioni militari, nucleari e balistiche dell'Iran costituiscono una minaccia crescente che potrebbe condurre a un attacco preventivo contro i siti iraniani\u00bb, aggiungendo per\u00f2 che un eventuale \"attacco preventivo\" provocherebbe \u00abuna crisi grave che la Francia non vuole a nessun prezzo\u00bb. Sarkozy ha poi ribadito che \u00abl'Iran rifiuta di negoziare seriamente\u00bb e \u00absi abbandona a nuove provocazioni\u00bb e che \u00abdi fronte a questa sfida la comunit\u00e0 internazionale deve fornire una risposta credibile. Pu\u00f2 farlo se d\u00e0 prova di unit\u00e0, di fermezza e con sanzioni ancora pi\u00f9 dure\u00bb.\nIl 14 giugno 2013 Hassan Rouhani, leader del partito moderato Societ\u00e0 dei Chierici Militanti, \u00e8 stato eletto come nuovo presidente con il 52,7% delle preferenze. Nelle successive elezioni del 19 maggio 2017 Rouhani \u00e8 stato riconfermato con il 57,14% dei voti.\n1l 18 giugno 2021 si sono svolte le nuove elezioni presidenziali (si svolgono ogni 4 anni) ed \u00e8 risultato vincitore Ebrahim Raisi, Presidente della Corte Suprema dell'Iran.\nGeografia.\nIl territorio dell'Iran \u00e8 il diciottesimo per grandezza al mondo, con un'area totale pari a chilometri quadrati. Ci\u00f2 equivale alla totale area combinata del Regno Unito, Francia, Spagna e Germania. Confina con l'Azerbaigian, l'Armenia e la Turchia a nord-ovest, con il mar Caspio a nord, con il Turkmenistan a nord-est e a est con Turkmenistan e Afghanistan, a sud-est con il Pakistan e il golfo di Oman, a sud con il golfo Persico e lo stretto di Hormuz e infine con l'Iraq a ovest.\nL'Iran consiste per la maggior parte dell'altopiano Iranico, con l'eccezione delle coste e della regione del Kh\u016bzest\u0101n. \u00c8 uno fra i Paesi pi\u00f9 montuosi al mondo, con il paesaggio dominato da montagne, vasti altopiani e catene montuose, le quali separano tra loro i vari bacini idrografici e le poche pianure. La parte pi\u00f9 montuosa \u00e8 quella occidentale e nord-occidentale, ricoperta dalla catena del Caucaso e dai monti Zagros, con la cima del Zard Kuh come punto pi\u00f9 alto a 4\u00a0548 metri. A nord del Paese e a sud del mar Caspio si trova invece la catena montuosa pi\u00f9 alta del Paese, i monti Elburz, con la vetta pi\u00f9 alta sul monte Damavand a 5\u00a0610 m s.l.m., il quale \u00e8 inoltre la montagna pi\u00f9 alta dell'Eurasia a ovest del Hindu Kush.\nLa parte settentrionale del Paese \u00e8 ricoperta da dense e piovose foreste. Di queste il 10% si trova in aree protette da parchi nazionali, mentre il 50% ha subito seri danni per via di sfruttamento e agricoltura. Si estendono per cinque diverse regioni iraniane: il nord del Khorasan, il Golestan, Mazandaran, Gilan e Ardabil. La catena dell'Elburz raccoglie la umidit\u00e0 del mar Caspio, che poi si riversa sotto forma di forti precipitazioni durante l'autunno, inverno e primavera. Tali precipitazioni variano da 900\u00a0mm a 1\u00a0600\u00a0mm annui. Le foreste si diradano andando verso sud.\nLa parte centrale e meridionale del Paese sono invece ricoperte per la maggior parte da steppe, semi-steppe o regioni semi-aride. La parte centro-orientale del Paese \u00e8 coperto dal Dasht-e Kavir (letteralmente \u00abimmenso deserto\u00bb), il quale \u00e8 il deserto pi\u00f9 grande del Paese, seguito pi\u00f9 a est dal Dasht-e Lut e diversi laghi di sale. Tali deserti si sono formati a causa delle altissime catene montuose circostanti, le quali non permettono a quantit\u00e0 sufficienti di nuvole cariche di pioggia di raggiungere queste regioni.\nClima.\nA causa della sua vastit\u00e0 e del variare dell'altitudine l'Iran presenta un vasto quadro climatico. Gli inverni (da dicembre a febbraio) possono essere freddi e rigidi in buona parte del Paese, mentre d'estate (da giugno ad agosto) le temperature fino a 48-50\u00a0\u00b0C sono da considerarsi nella norma. Le precipitazioni piovose regolari sono circoscritte in prevalenza alla fascia pi\u00f9 settentrionale e a quella pi\u00f9 occidentale del Paese, che sono in genere anche le regioni pi\u00f9 fredde. Di norma quella occidentale \u00e8 la regione pi\u00f9 fredda, nonch\u00e9 una delle pi\u00f9 umide, dell'Iran. Qui tra dicembre e febbraio le temperature molto al di sotto dello zero sono molto comuni. Spesso la neve \u00e8 presente fino all'inizio della primavera (in montagna anche pi\u00f9 a lungo). Anche le province del mar Caspio e la regione che si estende a nord della catena dell'Elburz registrano piogge piuttosto abbondanti, con una media annuale di circa 1300\u00a0mm. La coltre di nuvole che avvolge queste zone tutto l'anno rende le temperature estive un po' pi\u00f9 sopportabili rispetto a quelle delle localit\u00e0 situate appena pi\u00f9 a sud. Qui l'inverno \u00e8 pi\u00f9 temperato che nel resto del settentrione. Molto frequenti sono i temporali.\nL'Iran settentrionale \u00e8 caratterizzato da inverni molto freddi, con temperature che oscillano intorno allo zero, se non al di sotto. Il mese pi\u00f9 piovoso \u00e8 marzo, mentre le estati sono calde e secche. La provincia di Teheran ha un clima decisamente arido. In citt\u00e0 le estati sono calde, asciutte e per nulla ventilate, invece le colline ai piedi dell'Elburz sono pi\u00f9 fresche. L'inverno pu\u00f2 essere molto rigido, specialmente di notte, anche se di solito agli inizi di marzo spariscono tutti i residui di neve. Tra novembre e met\u00e0 maggio gli acquazzoni sono piuttosto frequenti. Le zone centrali dell'Iran sono molto calde d'estate e la temperatura aumenta mano a mano che ci si sposta verso sud. Tuttavia \u00e8 possibile trovare un po' di refrigerio salendo a quote pi\u00f9 elevate. Gli inverni sono freddi, ma meno rispetto alle zone occidentali e settentrionali. Le precipitazioni piovose variano da zona a zona, ma di rado la media supera di molto i 250\u00a0mm circa l'anno. L'Iran meridionale e la costa del golfo Persico nel periodo compreso tra l'inizio di maggio e la met\u00e0 di ottobre registrano temperature roventi (di norma fino ai 50\u00a0\u00b0C), con un tasso di umidit\u00e0 molto elevato. La media annuale delle piogge (perlopi\u00f9 invernali) \u00e8 di 150\u00a0mm circa. Allontanandosi dal golfo Persico le temperature scendono leggermente: le estati sono calde e secche, gli inverni miti, anch'essi asciutti. Piove pochissimo e le gelate sono pochissime.\nSociet\u00e0.\nL'Iran \u00e8 un Paese di grande diversit\u00e0 etnico-culturale, composta da diverse religioni ed etnie, le quali sono principalmente derivate o influenzate dalla millenaria cultura persiana.\nDemografia.\nLa popolazione dell'Iran \u00e8 salita in modo sensibile durante il XX secolo, raggiungendo la cifra di 77 milioni di abitanti nel 2013. Secondo i dati del censimento del 1959 la popolazione dell'Iran era di diciannove milioni di abitanti. Tuttavia la crescita demografica del Paese \u00e8 diminuita in modo significativo, di circa l'1,29% nel luglio del 2012. Secondo la IRNA (Islamic Republic News Agency) alcuni studi demografici prevedono che la popolazione potrebbe salire a centocinque milioni di abitanti nel 2050, per poi stabilizzarsi a quel livello o diminuire in una fase successiva.\nL'Iran ospita un insieme di popolazioni di rifugiati pi\u00f9 alto al mondo, stimato a circa un milione di persone, causate principalmente dalla guerra civile e povert\u00e0 in Afghanistan e dalle invasioni militari di Afghanistan e Iraq. Dal 2006 funzionari iraniani hanno collaborato con l'UNHCR e con funzionari afghani per garantirne il rimpatrio. Secondo stime ufficiali vi sono all'incirca cinque milioni di cittadini iraniani emigrati all'estero, la maggior parte dopo la rivoluzione iraniana del 1979. Queste stime non tengono conto degli iraniani che sono nati successivamente all'estero.\nSecondo la Costituzione iraniana il governo deve per legge garantire a ogni cittadino del Paese l'accesso a una rete di protezione sociale che copra pensione, disoccupazione, disabilit\u00e0, calamit\u00e0 e trattamenti medici. Tali spese sono coperte da entrate pubbliche basate sul sistema di tassazione iraniano. L'OMS classifica l'Iran come 58\u00b0 per igiene e sanit\u00e0 e 93\u00b0 per servizi di sanit\u00e0 nel suo \"World Health Report 2000\".\nEtnie.\nNon vi sono stime ufficiali sull'esatta composizione etnica dell'Iran, tuttavia vi sono varie stime di organizzazione internazionali con risultati parzialmente diversi, fra cui la Biblioteca del Congresso e la CIA. \"The World Factbook\" della CIA ha pubblicato le seguenti stime: persiani (61%), azeri (16%), curdi (10%), luri (6%), arabi (2%), baluchi (2%), altre popolazioni turche (2%) e altri (1%). Sempre secondo la stessa stima per\u00f2 il persiano \u00e8 la lingua madre del 53% della popolazione, mentre le lingue azere e turche lo sono del 18% della popolazione, curde da 10%, gilaki e mazandarani 7%, 6% luri, arabo e baluci entrambi 2%, seguito da altre lingue.\nSecondo le stime della Biblioteca del Congresso invece le stime sono le seguenti: persiani (65%), azeri (16%), curdi (7%), luri (6%), arabi (2%), beluci (2%), turkmeni (1%), trib\u00f9 turche quali i Qashqai (1%), e altri gruppi non iranici non turchi quali armeni, assiri e georgiani meno del 1%. Sempre secondo questa fonte il persiano \u00e8 la madre lingua del 65% della popolazione e diffusa come seconda lingua della maggior parte del rimanente 35%.\nNonostante l'alta diversit\u00e0 etnica e culturale, l'Iran ha una lunga storia di integrazione tra varie etnie e religioni sotto la Persia, tanto che oggigiorno l\"'\u00e9lite\" politica del Paese rappresenta una mescolanza dei vari gruppi, non percorsa da rivalit\u00e0 basate su origine etnica. Per esempio la guida suprema Ali Khamenei fa parte della minoranza azera, cos\u00ec come Farah Pahlavi e Mir Hosein Musavi. L'ex ministro degli esteri Ali Akbar Salehi e il capo dei Basiji Mohammad Reza Naqdi sono entrambi originari della minoranza araba iraniana. Nonostante ci\u00f2 vi sono stati casi di conflitti e movimenti indipendentisti nel Kh\u016bzest\u0101n, Belucistan e Kurdistan iraniano.\nReligione.\nLa religione in Iran \u00e8 dominata dalla variante sciita duodecimana dell'Islam, la quale \u00e8 religione di Stato, con una stima di fedeli che varia tra il 90% e il 95%. Dal 4% all'8% della popolazione iraniana \u00e8 ritenuta invece sunnita, per la maggior parte di etnia curda e baluci. Il rimanente 2% \u00e8 composto da minoranze non-musulmane, fra i quali gli zoroastriani, gli ebrei, i cristiani, i bah\u00e1'\u00ed, gli yezidi, gli induisti e la cosiddetta Ahl-e Haqq (\"yarsan\"). Le minoranze religiose, sia musulmane sia non islamiche, sono ufficialmente tollerate. Tuttavia fa eccezione la bah\u00e1'\u00ed, la quale \u00e8 stata discriminata sin quasi dalla sua nascita.\nLe religioni ebraica, cristiana e zoroastriana hanno seggi riservati in parlamento, in quanto ufficialmente minoranze religiose maggiori. Tuttavia la religione bah\u00e1'\u00ed, che \u00e8 di fatto la minoranza non-islamica maggiore, \u00e8 completamente esclusa dalla vita pubblica. In quanto l'Islam prevede la tolleranza verso le altre religioni monoteistiche, gli oppositori della religione hanno evitato questo vincolo legale negando la definizione di religione ai baha'i, usando invece il termine di setta. permettendo dunque la negazione totale di diritti civili, quali educazione e occupazione pubblica.\nLingue.\nLa maggior parte della popolazione parla il persiano, il quale \u00e8 inoltre la lingua ufficiale del Paese, con numerose lingue iraniche e vari altri dialetti. Le lingue turche rappresentano la maggior parte delle lingue non iraniche, fra le quali la pi\u00f9 importante \u00e8 la lingua azera, con una stima tra 12 e 15,5 milioni di madre lingua nel solo Iran. Altra lingua non-iranica importante \u00e8 l'arabo, che \u00e8 parlato da minoranze arabe della regione del Kh\u016bzest\u0101n, confinante con l'Iraq, con una popolazione stimata attorno al milione di persone. Il persiano \u00e8 tuttavia l'unica lingua d'insegnamento in Iran, mentre \u00e8 obbligatorio imparare l'inglese come seconda lingua, con l'aggiunta dell'arabo classico per la corretta lettura del Corano.\nOrdinamento dello Stato.\nSecondo la Costituzione dell' Iran ( \u0642\u0627\u0646\u0648\u0646 \u0627\u0633\u0627\u0633\u06cc \u062c\u0645\u0647\u0648\u0631\u06cc \u0627\u0633\u0644\u0627\u0645\u06cc \u0627\u06cc\u0631\u0627\u0646), che risale al 3 dicembre 1979, scritta dopo la rivoluzione di quell'anno, l'Iran \u00e8 una repubblica islamica, presidenziale e teocratica. Lo Stato iraniano presenta una sorta di sistema duale:\nAl vertice del sistema costituzionale e politico vi \u00e8 la guida suprema, eletta a scrutinio segreto da un'Assemblea degli Esperti, a sua volta eletta ogni otto anni dal 1983 a suffragio universale e diretto dal corpo elettorale. Il potere esecutivo spetta al presidente, eletto a maggioranza assoluta con suffragio universale. Il suo mandato ha durata quadriennale e vigila sul buon andamento del potere esecutivo. Va sottolineato che il potere del presidente della repubblica in un regime simile \u00e8 fortemente limitato e condizionato. Le candidature devono essere approvate dall'Assemblea degli Esperti per le elezioni che si svolgono ogni quattro anni. Una volta eletto il presidente passa sotto il controllo del Consiglio dei Guardiani che vaglia il suo operato e quello del governo. Spetta al presidente la nomina dei ministri (tranne quello della giustizia designato dalla guida suprema), che devono essere approvati dal parlamento, ma una volta in carica ricadono sotto il controllo del Consiglio dei Guardiani.\nIl potere legislativo spetta al parlamento iraniano, monocamerale, chiamato Majles dell'Iran, che \u00e8 composto da duecentonovanta membri, eletti con voto diretto e segreto, anch'essi con mandato quadriennale. Tutta la legislazione deve essere vagliata sin dal suo inizio dal Consiglio dei Guardiani in base al principio della cosiddetta \"vil\u0101et-e faqih\", ossia la \u00abtutela del giurisperito\u00bb, per controllare che le leggi non siano in contrasto col Corano e la dottrina islamica, nell'accezione propria dello sciismo duodecimano. Il Consiglio dei Guardiani \u00e8 composto da dodici membri, sei laici e sei religiosi: i sei membri laici del Consiglio dei Guardiani, giuristi nominati dal parlamento, si pronunciano solo sulla costituzionalit\u00e0 delle leggi, mentre i sei membri religiosi, nominati dalla guida suprema, esaminano la loro conformit\u00e0 con i dettami islamici.\nLa banca centrale dell'Iran \u00e8 al 100% propriet\u00e0 pubblica, senza la partecipazione al capitale da parte di soggetti privati. \u00c8 sottoposta alla direzione, coordinamento e controllo del governo.\nLa \u00abguida suprema\u00bb.\nAl vertice della piramide del potere \u00e8 la guida suprema (\"Rahbar\"), massima espressione della \"Vel\u0101yat-e faq\u012bh\" (\u00abla tutela del giurisperito\u00bb), per la quale operano in subordine anche altre istituzioni della repubblica islamica. La guida suprema, che dal 1989 \u00e8 l'ayatollah Khamenei, nomina i sei membri religiosi del Consiglio dei Guardiani della Costituzione, composto da dodici membri, che ha il compito di approvare le candidature alla presidenza della repubblica (il suo giudizio \u00e8 insindacabile) e certificare la loro competenza e quella del Majles, al pari delle pi\u00f9 alte cariche giudiziarie. La guida suprema \u00e8 inoltre comandante in capo delle forze armate. In sua assenza il potere \u00e8 esercitato da un consiglio di capi religiosi, scelti da un'assemblea di esponenti religiosi sulla base del loro \"curriculum\" e del grado di stima goduto presso la popolazione.\nI poteri, molto estesi, della Guida Suprema sono elencati nell\u2019articolo 110 della Costituzione iraniana. Tra le varie funzioni, oltre a supervisionare e indirizzare il sistema politico iraniano, la Guida \u00e8 Comandante in capo delle forze armate, controlla gli apparati di sicurezza e le principali fondazioni religiose (\"Bonyad\"), affida e revoca l\u2019incarico del Capo del sistema giudiziario, del Capo di Stato maggiore dell\u2019esercito regolare (\"artesh\"), del Comandante del Corpo delle Guardie della Rivoluzione Islamica (\"Pasdaran\"), del Capo della Polizia, del Presidente delle emittenti radiotelevisive nazionali e dei giuristi del Consiglio dei Guardiani della Costituzione.\nNella definizione della prima Costituzione della Repubblica Islamica (1979), l\u2019impianto giuridico del \"velayat-e faqih\" fu costruito sulla figura carismatica dell\u2019ayatollah Khomeini. Alla sua morte il tentativo di trovare un successore di pari statura fall\u00ec principalmente perch\u00e9 il clero sciita iraniano, tenutosi lontano dalle dinamiche della rivoluzione e da quelle politiche, non era in grado di indicare un \u201cerede\u201d dopo che il successore designato Hossein Ali Montazeri, l\u2019unico grande ayatollah (ayatollah al-ozma) coinvolto nella sfera politica, in contrasto con i vertici delle Repubblica Islamica ritir\u00f2 la sua disponibilit\u00e0 restando in una posizione di opposizione fino alla sua morte (2009). Cos\u00ec il ruolo di Guida fu assegnato ad Ali Khamenei. Questa scelta fu preceduta dall\u2019innalzamento al rango di ayatollah dello stesso Khamenei, titolo che viene di solito attribuito a chi possiede caratteristiche di erudizione e di conoscenza superiore rispetto ai normali religiosi. La \u201cpromozione\u201d di Khamenei ad ayatollah, necessaria per il ruolo di guida, \u00e8 alla base di polemiche sulla legittimit\u00e0 della Guida e dello stesso sistema. Dall\u201989 si assiste quindi a una modifica della gestione del potere in quanto Ali Khamenei assunse il ruolo di \"rahbar\" come \"primus inter pares\". Pi\u00f9 che il capo assoluto, l\u2019ayatollah oggi rappresenta un moderatore e mediatore delle diverse anime e strutture di potere. Contrariamente a quanto descritto dalla visione \u201coccidentale\u201d, la Guida non ha pi\u00f9 un potere assoluto.\nSuddivisioni amministrative.\nL'Iran si divide in trentuno province (\"ost\u0101nh\u0101\", singolare: \"ost\u0101n\"):\nIstituzioni.\nForze armate.\nLe Forze Armate della Repubblica Islamica dell'Iran () includono le forze armate (), le Guardie della Rivoluzione Islamica () e le forze di polizia (). Il totale di queste forze ammonta a circa 945\u00a0000 unit\u00e0 attive (cifre che non includono le forze di polizia iraniane).\nTutte le branche delle forze armate iraniane sono sottoposte al comando del Quartier Generale delle Forze Armate (). Il Ministero della Difesa e delle Forze Armate \u00e8 responsabile della pianificazione logistica e del finanziamento delle forze armate e non \u00e8 coinvolto nel comando operativo sul campo.\nL'esercito iraniano non \u00e8 in grado di proiettarsi in un teatro esterno di operazioni e il suo apparato militare \u00e8 essenzialmente organizzato in una prospettiva difensiva. Nel 2016 il bilancio militare iraniano (compreso il Pasdaran) ammonta a 15,9 miliardi di euro. Un importo vicino a quello di alcuni suoi vicini, come la Turchia o il Pakistan, ma molto lontano dall'Arabia Saudita (pi\u00f9 di 60 miliardi), il suo principale avversario regionale.\nSebbene l'Iran sia spesso dipinto come una minaccia dai politici e dai diplomatici americani, Barack Obama riconosce nel 2015 che il budget militare iraniano \u00e8 solo un ottavo di quello degli alleati regionali degli Stati Uniti e un quarantesimo di quello del Pentagono.\nUniversit\u00e0.\nLa maggiore e la pi\u00f9 antica universit\u00e0 della Repubblica Islamica dell'Iran \u00e8 l'Universit\u00e0 di Teheran, fondata nel 1935.\nEconomia.\nTra il 1960 e il 1977 ha conosciuto un processo di industrializzazione finanziato dai proventi del petrolio, non accompagnato per\u00f2 da un adeguato aumento delle infrastrutture e da un sufficiente sviluppo dell'agricoltura. A tutto questo vanno ad aggiungersi le tensioni politiche e religiose che hanno dato vita a vari moti di protesta, la guerra con l'Iraq e il crollo del prezzo del petrolio, accentuando le difficolt\u00e0 della giovane nazione. Sebbene occupi il secondo posto mondiale per riserve petrolifere possedute, il Paese ha cos\u00ec scarsa disponibilit\u00e0 di raffinare il prodotto da spendere eccessivamente nell'importazione di combustibile.\nIl 30% della popolazione vive ancora di agricoltura, praticata su un territorio coltivato solo per il 10%, coltivando soprattutto pistacchio, cereali, orzo, cotone (che viene esportato), tabacco, barbabietola e canna da zucchero. Diffuso l'allevamento bovino nelle zone di pascoli, ovino e caprino in quelle pi\u00f9 aride. Accanto al petrolio, di cui l'Iran \u00e8 uno dei principali produttori mondiali, le risorse minerarie annoverano gas naturale, ferro, rame, carbone, ma anche gli altri idrocarburi rappresentano una buona risorsa. Sono sorte alcune industrie nel settore petrolchimico in alcune citt\u00e0 tra cui Teheran, in quello siderurgico a Isfahan e Bandar Abbas e in quelli metallurgico e meccanico. Ai settori tessile e alimentare si sono aggiunte industrie per la produzione di beni di consumo ed elettrodomestici, di macchinari, automobilistiche, di materiali da costruzione, farmaceutiche, cosmetiche, della pelle, elettriche e di elettronica. Importante \u00e8 il settore dell'artigianato, rappresentato soprattutto dalla produzione e dall'esportazione di tappeti.\nNotevoli sforzi sono stati compiuti durante la presidenza di Rafsanjani per tornare a un'economia di pace e modernizzare le strutture produttive, aprendo al mercato e ai capitali stranieri, ma la nuova linea di politica economica ha portato a una grave crisi nei primi anni novanta, con pesanti costi sociali: rialzo dell'inflazione, difficolt\u00e0 dell'industria nazionale e tutta una serie di problemi che hanno reso difficile la ripresa economica. A tutto ci\u00f2 si aggiungono i problemi causati dall'ideologia religiosa che ha impedito la privatizzazione di alcuni settori dell'economia iraniana: la Costituzione islamica infatti vieta gli investimenti stranieri. I tassi di prestito sono comunque alti: nella prima met\u00e0 del 2007 hanno superato il 14% per le banche statali e il 17% per quelle private. Anche l'inflazione \u00e8 alta e gli investimenti si sono rivolti prevalentemente al mercato immobiliare. Nonostante il clima internazionale particolarmente teso l'Iran ha visto crescere il flusso di turisti dai 2,3 milioni del 2009 ai 3,2 del 2011.\nNel gennaio del 2008 il governo iraniano ha annunciato che avrebbe aperto la Iranian Oil Bourse (IOB, Borsa Iraniana del Petrolio) nel periodo tra il 1\u00ba e l'11 febbraio successivo. Il 30 gennaio 2008 una serie di danni ai cavi di fibra ottica sottomarini isola quasi completamente l'Iran dalla rete Internet (oltre all'Iran, rallentamenti e disguidi si sono avuti negli altri Paesi del golfo Persico, oltre che in Egitto e in India), rendendo di fatto impossibile l'eventuale apertura dell'Iranian Oil Bourse. Il 17 febbraio 2008 il governo iraniano ha inaugurato la Iranian Oil Bourse per commerciare petrolio e prodotti petroliferi. La moneta usata nelle transazioni \u00e8 il riyal iraniano.\nNel febbraio 2009 il tentativo di vendere al pubblico iraniano il 5% della Banca Mellat (la banca nazionale) \u00e8 fallito. Gli investitori di Teheran non hanno mostrato interesse nell'acquistarne le quote. Il governo ha messo in vendita un totale di 656 milioni di azioni della sua banca. La ragione principale del fallimento della privatizzazione \u00e8 stata anche la scelta del momento, dato che la borsa di Teheran era in seria crisi negli ultimi mesi, a causa del calo dei prezzi del petrolio sul mercato mondiale.\nDopo l'annuncio di un boicottaggio di tutte le imprese che hanno rapporti con il regime \"sionista\" le autorit\u00e0 iraniane hanno chiesto spiegazioni a una societ\u00e0 locale di bibite. Secondo fonti iraniane il ministro iraniano dell'Industria e delle miniere Ali Akbar Mehragian ha convocato i dirigenti della societ\u00e0 iraniana Khoshgovar al fine di ottenere un chiarimento sulla natura del loro rapporto con la societ\u00e0 statunitense Coca-Cola. La societ\u00e0 iraniana paga circa $ 1,5 milioni di dollari l'anno per la licenza e per l'utilizzo del marchio Coca-Cola. La campagna contro la Coca-Cola in Iran \u00e8 stata accelerata dal conflitto nella striscia di Gaza iniziato nel dicembre 2008.\nGli Stati Uniti stanno imponendo sanzioni economiche particolarmente severe all'Iran a partire dal 2018. Il progetto americano \u00e8 quello di soffocare l'economia iraniana fermando i suoi scambi commerciali con il resto del mondo. Da allora, se un'azienda lavora con l'Iran, non ha pi\u00f9 il diritto di commerciare con gli Stati Uniti. L'inflazione, scesa sotto il 10%, \u00e8 salita a oltre il 40%. L'economia \u00e8 in recessione e la disoccupazione \u00e8 di nuovo in aumento (secondo le stime, almeno il 20% nel 2019). Nel settembre 2019, il governo statunitense sta introducendo nuove sanzioni, tra cui \"l'ultima fonte di reddito della Banca Centrale dell'Iran\", che \u00e8 gi\u00e0 sulla lista nera statunitense, ma anche il Fondo nazionale di sviluppo, \"il loro fondo patrimoniale sovrano, che sar\u00e0 tagliato fuori\" dal sistema bancario statunitense, secondo il segretario del Tesoro Steven Mnuchin. Secondo Donald Trump, queste sono \"le sanzioni pi\u00f9 dure mai imposte a un Paese\".\nAmbiente.\nFlora.\nNonostante i suoi vasti deserti e uno sviluppo urbano incontrollato, l'Iran ospita ancora pi\u00f9 di 8\u00a0200 specie di piante, 2\u00a0000 delle quali endemiche. I versanti settentrionali della catena dell'Elburz sono ammantati, fino ai 2\u00a0500\u00a0m di altitudine, da fitte foreste di latifoglie decidue, che fanno di questa zona il pi\u00f9 ampio polmone verde del Paese. Qui si trovano sia alberi simili a quelli tipici delle foreste europee (querce, frassini, pini, pioppi, salici, noci, aceri e olmi), sia una specie meno comune, il noce del Caucaso (\"Pterocarya fraxinifolia\"). Le pi\u00f9 belle zone boschive sono quelle intorno a Masuleh, nel Parco Nazionale del Golestan che si apre a est di Minudasht, e di Nahar Khoran, subito a sud di Gorgan e pi\u00f9 facilmente accessibili rispetto alle altre. Sui versanti pi\u00f9 elevati dei Monti Zagros centrali e nord-occidentali si trovano invece foreste, pi\u00f9 piccole e rade, di querce e di ginepri. Al contrario, le regioni meridionali e orientali dell'Iran sono quasi completamente - anche se non del tutto - spoglie di vegetazione. Soprattutto in primavera, per\u00f2, in alcune valli affondate ai piedi di colline totalmente brulle risplendono inaspettatamente brillanti fasce di verde, come quella lunga 20\u00a0km conosciuta come \u00abgiungla dei noci\u00bb, a Bavanat. Nelle pianure costiere del sud crescono le palme, soprattutto nei pressi dello Stretto di Hormuz, dove gruppi di pastori nomadi fanno la spola fra le zone calde lungo il mare e quelle pi\u00f9 fresche delle alture, sfruttando i pascoli stagionali per i loro animali. Ma lo spettacolo pi\u00f9 stupefacente \u00e8 quello offerto dalle lussureggianti oasi che spezzano all'improvviso l'aridit\u00e0 assoluta dei deserti. Qui, dove d'estate le temperature possono toccare anche i 50\u00a0\u00b0C, prosperano decine di specie di palme da dattero, spesso affiancate da robusti melograni e modesti campi di cocomeri e meloni; l'oasi di Garmeh ne \u00e8 un esempio tipico.\nFauna.\nL'Iran ospita 158 specie di mammiferi, circa un quinto dei quali \u00e8 formato da specie endemiche. I pi\u00f9 celebri sono i grandi felini come il leopardo persiano e il ghepardo asiatico, ma non meno interessanti sono le numerose variet\u00e0 di ovini selvatici, cervi, gazzelle e orsi. Basti pensare che le sette specie di ovini selvatici presenti in Iran sono probabilmente i progenitori delle odierne pecore e capre domestiche. Fra questi animali si contano specie come l'urial (o pecora turkmena), il muflone del Laristan e lo stambecco del Caucaso, caratterizzato dalla lunga \u00abbarba\u00bb bianca e da corna ricurve. Altre interessanti specie di mammiferi sono, per esempio, il notevole asino selvatico persiano, il chinkara (o gazzella indiana) e la gazzella persiana (o subgutturosa), il cervo maral e le variet\u00e0 asiatiche di orso nero e orso bruno. Fra i canidi selvatici figurano lupi, sciacalli e iene, mentre i cinghiali selvatici, in Iran sorprendentemente numerosi, sono ambite prede per i cacciatori. Questi grandi mammiferi vivono per la maggior parte nelle foreste dei monti dell'Elburz, anche se i grandi felini, i canidi selvatici e le gazzelle si trovano anche nelle regioni aride che circondano i due principali deserti. Nelle province orientali di Kerman, Sistan va Baluchestan e Khorasan vi sono cammelli che vagano nei deserti, ma, nonostante l'aspetto selvatico, generalmente appartengono a comunit\u00e0 nomadi o seminomadi.\nIn Iran sono state avvistate oltre 500 specie di uccelli, ma fra queste solo una - la ghiandaia terragnola dell'Iran - \u00e8 endemica. Tuttavia, per quanto ancora in numero modesto, stanno aumentando gli appassionati di birdwatching che vengono in Iran per osservare le specie tipiche delle zone aride o montane mediorientali, che sarebbe molto pi\u00f9 difficile (o pericoloso) trovare altrove. Fra queste citiamo il fagiano di monte del Caucaso, il tetraogallo del Caspio, il sordone di Radde (\"Prunella ocularis\") e alcune specie di culbianco (\"Oenanthe ssp.\"). In Iran esistono 22 lagune protette ai sensi della Convenzione di Ramsar. Questi sono i luoghi ideali per osservare uccelli migratori, acquatici e no, nel loro ambiente naturale, perch\u00e9 qui si trovano le loro zone di sosta sulla rotta fra Europa e Africa. L'assortimento di uccelli acquatici, soprattutto anatre, \u00e8 notevole. Anche se il loro numero complessivo \u00e8 molto inferiore rispetto ad alcuni decenni fa, si calcola che esistano comunque pi\u00f9 di un milione di esemplari presenti (per almeno una parte dell'anno) in Iran. Fra gli acquatici migratori, ricordiamo non solo i fenicotteri maggiori, che un tempo a primavera si riversavano in migliaia di esemplari intorno al Lago di Orumiyeh, mentre oggi sono meno diffusi a causa della crescente salinizzazione delle acque, ma anche i mignattai e i martin pescatori golabianca. Altre specie abbastanza diffuse sono le gazze bianche e nere, le ghiandaie marine, i gruccioni verdi e marroni, e le cornacchie nere e grigie. Meno comuni sono le aquile reali (che comunque sono ancora presenti nelle province intorno al Mar Caspio), la pavoncella indiana, la pernice del deserto, il lanario e il falco sacro (presenti soprattutto nella provincia di Hamadan), e gli avvoltoi e i nibbi bruni che popolano l'altopiano centrale e i deserti.\nIl Golfo Persico \u00e8 popolato da un'ampia variet\u00e0 di pesci tropicali, pesci spada, focene e squali. Nel Mar Caspio vive invece la foca del Caspio, la cui presenza in una zona cos\u00ec lontana dai mari aperti \u00e8 tuttora un mistero per la scienza. Le stesse acque ospitano anche numerosi branchi di storioni (che producono il famoso caviale). A partire dagli anni '70, per\u00f2, il numero degli storioni \u00e8 diminuito del 90%, a causa dell'inquinamento e dell'eccessivo sfruttamento, e nel 2006 un organismo delle Nazioni Unite ha vietato l'esportazione di caviale da quattro dei cinque stati che si affacciano sul Mar Caspio. L'unica eccezione \u00e8 proprio l'Iran, che per\u00f2 \u00e8 tenuto a non superare una quota prestabilita e a esportare solo il caviale prodotto da una particolare specie di storione.\nCultura.\nArchitettura.\nPer quanto riguarda l'era preislamica le sole testimonianze importanti che rimangono dell'architettura persiana sono quelle dello ziggurat elamita di Choga Zanbil. Nell'antichit\u00e0 i materiali da costruzione erano costituiti essenzialmente da mattoni di fango asciugati al sole, in quanto i mattoni cotti cominciarono a essere utilizzati per le superfici esterne solo a partire dal XII secolo a.C. Gli antichi abitanti dell'altopiano iranico attribuivano grande valore simbolico-religioso alle montagne e a imitazione delle montagne venivano costruite le strutture, come appunto i grandi templi piramidali chiamati ziggurat.\nCon lo scorrere dei secoli le due influenze pi\u00f9 rilevanti sugli stili architettonici furono quelle esercitate prima dalla religione di Zarathustra e poi dall'Islam. La maggior parte degli edifici pi\u00f9 grandi erano costruiti per scopi religiosi, ma le influenze della religione erano evidenti anche nelle costruzioni destinate ad altri usi, tanto che anche le chiese cristiane in Persia avrebbero spesso incluso elementi islamici.\nEra pre-islamica.\nL'architettura dei palazzi cambiava notevolmente a seconda del periodo. Ai tempi di Ciro, per esempio, essi erano di forma oblunga, di proporzioni squisite e in genere rifiniti con colori contrastanti.\nI palazzi di Dario e Serse erano pi\u00f9 grandi e di migliore qualit\u00e0, ma piuttosto pesanti e privi di colori, caratterizzati dalle elaborate sculture negli ingressi, sulle scalinate e sulle colonne. Il disegno pi\u00f9 consueto era costituito da un largo salone con colonne, circondato da stanze pi\u00f9 piccole, mentre un altro carattere distintivo era il ricorso alle nicchie accanto alle finestre, che si possono trovare tuttora nelle case persiane. I materiali utilizzati includevano mattoni grezzi per le pareti, pietre di estrazione locale per le finestre, gli ingressi e una parte dei muri e delle colonne, oltre a pesanti travi di legno per i tetti.\nL'architettura achemenide deve al retaggio babilonese, ittita e assiro il gusto dell'esaltazione del palazzo sorvegliato dagli animali guardiani e l'uso dei bassorilievi, mentre invece le caratteristiche delle sale regali derivano dagli antichi Egizi e l'introduzione della colonna proviene dal mondo greco. L'architetto archemenide si distinse per la creazione della grande terrazza artificiale in pietra che ospitava la citt\u00e0 achemenide, per l'introduzione degli immancabili capitelli e per i tre edifici fondamentali: la sala a colonne per le udienze detta \"apadana\", il palazzo \"del re\" detto \"dei banchetti\" e il magnifico ingresso a sala colonnata difeso da animali-guardiani.\nLa conquista di Alessandro Magno mise virtualmente fine allo stile achemenide in Persia e avvi\u00f2 l'introduzione nel Paese dell'Ellenismo sotto i Seleucidi. Non ne rimangono esempi importanti, se si esclude il tempio di Anahita a Kangavar, con capitelli greci, costruito in onore di una divinit\u00e0 greca (Artemide). Successivamente nell'epoca dei Parti si verific\u00f2 una sorta di contaminazione o fusione tra l'Ellenismo e gli stili indigeni, accompagnata da qualche influenza romana e bizantina, ma nel contempo comparvero parecchi elementi tipicamente persiani, come l\"eivan\", la grande sala-portale con volta a botte aperta.\nNel periodo sasanide gli edifici divennero pi\u00f9 grandi, pi\u00f9 pesanti e pi\u00f9 complessi, le decorazioni pi\u00f9 coraggiose e pi\u00f9 frequente l'uso del colore, specialmente negli affreschi e nei mosaici. I Sasanidi costruirono templi del fuoco (in riferimento alla religione di Zarathustra) su tutto il territorio dell'impero e il disegno semplice dei primi esempi si mantenne per tutto il resto dell'era pre-islamica, persino nella progettazione delle chiese. La meta di pellegrinaggio pi\u00f9 importante dell'impero persiano preislamico, Takht-e Soleyman, risale all'era sasanide. Tuttavia le caratteristiche centrali degli edifici sasanidi (il piano di quattro \"eivan\" con camera quadrata a cupola, i pilastri su cui poggiava la cupola e il grande ingresso ad arco), squisitamente persiane, avrebbero rivestito grande significato anche nei secoli successivi, per esempio influenzando lo sviluppo di un modello tipicamente persiano di moschea, la cosiddetta \"moschea-madresa\" edificata sul piano dei quattro e\"eivan\".\nPer quanto riguarda i palazzi rimangono molte testimonianze di epoca achemenide e sasanide, edifici impressionanti sia per le dimensioni sia per la qualit\u00e0 dei dettagli e alcuni di essi si sono fortunatamente conservati, come a Persepoli. Delle residenze reali dei Selgiuchidi e dei Mongoli si \u00e8 persa ogni traccia. Rimangono invece i palazzi reali dei Safavidi, ma solo nell'area di Isfahan.\nArchitettura islamica.\nL'arte dell'Iran islamico si basa ampiamente su quella dei Sasanidi, ma circoscrivendosi solo ad alcune forme. In altri termini l'invasione araba del VII secolo non soppiant\u00f2 lo stile sasanide cos\u00ec ben sviluppato, ma introdusse il fattore islamico che esercit\u00f2 un'influenza pervasiva sulla maggior parte delle forme artistiche persiane, sia plasmando la natura e il disegno architettonico di base degli edifici religiosi, sia definendo il tipo di decorazione.\nLa moschea (\"mesjed\") \u00e8 ovunque nel mondo il simbolo dell'Islam, in quanto luogo dell'incontro fra l'uomo e Dio e fra uomo e uomo. Le sue forme possono essere estremamente varie e pur essendo casa di preghiera essa pu\u00f2 fungere anche da sala di riunione, da scuola religiosa e a volte da aula di giustizia. La maggior parte delle moschee iraniane si conformano, in tutto o in parte, a un disegno che in Iran deve essere considerato la norma. Esso consiste di un grande spazio aperto centrale, dove a volte si possono piantare alberi e fiori, con un grande \"eivan\" che si apre sul lato rivolto alla Mecca e introduce in un santuario coperto da una cupola. Sugli altri tre lati dello spazio centrale vi sono arcate e altari e nel centro di ciascuno troviamo un \"eivan\" pi\u00f9 piccolo. Alla sinistra e alla destra del santuario possono trovarsi sale con archi e anche logge (dove spesso si raccolgono le donne) da cui si pu\u00f2 vedere il \"mi\u1e25r\u0101b\", la nicchia che indica la direzione della Ka\u02bfba, davanti alla quale pregano i fedeli. Nelle moschee pi\u00f9 grandi l\"'eivan\" meridionale, che spesso costituisce l'ingresso principale, \u00e8 fiancheggiato da minareti.\nI primi minareti erano quadrati, perlomeno riguardo ai piani pi\u00f9 bassi, ma di questo tipo ne rimangono pochi nel moderno Iran. I minareti cilindrici nacquero nel nord-est dell'Iran: erano fatti di mattoni e affusolati verso la cima. Fino al XIII secolo erano quasi sempre singoli e posti nell'angolo settentrionale della moschea. Nel XV secolo cominciarono a essere ricoperti di mosaici o piastrelle colorate, secondo il gusto del tempo. Tuttavia nel Paese i minareti sono poco numerosi rispetto, per esempio, alla Turchia, tanto che solo a Isfahan occupano un posto preminente nel paesaggio.\nI sacrari, o sepolcri di \"santi\", sono assai frequenti in Iran: se ne trovano in quasi tutte le citt\u00e0 e i sacrari di villaggio o costruiti lungo le strade sono un elemento tipico del paesaggio persiano. In genere sono edifici modesti, circolari o quadrati o ottagonali, sormontati da una cupola o da un cono. Molti sono suggestivi, ma privi di grande valore architettonico e assumono caratteri distintivi regionali; i sacrari pi\u00f9 famosi, strutture ancora in progresso, cui ogni generazione di devoti aggiunge qualche elemento, sono per\u00f2 a volte i pi\u00f9 opulenti edifici del Paese.\nLe tombe secolari si suddividono in due grandi categorie architettoniche: i mausolei a cupola e le tombe a torre. I primi hanno qualche affinit\u00e0 con i sacrari pi\u00f9 grandi: spesso sono ottagonali e sfociano in una cupola circolare, sono costruiti per essere visitati e ammirati all'esterno come all'interno allo scopo di ispirare reverenza verso personaggi non religiosi, ma degni di essere ricordati. Le tombe a torre, tipiche soprattutto dell'Iran settentrionale, erano concepite con uno spirito molto diverso: come luoghi di riposo, solitari e remoti, non sono destinati a essere frequentati n\u00e9 ammirati da visitatori.\nCaravanserragli.\nDurate i secoli lungo la via della seta vennero costruiti numerosi edifici pubblici, cio\u00e8 destinati all'uso collettivo, quali i caravanserragli o gli Ab-Anbar, cisterne sotterranee di raccolta e conservazione dell'acqua. I caravanserragli venivano utilizzati sia come alberghi per la sosta, sia come magazzini di deposito per le merci. La variet\u00e0 delle loro forme architettoniche e stilistiche \u00e8 dovuta a numerosi fattori, economici, militari e in molti casi religiosi.\nLungo l'itinerario dal Khorasan a Kermanshah, che attraversa zone differenti quali le regioni di Semnan, la regione centrale, la regione di Teheran e quella di Hamadan, si possono ancora osservare parecchi caravanserragli, per la maggior parte costruiti durante il periodo safavide, anche se alcuni risalgono al periodo pre-islamico, mentre quelli pi\u00f9 recenti appartengono all'epoca Qajar. Tutti comunque risentono delle lesioni del tempo e in un certo numero di casi (come in quello di Sar-e Pol-e Zahab di epoca safavide, la cui struttura in mattone a quattro porticati si trova in condizioni deprecabili, nonostante da tempo si parli di un suo possibile recupero) si possono osservare soltanto rovine, in conseguenza dei danni prodotti da inondazioni e terremoti.\nI caravanserragli pi\u00f9 importanti si trovano nella regione dell'odierno Khorasan. Quello di Mahidasht, edificato in era safavide, poi restaurato e rimesso in funzione nel 1893 per volont\u00e0 dello sci\u00e0 Qajar Nasser ad-Din, \u00e8 ubicato a nord-est della cittadina omonima ed \u00e8 costituito da quattro porticati. Il cortile centrale \u00e8 uno spazio quadrato di settanta metri di lato, il portale d'ingresso si apre nel lato sud e varcandolo si entra in un vestibolo con il soffitto a cupola il quale a sua volta si collega con il porticato di meridione. Il plinto del portale \u00e8 in pietra: si trova fra le due arcate di oriente e d'occidente e si estende sino a dove comincia il vestibolo. Su ciascuno dei due lati dell'ingresso si vedono cinque archi doppi e due archi decorativi in funzione di alcove. Una volta entrati nel caravanserraglio si osservano due piccole arcate, ognuna larga un metro e alta due, che entrambe conducono alle camere a cupola.\nSettanta chilometri a occidente di Kermanshah, sulla strada che da questa citt\u00e0 conduce a Karbala, luogo particolarmente venerato dagli sciiti perch\u00e9 sede della tomba dell'imam Hossein che proprio in quel luogo sub\u00ec il martirio, si incontra il caravanserraglio di Islamabad-e Qarb (Islamabad Ovest). Al tempo del suo massimo splendore questo era probabilmente uno dei caravanserragli pi\u00f9 belli e frequentati della zona di Kermanshah. \u00c8 composto da quattro porticati e il cortile centrale ha forma rettangolare. L'ingresso nel lato sud \u00e8 riccamente decorato, assai pi\u00f9 di quanto non lo siano quelli degli altri caravanserragli della regione. Come il precedente anche questo risale all'epoca safavide e venne restaurato durante il periodo Qajar.\nNei pressi del villaggio di Bisotun e di fronte al monte omonimo, circa 38 chilometri a nord di Kermanshah, si trova il caravanserraglio detto \"di Sheikh Ali Khan Zanganeh\", dal nome del governatore della zona durante il regno del safavide Shah Abbas I il Grande (1587\u20131628). Infatti quando Sheikh Ali Khan divenne primo ministro sotto il successivo regno del safavide Soleiman fece dono alla collettivit\u00e0 di alcuni dei terreni adiacenti cos\u00ec che i profitti derivanti dalla loro coltivazione fossero destinati alla manutenzione del caravanserraglio. La pianta della struttura \u00e8 a quattro porticati ed \u00e8 molto simile a quella di Mahidasht, ma ai quattro angoli si ergono altrettante torri ornamentali e il cortile centrale \u00e8 rettangolare (83,6 metri per 74,50). Attorno si contano quarantasette stanze, in ciascuna delle quali venivano alloggiati i viaggiatori delle diverse carovane.\nPatrimoni dell'umanit\u00e0.\nLa Repubblica Islamica dell'Iran pu\u00f2 vantare la presenza di una lunghissima lista (ben 26 siti) inserita nel patrimonio dell'umanit\u00e0 dell' UNESCO.\nLetteratura.\nLa letteratura iranica antica risale al VI secolo a.C. e riguardava principalmente il libro sacro dello Zoroastrismo, lAvest\u0101\", le cui parti pi\u00f9 antiche, le g\u0101th\u0101, risalgono ai tempi di Zaratustra. A esse si contrappongo gli Yasht, che riflettono un'elaborazione dell'antica dottrina zoroastriana. Oltre all\"Avest\u0101\" durante l'et\u00e0 achemenide ci sono anche iscrizioni dei gran re, da Ciro il Grande a Artaserse III; scolpite su roccia o su tavolette d'oro e narra delle gesta dei re oppure illustrano le loro opere. Tuttavia a causa della distruzione della biblioteca di Persepoli per mano di Alessandro Magno vi sono rimaste poche testimonianze della letteratura achemenide. Durante l'et\u00e0 sasanide vennero prodotte opere (in medio-persiano e pahlavico) per la massima parte di argomento religioso. Nello stesso periodo vengono prodotte la \"Bundahishn\" e la \"Denkart\" (enciclopedie del sapere teologico di quell'et\u00e0).\nLe prime forme letterarie dell'Iran islamico risalgono all'XI secolo d.C., riguardante la lirica cortigiana fiorita sotto i Tahiridi, Saffaridi e i Samanidi, le prime dinastie autonome sorte al margine del califfato. In particolar modo sotto i Samanidi, la vita culturale iraniana rifior\u00ec intensa e molti poeti sollev\u00f2 ad alto livello d'arte e di stile la lingua nazionale.\nI germi letterari dischiusisi sotto i Samanidi ebbero la loro piena fioritura nel seguente periodo gaznavide, illustrato da altri celebri lirici, come Farrukhi, Manoucheri, Asadi Tusi e soprattutto dall'epico Firdusi (1020 d.C.). Quest'ultimo scrisse uno dei pi\u00f9 grandi capolavori della letteratura iraniana, lo \"Sh\u0101h-N\u0101meh\" (\"Libro dei re\"). L'epica romanzesca dopo Firdusi fu trattata da Fakhr al-Din As'ad Gurgani (XI secolo), che verseggi\u00f2 nel \"Vis u Ramin\" un'antica materia di origina partica, singolarmente affine al ciclo celtico di Tristano e Isotta.\nQuesta materia romanzesca fu ripresa nel XV secolo dal poligrafo Giami, che vi infuse per\u00f2 il proprio spirito mistico. In realt\u00e0 la mistica, forse la pi\u00f9 profonda esperienza spirituale dell'Iran islamico, color\u00f2 di s\u00e9 a partire dal XII secolo quasi ogni manifestazione della poesia persiana, tanto che i maggiori classici del Medioevo iranico sono mistici. Una posizione a s\u00e9 occupa come poeta \u02bfUmar Khayy\u0101m (XI-XII secolo), figura di scienziato poco nota sotto questo profilo nella cultura occidentale, cui va attribuito un \"corpus\" di quartine (\"ruba\u02bfiyy\u0101t\") che per originalit\u00e0 di concetto e splendore di forma (specie nella traduzione inglese di Fitzgerald, notevolmente artefatta rispetto all'originale) appaiono tra le pi\u00f9 alte espressioni del genio poetico.\nLa prosa dell'epoca classica, da modesti inizi sotto i Samanidi si solleva a grande rigoglio nei secoli seguenti. Essa conta opere favolistiche (\"Tuti-name\", \"Marzban-name\" e altro ancora) che sviluppano e arricchiscono la materia di origine indiana oppure di scienza politica e di governo e di etica e parenetica preziose come documento storico-culturale, oltre che come modello di asciutta prosa antica, libri di viaggio e trattati di morale. Assai fiorente fu la storiografia, specie nell'epoca mongola (XIII-XIV secolo), cui tra l'altro risale la grande enciclopedia storica (\"J\u0101mi\u02bf al-tav\u0101r\u012bkh\") di Rashid al-D\u012bn Fa\u1e93l All\u0101h. Dopo l'et\u00e0 mongola la prosa si abbandon\u00f2 a un'estrema ridondanza e artificiosit\u00e0 di stile che fin\u00ec per rendere faticosa la lettura.\nLetteratura moderna.\nLa letteratura moderna pu\u00f2 essere distinta in cinque periodi:\nTeatro.\nIl concetto europeo di teatro fu introdotto in Iran soltanto negli anni venti del XX secolo e non si pu\u00f2 quindi parlare di una tradizione persiana nel settore, ma tipica dell'Iran \u00e8 una forma di rappresentazione del tutto particolare, la \"ta'zieh\", inserito nel 2010 nella lista dei patrimoni immateriali dell'umanit\u00e0 dell'UNESCO. La parola \"ta'zieh\", che originalmente si riferiva a manifestazioni di lutto, \u00e8 venuta nel corso del tempo a denominare specificamente una rappresentazione tragica tipica del teatro popolare persiano, la \"ta'zieh khani\" (dramma di imitazione). La \"ta'zieh\", o sacra rappresentazione, fiorisce in Persia nell'epoca della dinastia musulmana sciita dei Safavidi (1502\u20131736), da radici assai pi\u00f9 antiche. Diviene nota anche in Occidente dal 1787, cio\u00e8 da quando l'inglese William Franklin, in visita a Shiraz, ne descrive una rappresentazione.\nLa \"ta'zieh\" progredisce e fiorisce sotto la tutela dei re Qajar, in particolare Nasser al-Di n Shah (1848\u20131896), ed \u00e8 in ugual misura ben accolta e sostenuta attivamente dal pubblico in genere. Lo stesso Shah costruisce \"takiyeh dowlat\" (cio\u00e8, come si sarebbe visto pi\u00f9 avanti, alcuni appositi speciali \u201cspazi teatrali di Stato\u201d) in cui vengono rappresentate le \"ta'zieh\" ufficiali e pi\u00f9 elaborate. Questo genere di teatro rituale acquisisce tanto prestigio che un iranologo inglese, sir Lewis Pelly, scrive: \u00abSe si deve misurare il successo di una rappresentazione teatrale dagli effetti che essa produce sulla gente per cui \u00e8 composta o sul pubblico davanti al quale \u00e8 rappresentata, nessuna ha mai superato la tragedia nota nel mondo musulmano come quella di Hassan e Hossein\u201d. Anche altri occidentali, inglesi come Edward Gibbons, T.B. Macaulay e Mattew Arnold e francesi quali Arthur Gobineau e Ernest Renan, tributano elogi simili al dramma religioso persiano.\nDal 1808 i viaggiatori stranieri cominciano a paragonare le \"ta'zieh\" ai \"misteri\" e alle \"passioni\" del Medioevo europeo.\nNei primi anni trenta durante il regno di Reza Shah Pahlavi la \"ta'zieh\" venne messa al bando allo scopo ufficialmente dichiarato di \u00abevitare atti barbarici di esaltazione di massa\u00bb e di rendere omaggio allo Stato turco sunnita. Essa per\u00f2 sopravvisse in forma clandestina nei villaggi pi\u00f9 remoti, riaffiorando solo dopo il 1941. Rimase in condizioni marginali fino agli inizi degli anni sessanta, quando intellettuali come Parviz Sayyad cominciarono a farne oggetto di ricerca, chiedendo l'annullamento del bando e rappresentandone alcuni frammenti. Una rappresentazione completa di \"ta'zieh\" venne presentata durante il Festival delle Arti di Shiraz nel 1967, lo stesso festival che 1976 promosse un seminario internazionale durante il quale Mohammad Bagher Ghaffari organizz\u00f2 quattordici rappresentazioni gratuite di sette \"ta'zieh\", cui assistono circa centomila spettatori.\nTre rappresentazioni di \"ta'zieh\" su grande scala vennero organizzate per commemorare il primo anniversario della morte dell'imam Khomeini (avvenuta nel 1989) presso il suo mausoleo, in una takyeh e al Teatr-e Shahr (Teatro Cittadino). La \"ta'zieh\" viene tuttora rappresentata in Iran, in particolare nelle regioni centrali del Paese (non fa invece parte delle tradizioni dei territori orientali e occidentali).\nSoggetto costante e tipico della \"ta'zieh\" \u00e8 la rievocazione delle fasi pi\u00f9 drammatiche della vita e della tragedia del martirio, di tutti gli imam dello sciismo (tranne il dodicesimo, tuttora \"in occultamento\", o \"ghayba\"), in particolare dell'imam Hossein, ucciso con i suoi seguaci e familiari a Kerbel\u0101\u02be nel mese di moharram dell'anno 61 dell'Egira (683) dall'esercito del califfo omayyade Yazid I. I drammi raccontano spesso il viaggio dell'imam e del suo popolo da Medina verso Kufa (Mesopotamia) e il suo martirio. Esistono anche drammi che riguardano il profeta Maometto e la sua famiglia e altre figure considerate venerabili dai musulmani non solo sciiti, storie del Corano e della Bibbia. Tuttavia il personaggio di maggior rilievo \u00e8 l'imam Hossein, che impersona l'innocenza ed \u00e8 l'intercessore dei credenti. La sua purezza, la sua morte ingiusta e la sottomissione al destino lo rendono degno d'amore e di adorazione. Egli \u00e8 anche (come Ges\u00f9) l'intercessore per l'umanit\u00e0 nel giorno del giudizio, in quanto si sacrifica per la redenzione dei musulmani. Le \"ta'zieh\" che raccontano vicende diverse dal martirio dell'Imam Hossein vengono rappresentate in altri periodi dell'anno diversi dal mese di moharram.\nGli esperti iraniani del settore ritengono che la scenografia e i costumi delle \"ta'zieh\" si riferiscano comunque principalmente ai racconti della mitologia iranica, in particolare alle narrazioni e descrizioni dello \"Sh\u0101hn\u0101meh\" (\"Il libro dei re\") del massimo poeta persiano Firdusi. I copioni sono sempre scritti in lingua persiana e in versi, per la maggior parte di autori anonimi. Per coinvolgere pi\u00f9 intensamente il pubblico gli autori non solo si permettono di alterare i fatti storici, ma trasformano anche i caratteri dei protagonisti. Per esempio Hossein viene regolarmente dipinto come un uomo che accetta dolorosamente il proprio destino: piangendo, egli proclama la propria innocenza e suscita il pianto del pubblico che in questa esibizione rituale, a sua volta si lamenta delle proprie colpe e delle proprie condizioni di oppressione. I personaggi dell'oppresso e del martire sono i caratteri pi\u00f9 ricorrenti e pi\u00f9 capaci di destare tra gli spettatori sentimenti di compassione e partecipazione emotiva.\nNella \"ta'zieh\" sono presentati due tipi di personaggi: quelli religiosi e venerabili, che fanno parte della famiglia di \u02bfAl\u012b (il primo imam degli sciiti) e che sono chiamati Anbiy\u0101\u02be (plurale di \"Nab\u012b\", \"profeta\") o Movafegh Khan; e i loro perfidi nemici, chiamati Ashghiy\u0101\u02be o Mokhalef Khan. Gli attori (pi\u00f9 correttamente chiamati \u201clettori\u201d) che impersonano i santi e i loro seguaci vestono di verde o di bianco e cantano o recitano i versi, accompagnati dalla musica, mentre i secondi, che vestono abiti di colore rosso, si limitano a declamarli grossolanamente. Non si tratta in genere di attori professionisti, ma di persone che lavorano in tutti i settori sociali e recitano solo nelle occasioni sacre. Si usano anche alcune maschere, specialmente quella del diavolo.\nNella \"ta'ziyeh\" si osserva infatti la compresenza di moduli teatrali assai diversi fra loro, intrecciati in un quadro di estrema complessit\u00e0 ed efficacia. Pu\u00f2 accadere in primo luogo che l'attore che impersona l'assassino del santo martire all'improvviso, mentre \u00e8 ancora trascinato dalla furia omicida, si rivolga piangendo agli spettatori gridando loro il proprio dolore per il delitto realmente commesso dal vero sicario nel passato e denunciandone l'ingiustizia. Nel contempo il ruolo del narratore viene generalmente ricoperto non da un attore, ma da un esponente di qualche associazione o corporazione locale: questi, che nella vita svolge tutt'altro lavoro, partecipa con grande intensit\u00e0 all'evento e non riesce a dominare i propri sentimenti durante lo svolgersi del dramma, anzi lascia loro libero sfogo, certo di interpretare lo stato d'animo del pubblico e insieme desideroso di catalizzarlo. Infine l'attore che impersona l'imam martirizzato ha il volto coperto, cos\u00ec da evitare qualsiasi possibilit\u00e0 che si identifichi la sua persona con quella della sacra figura commemorata. Le \"ta'zieh\" si svolgono sempre in luoghi aperti (nelle piazze, nelle strade o in appositi spazi come si dice pi\u00f9 oltre) e per le rappresentazioni vengono utilizzati anche cavalli, cammelli, a volte persino elefanti (nell'anno 2000 \u00e8 stata rappresentata nel corso del festival della citt\u00e0 francese di Avignone una grande \"ta'zieh\", completa in ogni particolare, inclusi tutti gli animali qui nominati).\nEsistono due tipi di \"ta'zieh\": la statica e la dinamica. La \"ta'zieh\" statica si rappresenta quasi sempre nella \"takiyeh\" (la turca \"tekke\"), uno spazio rettangolare coperto delimitato da quattro edifici e a cui si accede da quattro varchi, uno per lato, con il pubblico che si dispone attorno al podio centrale, nei vani su piano strada degli edifici, mentre le famiglie pi\u00f9 importanti assistono dai vani dei locali in alto, come dai palchi di un loggione superiore; a volte la \"takiyeh\" si ricava da un cortile interno del bazar. Nella \"ta'zieh\" dinamica invece gli esecutori si spostano per le strade recitando i vari episodi l'uno dopo l'altro tra le ali della folla, \nLa \"ta'zieh\" ha speciali regole: se si gira a piedi o a cavallo attorno al podio centrale (\"sakku\"), si indica uno spostamento da un luogo all'altro; la corsa di cavalieri armati attorno al \"sakku\" simboleggia una battaglia; una persona che ruota su s\u00e9 stessa indica un cambiamento di luogo o di personaggio; una grande vasca d'acqua rappresenta il fiume Eufrate; la paglia simboleggia la sabbia del deserto mesopotamico. I ruoli femminili sono sempre impersonati da uomini velati. Anche grazie alla \"ta'zieh\" la musica classica iraniana \u00e8 sopravvissuta in ambito religioso. Gli strumenti usati in queste occasioni includono vari tipi di tamburi, di trombe, i cimbali e il \"korna\" (un corno allungato che esprime suoni di dolore).\nMusica.\nTipici strumenti musicali iraniani sono il setar e il santur.\nScienza.\nTra il XX e il XXI secolo una delle personalit\u00e0 che si \u00e8 pi\u00f9 distinta in campo scientifico fu la matematica Maryam Mirzakhani, che nel 2014 \u00e8 stata la prima donna e la prima persona iraniana a vincere la Medaglia Fields, il pi\u00f9 alto riconoscimento internazionale nel campo della matematica.\nTelevisione e cinema.\nL'Iran da anni \u00e8 la prima industria cinematografica del Medio Oriente. In Asia \u00e8 seconda a quella dell'India e la settima del mondo intero. Nel 2006 ha prodotto cento film, duecento serie televisive e 2.400 tra corti e documentari.\nAnche per questo in Italia, dal 2018 \u00e8 presente una sezione \"IranFest\", dedicata al cinema iraniano/persiano, all'interno di \"Sedicicorto - International film festival Forl\u00ec\".\nGastronomia.\nLa gastronomia iraniana \u00e8 caratterizzata da un insieme di tradizione e cultura che la hanno resa per molti aspetti originale. Presente nella cucina iraniana l'uso delle spezie.\nRicorrenze nazionali.\nNote: le date di alcune festivit\u00e0 iraniane possono variare in base al Calendario persiano.\nGiustizia e diritti umani.\nIn Iran \u00e8 in vigore la pena di morte. L'Iran \u00e8 uno dei Paesi con pi\u00f9 alto numero di esecuzioni capitali all'anno insieme agli Stati Uniti, all'Arabia Saudita e alla Cina. Molti reati sono punibili, sia con la pena di morte sia con una pena corporale ispirata alla \"shari'a\". Si sono verificati numerosi casi di tortura. Per il reato di omicidio il condannato pu\u00f2 essere graziato se la famiglia offesa concede il suo perdono. Il metodo di esecuzione \u00e8 l'impiccagione, ma in alternativa sono usate (anche se meno frequentemente), anche la fucilazione e la decapitazione. A volte le esecuzioni sono pubbliche. La lapidazione, la cui ultima esecuzione risale al 2002, \u00e8 stata ufficialmente abolita nel 2012, con la stessa legge che vieta la condanna a morte di minorenni. Altri tipi di pene coraniche (come la crocifissione) non vengono pi\u00f9 utilizzate. I reati capitali sono: omicidio volontario; terrorismo; strage; apostasia; gravi offese all'Islam, alla repubblica islamica e autorit\u00e0 religiose (i casi gravi della cosiddetta \"moharebeh\", ossia \u00abinimicizia verso Dio\u00bb); vilipendio del profeta Maometto; omosessualit\u00e0 e rapporti sessuali illeciti comprovati, reiterati e gravi; traffico di stupefacenti e di alcolici; adulterio; alla terza condanna per consumo di alcol; stupro e violenza sessuale aggravata; reato di tradimento e alto tradimento; spionaggio e gravi casi di prostituzione.\nNel 2003 venne assegnato il premio Nobel per la pace a Shirin Ebadi, prima personalit\u00e0 del suo Paese a ottenere questo riconoscimento \"per il suo impegno per la democrazia e i diritti umani. Si \u00e8 concentrata soprattutto nella lotta per i diritti delle donne dei bambini e delle bambine\".\nSport.\nSport tradizionali.\nLo sport \u00e8 praticato come attivit\u00e0 ricreativa in Persia/Iran da millenni. \u00c8 noto come lo sport del polo derivi dalla Persia, dove era praticato dalla nobilt\u00e0 e dalla corte imperiale. Altro sport tradizionale \u00e8 un'antica arte marziale la quale mescola l'allenamento fisico con la filosofia e la spiritualit\u00e0, la Varzesh-e Pahlavani. Un tempo molto diffusa, dopo la caduta dello sci\u00e0 ha perso buona parte della sua importanza, ma \u00e8 ancora praticata. Altro sport tradizionale e particolarmente popolare \u00e8 la lotta greco-romana.\nSport moderni.\nTra gli sport moderni quello pi\u00f9 seguito dal popolo iraniano \u00e8 sicuramente il calcio. La selezione iraniana ha vinto tre volte la Coppa d'Asia (1968, 1972 e 1976) e ha partecipato per cinque volte ai Mondiali: nel 1978, nel 1998, nel 2006, nel 2014 e nel 2018, venendo in tutti e cinque i casi eliminata al primo turno. Ai Mondiali di Francia 1998 l'Iran comunque si tolse la soddisfazione di battere i rivali statunitensi: la partita fu giocata in un clima particolare per le forti tensioni politiche in atto tra i due Paesi. Ai Mondiali di Russia 2018, nonostante fosse inserita in un girone di ferro, arriv\u00f2 a sfiorare l'impresa di qualificarsi agli ottavi di finale. Tra i giocatori pi\u00f9 rappresentativi spicca soprattutto Ali Daei, primo posto nella classifica migliori marcatori delle nazionali di calcio assieme a Cristiano Ronaldo con 109 reti. Molto importante \u00e8 anche la Nazionale iraniana di calcio a 5, che ha vinto dieci delle undici edizioni del campionato continentale. Ha inoltre partecipato sei volte al torneo mondiale, giungendo quarta nel 1992.\nLa pallavolo \u00e8 il secondo sport pi\u00f9 seguito e la nazionale di pallavolo maschile dell'Iran partecipa alla World League dal 2013 (miglior risultato: 4\u00ba posto nell'edizione del 2014).\nEssendo un Paese montuoso, l'Iran \u00e8 un luogo ideale per l'escursionismo, l'alpinismo e l'arrampicata. Nel Paese sono presenti numerosi comprensori sciistici, i pi\u00f9 famosi dei quali sono quelli dei monti Dizin, Shemshak e Tochal, tutti situati a circa tre ore di viaggio dalla capitale Teheran. La stazione sciistica di Tochal \u00e8 la quinta pi\u00f9 alto del mondo (il punto di arrivo del pi\u00f9 alto impianto di risalita \u00e8 situato a 3.730 metri s.l.m.).\nAnche la pallacanestro \u00e8 popolare in Iran e la selezione iraniana ha vinto tre campionati asiatici dal 2007 e, dal 2008 al 2013, il cestista iraniano Hamed Haddadi ha militato nella NBA.\nAnche nella lotta l'Iran ha conseguito ottimi risultati: ricordiamo Gholam Reza Takhti, due ori mondiali a Teheran nel 1959 e Yokohama nel 1961.\nNel 1974 l'Iran fu il primo Paese nell'Asia occidentale a ospitare i Giochi Asiatici.\nGiochi olimpici.\nLa prima medaglia d'oro olimpica per l'Iran fu conquistata nella lotta libera da Gholam Reza Takhti, ai Giochi olimpici di Melbourne 1956.\nLa prima medaglia olimpica per l'Iran fu la medaglia di bronzo ottenuta da Jafar Salmasi, nel sollevamento pesi, a Londra 1948"}
{"id": "2531535", "revid": "287204", "url": "https://it.wikipedia.org/wiki?curid=2531535", "title": "Erik Cad\u00e9e", "text": "Biografia.\nGli inizi (1996-2003).\nCad\u00e9e si avvicin\u00f2 molto precocemente all'atletica e, gi\u00e0 dall'et\u00e0 di 12 anni, si iscrisse alla societ\u00e0 Prins Hendrik.\nCinque anni dopo, nel 2001, fece il suo debutto internazionale al Festival olimpico della giovent\u00f9 europea dove concluse secondo nel lancio del disco.\nL'anno successivo partecip\u00f2 ai Campionati mondiali juniores a Kingston dove per\u00f2 non riusc\u00ec ad andare oltre alla ventiduesima posizione con un lancio a 52,95 m.\nNel 2003 ottenne il suo primo successo internazionale con la vittoria del titolo europeo juniores a Tampere. In quell'occasione riusc\u00ec a vincere con la misura di 60,42 m.\nLe prime esperienze internazionali (2004-2008).\nIl 2004 \u00e8 stato per lui l'anno della transizione che lo port\u00f2 a fronteggiare atleti della categoria assoluta.\nProprio in questo periodo inizi\u00f2 a gareggiare con Rutger Smith atleta di livello internazionale che, anno dopo anno, non gli permise di conquistare alcun titolo nazionale.\nNel 2005 raggiunse un'altra importante finale con il quinto posto ai Campionati europei under 23 di Erfurt con un lancio a 59,45 m.\nNegli anni poco a poco riusc\u00ec a migliorare le sue prestazioni raggiungendo, nel 2007, la misura di 62,68.\nLo stesso anno partecip\u00f2 ai mondiali di Osaka dove per\u00f2 concluse soltanto ventitreesimo con 59,97 m.\nNel 2008 dovette rinunciare alle Olimpiadi di Pechino visto che in stagione non riusc\u00ec a raggiungere il minimo di partecipazione a questa manifestazione.\nL'affermazione internazionale (2009-oggi).\nNel 2009, anche grazie ai problemi fisici di Rutger Smith che lo costrinsero ad un lungo stop dalle competizioni, riusc\u00ec a conquistare il suo primo titolo nazionale indoor nella disciplina del getto del peso.\nNella stagione all'aperto riusc\u00ec a migliorarsi nettamente anche nel lancio del disco dove raggiunse la misura di 65,61 m durante una gara negli Stati Uniti, a Chula Vista.\nGrazie a questo convincente risultato, nel mese di agosto, prese parte ai mondiali di Berlino dove per\u00f2, ancora una volta, non riusc\u00ec a superare il turno di qualificazione.\nL'anno successivo, dopo aver migliorato ulteriormente il suo primato personale raggiungendo la misura di 66,20, riusc\u00ec a conquistare il suo primo titolo nazionale nel lancio del disco.\nPoco dopo prese parte agli europei di Barcellona 2010 dove riusc\u00ec a raggiungere, per la prima volta, una finale in una manifestazione a livello assoluto.\nSceso in pedana per la finale concluse la gara senza misura in virt\u00f9 dei suoi tre lanci nulli sui tre disponibili.\nLa stagione 2011, dopo il secondo posto colto in Coppa Europa invernale di lanci, vide un ulteriore miglioramento delle sue prestazioni fino al 66,95 ottenuto il 28 aprile a Chula Vista.\nIn questo periodo riusc\u00ec a distinguersi con varie prestazioni di livello in diversi meeting internazionali come ad esempio agli FBK-Games o al Rabat Meeting International Mohammed VI.\nIl 31 luglio ai campionati nazionali non riusc\u00ec a vincere il titolo, battuto ancora una volta dal connazionale Rutger Smith rientrato da poco alle competizioni.\nNel mese di agosto partecip\u00f2 ai mondiali di Taegu, ma non riusc\u00ec ad andare oltre al ventesimo posto con un lancio a 61,62 m, mancando l'accesso alla finale.\nIl 12 agosto 2014 conclude tredicesimo ai campionati europei di Zurigo con la misura di 61,18 metri.\nCampionati nazionali.\n2004\n2005\n2006\n2007\n2008\n2009\n2010\n2011\n2012\n2013\n2014"}
{"id": "2531538", "revid": "1305772", "url": "https://it.wikipedia.org/wiki?curid=2531538", "title": "Aqu\u00ed hay tomate", "text": "Aqui hay tomate \u00e8 stato uno dei pi\u00f9 popolari programmi di gossip della televisione spagnola, trasmesso su Telecinco dal 24 febbraio 2004 al 1\u00ba febbraio 2008, dal luned\u00ec al venerd\u00ec nell'orario pomeridiano. Dopo la chiusura dei battenti, rimane il sito web del programma.\nFormat.\n\u00c8 stato un \"programa de coraz\u00f3n\" (programma di cronaca rosa), settore del gossip molto in voga in Spagna, e di \"chisme\" (pettegolezzo), ma anche di approfondimento nella vita privata di \"los famosos\", cio\u00e8 i vip spagnoli.\nHa vinto per due anni, dal 2004 al 2005, un ambito premio, il Premios TP de Oro, e si \u00e8 caratterizzato per lo stile senzazionalista ed aggressivo.\nIl carattere umoristico ed invadente del programma ha fatto s\u00ec che esso non si rimasto esente da spettacolari arrabbiature di vip, e da querele da parte di alcune vittime nel mirino della notizia al limite della invasione della privacy, come nel caso del calciatore Ronaldinho che nel 2007, ancora giocatore del Barcellona, diede mandato ai legali. Tra i cosiddetti incidenti di percorso rientra anche nel dicembre 2006 l'aggressione ad uno dei membri dell'\u00e9quipe da parte di uno sconosciuto.\nCritica.\nLa critica televisiva accolse il programma in mosdo discorde, segnalandolo da una parte come uno dei migliori format di \"televisione rosa\", dall'altra come un degno rappresentante della \"telebasura espa\u00f1ola\". (TV spazzatura spagnola).\nAscolti.\nPer quanto riguarda l'audience, il maggior ascolto il programma lo fece registrare il 7 febbraio 2007, con la puntata dedicata alla morte di \u00c9rika Ortiz, sorella della principessa Letizia Ortiz, nella quale ottenne la media di 3.748.000 spettatori."}
{"id": "2531540", "revid": "729019", "url": "https://it.wikipedia.org/wiki?curid=2531540", "title": "G\u00e1bor M\u00e1t\u00e9 (atleta)", "text": ""}
{"id": "2531541", "revid": "110157", "url": "https://it.wikipedia.org/wiki?curid=2531541", "title": "Past Times with Good Company", "text": "Past Times with Good Company \u00e8 il primo album live dai Blackmore's Night, registrato nel 2002 a Groninga (Paesi Bassi) e a New York.\nLa versione statunitense conteneva due tracce in pi\u00f9 rispetto a quella europea: una registrazione live di \"Fires at Midnight\" in versione acustica (fatta a Solingen, Germania), e una nuova versione in studio di \"Home Again\" cantata in greco. Queste due tracce sono poi state inserite nel secondo disco dell'edizione limitata dell'album. \nIl titolo dell'album \u00e8 una canzone di Enrico VIII d'Inghilterra, suonata dal gruppo nell'album \"Under a Violet Moon\" e qui riproposta.\nTracce.\nCD 1:\nCD 2:"}
{"id": "2531547", "revid": "287204", "url": "https://it.wikipedia.org/wiki?curid=2531547", "title": "Aqui hay tomate", "text": ""}
{"id": "2531548", "revid": "110157", "url": "https://it.wikipedia.org/wiki?curid=2531548", "title": "Paris Moon", "text": "Paris Moon \u00e8 un DVD live dei Blackmore's Night. Pubblicato nel 2007, esso festeggia i dieci anni di carriera della band con un'esibizione al leggendario teatro Olympia del 2006.\nIl DVD include anche una galleria di fotografie del concerto, con \"Streets of London\" cantata in francese come sottofondo.\nAssieme al DVD \u00e8 presente un CD contenente nove tracce dal concerto, pi\u00f9 la versione in studio di \"The Village Lanterne\" e la versione radiofonica di \"All Because of You\"."}
{"id": "2531551", "revid": "110157", "url": "https://it.wikipedia.org/wiki?curid=2531551", "title": "Castles and Dreams", "text": "Castles and Dreams \u00e8 un doppio DVD live dei Blackmore's Night. Il primo disco contiene la registrazione di un concerto tenutosi nel 2004 in Germania, mentre il secondo contiene vari videoclip, interviste, documentari ed esibizioni live della band."}
{"id": "2531557", "revid": "478814", "url": "https://it.wikipedia.org/wiki?curid=2531557", "title": "MaliVai Washington", "text": "Il suo primo importante risultato \u00e8 arrivato nel 1990, quando ha sconfitto Ivan Lendl al secondo turno del torneo di New Haven.\nNel 1996 ha raggiunto la finale di Wimbledon, prima di arrendersi all'olandese Richard Krajicek.\nComplessivamente in carriera ha vinto 4 tornei, tutti come singolarista."}
{"id": "2531570", "revid": "729019", "url": "https://it.wikipedia.org/wiki?curid=2531570", "title": "Coppa del Mondo di combinata nordica 2009", "text": "La Coppa del Mondo di combinata nordica 2009, ventiseiesima edizione della manifestazione organizzata dalla Federazione Internazionale Sci, ebbe inizio il 29 novembre 2008 a Kuusamo, in Finlandia, e si concluse il 15 marzo 2009 a Vikersund, in Norvegia.\nFurono disputate 26 delle 27 gare previste, in 13 diverse localit\u00e0: 24 individuali Gundersen, 1 a partenza in linea, 1 a squadre; 8 gare si svolsero su trampolino normale, 16 su trampolino lungo. Non venne pi\u00f9 venne stilata la classifica di specialit\u00e0 relativa alle gare sprint, che vennero abolite dal calendario; fu modificata anche la formula delle individuali Gundersen, con un solo salto anzich\u00e9 due e con la prova di fondo ridotta da 15 a 10 km (rimasero su due salti le gare a partenza in linea). Nel corso della stagione si tennero a Liberec i Campionati mondiali di sci nordico 2009, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo.\nIl finlandese Anssi Koivuranta si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0; Ronny Ackermann era il detentore uscente della Coppa generale.\nRisultati.\nLegenda:\nIN = individuale Gundersen\nMS = partenza in linea\nT = gara a squadre\nNH = trampolino normale\nLH = trampolino lungo"}
{"id": "2531579", "revid": "352448", "url": "https://it.wikipedia.org/wiki?curid=2531579", "title": "Nicomede III di Bitinia", "text": ""}
{"id": "2531580", "revid": "287204", "url": "https://it.wikipedia.org/wiki?curid=2531580", "title": "Ariarate VI di Cappadocia", "text": "Era il figlio pi\u00f9 giovane di Ariarate V e regn\u00f2 sulla Cappadocia per 14 anni dal 130 a.C. al 116 a.C. (anche se alcuni fanno riferimento al periodo tra il 126 a.C. ed il 111 a.C.). \nAncora bambino quando succedette nel regno a suo padre, crebbe con la madre, Nisa di Cappadocia che reggeva il trono in sua vece. Nel frattempo tutti e gli altri cinque fratelli di Ariarte VI morirono, per cui il popolo, fedele alla dinastia e ritenendo che fossero stati uccisi ad opera della madre Nisa, la uccisero.\nI disordini furono presi a pretesto da Mitridate Evergete, re del Ponto, per cercare di affermare il proprio controllo anche sulla Cappadocia, e per questo promosse il matrimonio di Ariarate VI con sua figlia Laodice.\nA Mitridate Evergete succedette Mitridate VI che, non ritenendo il legame parentale abbastanza forte per fare della Cappadocia un regno satellite del Ponto, commission\u00f2 al nobile cappadociano Gordio l'assassinio di Ariarte VI.\nDopo la sua morte, il regno per un breve periodo fu governato dalla vedova di Ariarate, per poi entrare nei possessi di Nicomede III, re di Bitinia."}
{"id": "2531582", "revid": "352448", "url": "https://it.wikipedia.org/wiki?curid=2531582", "title": "Ariarate VI", "text": ""}
{"id": "2531583", "revid": "352448", "url": "https://it.wikipedia.org/wiki?curid=2531583", "title": "Ariarate VI Epifane Filopatore", "text": ""}
{"id": "2531584", "revid": "352448", "url": "https://it.wikipedia.org/wiki?curid=2531584", "title": "Ariarate V Eusebio Filopatore", "text": ""}
{"id": "2531585", "revid": "352448", "url": "https://it.wikipedia.org/wiki?curid=2531585", "title": "Ariarate IV Eusebio", "text": ""}
{"id": "2531590", "revid": "287204", "url": "https://it.wikipedia.org/wiki?curid=2531590", "title": "Roggia Pallavicina", "text": "La roggia Pallavicina (dialetto cremasco: \"r\u00f3da Palvizina\", dialetto soresinese: \"ruza Palavezina\") \u00e8 l'asta principale di un complesso irriguo artificiale della provincia di Cremona.\nStoria.\nRoggia Pallavicina.\nL'evoluzione storica di questo corso d'acqua \u00e8 assai complessa e ha subito varie modifiche nel corso dei secoli. La sua origine lungo il Naviglio Civico \u00e8 antica, probabilmente risalente ad un scavo del XIII secolo ad opera del marchese Uberto Pallavicino. Nel XV secolo la sua portata venne aumentata con l'apertura di una seconda bocca denominata bocca Renata dal suo propugnatore, Renato Triulzi.\nNel 1473 alla roggia Pallavicina fu immessa la roggia Archetta (\"r\u00f3da Arch\u00e8ta\") presso il Santuario della Beata Vergine del Marzale.\nRoggia Archetta.\nNel 1463 alcuni proprietari terrieri delle zone di Ripalta Arpina e Montodine ottennero di aprire sulla sponda del Serio la roggia Marazza (dal cognome Marazzi). Lo scavo fu solo parziale in quanto nella seconda parte del percorso venne sfruttata la gi\u00e0 esistente roggia Babbiona che sboccava nella roggia Pallavicina presso il santuario del Marzale. Un'ulteriore derivazione dalla roggia Pallavicina poteva, infine, raggiungere i terreni delle localit\u00e0 sopracitate. Questo complesso sistema di dispensa port\u00f2 a liti e i diritti furono venduti a Renato Triulzi, figlio e omonimo del Renato Triulzi ideatore della bocca Renata. Tali diritti passarono quindi alle figlie Lucia e Margherita, maritata quest'ultima con il marchese Giovanni Battista Archetti, da cui il nome attuale.\nNel 1891 fu concesso di aprire una bocca nel canale Vacchelli, mentre dal 1960, dopo che una disastrosa piena del Serio distrusse la traversa d'invaso, la roggia deriva acqua dal fiume attraverso la roggia Borromea presso la \"Palata\" di San Bernardino.\nPercorso.\nLa roggia Pallavicina deriva dal Naviglio Civico nel territorio di Fontanella (Bergamo) presso la cascina Ronchi Bruciati e prosegue verso meridione attraversando l'abitato di Casaletto di Sopra. Qui muta direzione verso sud-ovest fino a Offanengo e proseguendo verso sud fino a Izano, dove lambisce il santuario della Beata Vergine della Pallavicina cui ha dato il nome.\nLa roggia attraversa Madignano e prosegue fino in prossimit\u00e0 del santuario del Marzale attraversando la vallecola del Serio Morto in un letto pensile; presso il santuario si riunisce con la roggia Archetta.\nLa roggia Archetta, derivata dal canale Vacchelli, ha un percorso talora parallelo alla roggia Borromea fino alla sua unione con la Pallavicina.\nLe due rogge riunite proseguono fino a Ripalta Arpina nella stretta lingua di terra tra l'antico corso del Serio (oggi percorso dal Serio Morto) e quello attuale. Quindi assume un andamento nord-ovest sud-est attraversando le campagne di Ripalta Arpina e San Latino, fino a giungere nell'agro a nord di San Bassano dove devia nel Serio Morto.\nNel complesso l'asta principale della Pallavicina \u00e8 lunga 30\u00a0km, con una portata media (Pallavicina-Archetta) di 2,91 m3/s."}
{"id": "2531591", "revid": "287204", "url": "https://it.wikipedia.org/wiki?curid=2531591", "title": "Roggia Archetta", "text": ""}
{"id": "2531594", "revid": "179980", "url": "https://it.wikipedia.org/wiki?curid=2531594", "title": "Main stream Jazz", "text": ""}
{"id": "2531597", "revid": "306856", "url": "https://it.wikipedia.org/wiki?curid=2531597", "title": "Roger Norman", "text": "Biografia.\nHa vissuto e vive all'estero, prima in Grecia, dove si \u00e8 occupato della coltivazione di una piantagione di ulivi ed ora in Turchia.\nIl suo primo libro, \"Il sogno di Albion\", \u00e8 il racconto di due ragazzi alle prese con un gioco speciale."}
{"id": "2531600", "revid": "767487", "url": "https://it.wikipedia.org/wiki?curid=2531600", "title": "Copenhagen Jazz Festival", "text": "Il Copenhagen Jazz Festival \u00e8 un evento annuale di musica jazz che si tiene a Copenaghen, Danimarca, fin dal 1979. Nel 2006 l'edizione ha contato circa 850 concerti e nel 2005 ben 240.000 spettatori lo hanno seguito.\nIl festival inizia ogni anno il primo venerd\u00ec di luglio e dura 10 giorni consecutivi.\nAl Copenhagen Jazz Festival hanno partecipato musicisti del calibro di: Sonny Rollins, Oscar Peterson, Ray Charles, Michel Petrucciani, Niels-Henning \u00d8rsted Pedersen, Keith Jarrett, Wayne Shorter, Dizzy Gillespie, John Scofield, Herbie Hancock, Pat Metheny, Michel Camilo, Svend Asmussen Quartet, Richard Bona e Tony Allen."}
{"id": "2531607", "revid": "1305772", "url": "https://it.wikipedia.org/wiki?curid=2531607", "title": "Bel\u00e9n", "text": ""}
{"id": "2531608", "revid": "158286", "url": "https://it.wikipedia.org/wiki?curid=2531608", "title": "Monastero di Colonna (Trani)", "text": ""}
{"id": "2531610", "revid": "287204", "url": "https://it.wikipedia.org/wiki?curid=2531610", "title": "Ariarate VII di Cappadocia", "text": "Figlio di Ariarate VI e della moglie Laodice, nei suoi primi anni regn\u00f2 sotto la reggenza di sua madre Laodice, sorella del re del Ponto Mitridate VI. Durante questo periodo il regno venne ingrandito da Nicomede III, re di Bitinia, che spos\u00f2 Laodice. Nicomede venne presto espulso da Mitridate, reintegrando al trono Ariarate VII che, opponendosi a Gordio, autore dell'assassinio di suo padre e alleato di Mitridate, re del Ponto, venne da questi ucciso, mettendo poi al suo posto uno dei suoi figli, Ariarate IX.\nIl fratello di Ariarate, Ariarate VIII, fu comunque re, contendendo cos\u00ec il trono a Mitridate e a suo figlio."}
{"id": "2531613", "revid": "838137", "url": "https://it.wikipedia.org/wiki?curid=2531613", "title": "ABN AMRO World Tennis Tournament 2000 - Doppio", "text": "Il doppio dell'ABN AMRO World Tennis Tournament 2000 \u00e8 stato un torneo di tennis facente parte dell'ATP Tour.\nDavid Adams e John-Laffnie de Jager erano i detentori del titolo e hanno vinto in finale 5\u20137, 6\u20132, 6\u20133, contro Tim Henman e Evgenij Kafel'nikov."}
{"id": "2531615", "revid": "352448", "url": "https://it.wikipedia.org/wiki?curid=2531615", "title": "Ariarate VII Filometore", "text": ""}
{"id": "2531616", "revid": "287204", "url": "https://it.wikipedia.org/wiki?curid=2531616", "title": "Belen", "text": ""}
{"id": "2531617", "revid": "352448", "url": "https://it.wikipedia.org/wiki?curid=2531617", "title": "Ariarate VII", "text": ""}
{"id": "2531619", "revid": "767487", "url": "https://it.wikipedia.org/wiki?curid=2531619", "title": "Attanasio cavallo vanesio (film)", "text": "Attanasio cavallo vanesio \u00e8 un film commedia del 1953 diretto da Camillo Mastrocinque e interpretato da Renato Rascel, ispirato alla omonima commedia teatrale di Garinei e Giovannini. \u00c8 uno dei primi film italiani a colori, girato con sistema Ferraniacolor.\nTrama.\nIl fantino Leo ha una predilezione per l'amica Lea. Ottiene un cavallo di nome Attanasio tramite un'asta. Attraverso varie avventure, Leo vincer\u00e0 nello sport grazie al cavallo e successivamente sposer\u00e0 la sua innamorata Lea."}
{"id": "2531620", "revid": "1543377", "url": "https://it.wikipedia.org/wiki?curid=2531620", "title": "Bel\u00e9n (Honduras)", "text": "Bel\u00e9n \u00e8 un comune dell'Honduras facente parte del dipartimento di Lempira.\nIl comune risultava gi\u00e0 come entit\u00e0 indipendente nella divisione amministrativa del 1889."}
{"id": "2531622", "revid": "300067", "url": "https://it.wikipedia.org/wiki?curid=2531622", "title": "Michel Le Ray", "text": "Carriera.\nCon la ha disputato i Campionati mondiali del 1963 e tre edizioni dei Campionati europei (1961, 1965, 1967)."}
{"id": "2531627", "revid": "599013", "url": "https://it.wikipedia.org/wiki?curid=2531627", "title": "Laurent Dorigo", "text": ""}
{"id": "2531628", "revid": "287204", "url": "https://it.wikipedia.org/wiki?curid=2531628", "title": "Candelaria (Honduras)", "text": "Candelaria \u00e8 una citt\u00e0 dell'Honduras facente parte del dipartimento di Lempira.\nIl comune venne istituito il 13 agosto 1607 con la denominazione \"San Francisco de Joconguera\"; ottenne lo \"status\" di citt\u00e0 il 20 febbraio 1897."}
{"id": "2531629", "revid": "599013", "url": "https://it.wikipedia.org/wiki?curid=2531629", "title": "Jean-Marie Jouaret", "text": ""}
{"id": "2531632", "revid": "287204", "url": "https://it.wikipedia.org/wiki?curid=2531632", "title": "Cololaca", "text": "Cololaca \u00e8 un comune dell'Honduras facente parte del dipartimento di Lempira.\nIl comune venne istituito nel 1835."}
{"id": "2531636", "revid": "1843814", "url": "https://it.wikipedia.org/wiki?curid=2531636", "title": "Un trapezio per Lisistrata", "text": "Un trapezio per Lisistrata \u00e8 una commedia musicale del 1958 di Garinei e Giovannini. \nRivisitazione di una commedia di Aristofane (nella quale il personaggio principale si chiama appunto Lisistrata) attualizzata inserendo elementi ironici su un problema assai importante all'epoca nella quale la commedia \u00e8 stata proposta: siamo nel 1958 e la Guerra fredda tra le superpotenze tiene in sospeso il mondo intero.\nGli ateniesi rappresentano in maniera non troppo velata gli americani, gli spartani i russi.\nCome ogni commedia greca che si rispetti ha uno dei suoi punti chiave nel coro che narra e cuce la vicenda cantando le musiche di Gorni Kramer, rese famose dall'interpretazione del Quartetto Cetra.\nIl punto focale della commedia verte sulla scelta anacronistica e coraggiosa di tutte le donne, guidate da Lisistrata, di combattere la guerra con uno sciopero. \nL'iniziativa si diffonde rapidamente anche oltre i confini della Grecia. \nSi tratta di uno sciopero che deve convincere i maschi a non fare pi\u00f9 la guerra.\nLe donne decidono di astenersi dai doveri coniugali finch\u00e9 non sia concordata una pace serena e duratura. La situazione coglie impreparati i mariti che via via nella vicenda si ritrovano impotenti e non riescono a trovare soluzione adeguata.\nLo spettacolo fu rappresentato al Teatro Sistina di Roma a partire dal settembre 1958. Facevano parte del cast Delia Scala, Nino Manfredi, Paolo Panelli, Mario Carotenuto, Ave Ninchi e il Quartetto Cetra. \nNel 1971 fu realizzata una versione televisiva della commedia, con il titolo \"Mai di sabato, signora Lisistrata\", per la regia di Vito Molinari. Nel cast Gino Bramieri, Milva, Paolo Panelli, Bice Valori, Aldo Giuffr\u00e9, Gabriella Farinon, i Ricchi e Poveri."}
{"id": "2531637", "revid": "599013", "url": "https://it.wikipedia.org/wiki?curid=2531637", "title": "Claude Peter", "text": "\u00c8 il fratello di Danielle Peter."}
{"id": "2531642", "revid": "287204", "url": "https://it.wikipedia.org/wiki?curid=2531642", "title": "Andreu Font\u00e0s", "text": "Carriera.\nClub.\nProdotto della \"cantera\" del Barcellona, Font\u00e0s ha giocato per la maggior parte delle sue prime stagioni nel Barcellona B. Il 31 agosto 2009, ha esordito in campionato con la prima squadra nella partita contro lo Sporting Gijon, entrando in campo a pochi minuti dal termine al posto di Gerard Piqu\u00e9. Il 7 dicembre, ha fatto il suo debutto in Champions League, contro il Rubin Kazan ed ha segnato il primo dei due gol della sua squadra.\nIl 5 luglio 2011 attraverso un comunicato sul proprio sito ufficiale il FC Barcellona ha annunciato di aver aggregato alla prima squadra per la stagione 2011-2012 il giovane difensore, con una clausola rescissoria fissata a 30 milioni di euro. Gi\u00e0 presente nella rosa di Josep Guardiola come sostituto di \u00c9ric Abidal durante la sua assenza per malattia, il giocatore far\u00e0 parte del FC Barcellona fino al 2013. La sua clausola rescissoria \u00e8 stata fissata a 30 milioni di euro. Il 12 gennaio 2012 in Coppa del Re contro l'Osasuna si procura un grave infortunio al crociato anteriore destro.\nIl 15 ottobre 2012 si trasferisce in prestito al Mallorca. Finito il prestito al Mallorca, il 20 giugno 2013 viene ceduto al Celta Vigo. La formazione allenata da Luis Enrique versa al club catalano 1 milione di euro pi\u00f9 altri bonus legati al rendimento del calciatore, mentre i blaugrana si assicurano una opzione per il riacquisto oltre a una percentuale su una futura cessione. Tra Fontas e il Celta Vigo \u00e8 stato invece raggiunto un accordo triennale.Al termine del contratto rimane svincolato.\nNazionale.\nFa parte della selezione di calcio della Catalogna, con cui ha esordito il 28 dicembre 2010 contro l'Honduras.\nStatistiche.\nPresenze e reti nei club.\n\"Statistiche aggiornate al 20 luglio 2018\"."}
{"id": "2531647", "revid": "146644", "url": "https://it.wikipedia.org/wiki?curid=2531647", "title": "Zimbabwe Reserve Bank", "text": ""}
{"id": "2531650", "revid": "287204", "url": "https://it.wikipedia.org/wiki?curid=2531650", "title": "Delray Beach International Tennis Championships 2000", "text": "Il Delray Beach International Tennis Championships 2000 \u00e8 stato un torneo di tennis giocato sul cemento.\n\u00c8 stata l'8\u00aa edizione del Delray Beach International Tennis Championships, che fa parte della categoria International Series nell'ambito dell'ATP Tour 2000.\nSi \u00e8 giocato al Delray Beach Tennis Center di Delray Beach in Florida, dal 28 febbraio al 6 marzo 2000.\nCampioni.\nSingolare.\n Stefan Koubek ha battuto in finale \u00c1lex Calatrava 6-1, 4-6, 6-4\nDoppio.\n Brian MacPhie / Nenad Zimonji\u0107 hanno battuto in finale Joshua Eagle / Andrew Florent 7-5, 6-4"}
{"id": "2531658", "revid": "400694", "url": "https://it.wikipedia.org/wiki?curid=2531658", "title": "Bebo", "text": "Bebo, acronimo di Blog early, blog often, letteralmente Blog presto blog spesso, \u00e8 un social network creato nel gennaio 2005.\nStoria.\n\"Bebo\" \u00e8 stato creato da due coniugi nel gennaio 2005 e successivamente venduto, nel marzo 2008, ad AOL per 850 milioni di dollari. Questo lo port\u00f2 ad un grande rilancio del sito a partire dal luglio dello stesso anno. Successivamente, per\u00f2, il successo del sito \u00e8 calato drasticamente, portando AOL a venderlo per una cifra compresa fra 5 e 10 milioni di dollari (proporzionalmente irrisoria rispetto al prezzo d'acquisto) o all'eventuale chiusura del sito se non avesse trovato acquirenti.\nNel maggio 2013, l'azienda ha presentato istanza di fallimento secondo il Chapter 11 e in luglio il social network \u00e8 stato rivenduto ai suoi fondatori originali Michael and Xochi Birch per la cifra di un milione di dollari. Il sito \u00e8 stato quindi chiuso per manutenzione ed \u00e8 stata annunciata la nascita di \"un Bebo completamente nuovo\".\nNell'aprile 2014 il sito torna online, ma solo per la distribuzione di app per smartphone create dall'azienda.\nFunzioni.\nBebo \u00e8 molto simile ad altri social network. \u00c8 possibile per richiedere l'amicizia ad altri utenti e solo loro, una volta accettato, potranno vedere il profilo per intero. C'\u00e8 uno spazio apposito per lasciare messaggi e commenti ai propri amici. Si possono caricare un numero illimitato di foto, inserendole in album con il limite di 48 foto per ogni album. Nel proprio profilo si possono inserire quiz e sondaggi da far fare ai propri amici. Sempre nel profilo \u00e8 presente un \"Box video\" dove \u00e8 possibile inserire i propri video o quelli presenti su YouTube.\nPrivacy.\nBebo offre agli utenti tre livelli di privacy:\nApplicazioni.\nIl 1\u00ba novembre 2007 Bebo ha annunciato la collaborazione con OpenSocial per la creazione di applicazioni utilizzabili nella piattaforma Bebo.\nQuesta piattaforma fu una delusione per molti utenti, ed a Bebo arrivarono molte critiche. In un sondaggio degli sviluppatori di Bebo \u00e8 risultato che alla maggioranza non piaceva la piattaforma delle applicazioni.\nLingue.\nBebo, con 22 milioni di utenti (dato aggiornato al 17 marzo 2009), \u00e8 ormai uno tra i pi\u00f9 importanti social network del mondo, perci\u00f2 si \u00e8 dovuto adattare alla propria popolarit\u00e0 mettendo a disposizione nuove lingue:"}
{"id": "2531661", "revid": "1442080", "url": "https://it.wikipedia.org/wiki?curid=2531661", "title": "Delray Beach International Tennis Championships 2000 - Singolare", "text": "Il singolare del Delray Beach International Tennis Championships 2000 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo, ma quest'anno non ha partecipato.\nStefan Koubek ha sconfitto \u00c1lex Calatrava 6-1, 4-6, 6-4."}
{"id": "2531664", "revid": "33689", "url": "https://it.wikipedia.org/wiki?curid=2531664", "title": "Ariarate VIII di Cappadocia", "text": "Biografia.\nEra il secondo figlio di Ariarate VI e sua moglie Laodice. Sal\u00ec al trono quando i nobili cappadociani si ribellarono contro Mitridate VI, re del Ponto, e suo figlio, il re fantoccio Ariarate IX. Venne velocemente scacciato dal regno da Mitridate, e fra breve morir\u00e0 di morte naturale. Dalla morte di questi due figli di Ariarate VI, la famiglia reale si estinse. \nMitridate rimise al trono suo figlio Ariarate (IX), dell'et\u00e0 di solo otto anni. Nicomede sped\u00ec un'ambasciata a Roma per far valere la rivendicazione al trono di un adolescente, il quale - cos\u00ec egli pretendeva - fosse il terzo figlio di Ariarate VI e Laodice. Mitridate anche, con uguale sfacciataggine, riferisce Giustino, mand\u00f2 un'ambasciata a Roma per sostenere che l'adolescente, allora fatto salire al trono, fosse un discendente di Ariarate V, caduto in guerra contro Aristonico. Il senato, tuttavia, non lo assegna a nessuno dei pretendenti, ma conferisce la libert\u00e0 ai cappadociani e, nel 95 a.C., ordinava di deporre Ariarate IX. Dopo un breve periodo di governo pontico diretto e una breve restaurazione di Ariarate VIII, un tentativo di instaurazione di una repubblica venne fatto dal senato romano. Ma poich\u00e9 la gente desiderava un re, i Romani permisero loro di scegliere chiunque piacesse loro, e la loro scelta cadde su Ariobarzane I Filoromano."}
{"id": "2531673", "revid": "553803", "url": "https://it.wikipedia.org/wiki?curid=2531673", "title": "Movistar Open 2000", "text": "Il Movistar Open 2000 \u00e8 stato un torneo di tennis giocato sulla terra rossa.\n\u00c8 stata la 7\u00aa edizione del Movistar Open, che fa parte della categoria International Series nell'ambito dell'ATP Tour 2000. Si \u00e8 giocato a Santiago in Cile, dal 28 al 6 marzo 2000.\nCampioni.\nSingolare.\n Gustavo Kuerten ha battuto in finale Mariano Puerta 7-6 (7-3), 6-3\nDoppio.\n Gustavo Kuerten / Antonio Prieto hanno battuto in finale Lan Bale / Piet Norval 6-2, 6-4"}
{"id": "2531676", "revid": "287204", "url": "https://it.wikipedia.org/wiki?curid=2531676", "title": "Probability plot", "text": "In statistica un probability plot \u00e8 una tecnica grafica per comparare due set di dati: entrambi osservazioni empiriche, oppure uno un set empirico e l'altro uno teorico, o (pi\u00f9 raramente) entrambi set teorici. \nComunemente si riferisce a uno tra:\nIl Q-Q plot \u00e8 quello pi\u00f9 comunemente usato. Un suo caso particolare \u00e8 il normal probability plot, un Q-Q plot contro la distribuzione normale.\nIl termine \"probability plot\" pu\u00f2 riferirsi ad entrambi questi tipi, oppure riferirsi specificamente al P-P plot."}
{"id": "2531685", "revid": "414949", "url": "https://it.wikipedia.org/wiki?curid=2531685", "title": "Italia geografica", "text": ""}
{"id": "2531689", "revid": "729019", "url": "https://it.wikipedia.org/wiki?curid=2531689", "title": "Wojciech Chrzanowski", "text": "In Italia viene particolarmente ricordato per la sua partecipazione alla Prima guerra d'indipendenza italiana ove comand\u00f2 l'Armata Sarda nella battaglia di Novara.\nBiografia.\nWojciech Chrzanowski nacque il 14 gennaio 1793 a Biskupice. \nEntr\u00f2 nell'esercito del Ducato di Varsavia (reparto di artiglieria) nel 1810 e nel 1811 entr\u00f2 nella scuola di artiglieria ed ingegneria; quattro mesi dopo ottenne il grado di sottoluogotenente di 1\u00aa classe. Prese parte nel 1812 alla campagna napoleonica in Russia e diede prova di grande valore nella battaglia di Smolensk, combattendo poi negli scontri di Lipsia, Waterloo e Parigi (1848).\nDopo la sconfitta finale di Napoleone serv\u00ec nell'esercito reale polacco, venendo promosso tenente nel 1817, ed inizi\u00f2 a lavorare dal 1822 alla creazione di una mappa dettagliata del regno di Polonia. Prese parte alla guerra russo-turca del 1828 sotto il comando di Hans Karl von Diebitsch e nel gennaio del 1830 venne promosso tenente colonnello. Durante la rivolta di novembre del 1830 divenne capo dello stato maggiore della fortezza di Modlin.\nDopo l'assunzione del generale Skrzynecki a comandante generale dell'esercito polacco, Wojciech Chrzanowski venne nominato colonnello e capo dello stato maggiore principale, contribuendo alla vittoria nelle battaglie di Wawer e D\u0119be Wielkie. Guid\u00f2 quindi le operazioni a Kock, Lubart\u00f3w e Zamo\u015b\u0107 e venne successivamente nominato generale di divisione. Durante un consiglio militare, Chrzanowski prese la parola per sottolineare come fosse inutile e anzi dannoso per la Polonia tentare un'offensiva contro la Russia, ma che invece fosse meglio negoziare; come conseguenza, venne attaccato dai membri della Societ\u00e0 Patriottica (\"Towarzystwo Patriotyczne\"). Durante la presidenza del generale J. Krukowiecki, Chrzanowski venne nominato governatore di Varsavia dal 18 agosto al 6 settembre 1831, occupandosi della preparazione delle difese della capitale; dopo la capitolazione della citt\u00e0 egli rimase in loco e si trov\u00f2 a dover giurare fedelt\u00e0 allo zar Nicola I di Russia. Sul finire del 1831 lasci\u00f2 la Polonia alla volta della Galizia, da dove emigr\u00f2 in Francia, supportato dal principe Adam Kazimierz Czartoryski che tent\u00f2 di farlo passare nell'esercito belga e poi in quello egiziano, ma senza successo. Nel 1836 divenne consigliere del governo britannico in Turchia ove rimase sino al 1841, cercando di modernizzare l'esercito locale.\nTornato a Parigi, Chrzanowski riprese il suo lavoro di mappatura della Polonia su scala 1:300.000, pubblicato in diverse sezioni ogni anno; l'intera mappa, consistente in 48 sezioni totali, venne pubblicata infine per intero a Parigi nel 1859.\nCarlo Alberto lo scelse come comandante dell'Armata Sarda nell'agosto del 1848 (sebbene per motivi di prestigio dinastico il comandante generale rimase il sovrano piemontese), prendendo cos\u00ec parte alla seconda fase della Prima guerra d'indipendenza italiana. Chrzanowski giunse in Piemonte nel settembre del 1848 ed il suo compito era quello di riorganizzare l'esercito di modo da sopperire alle problematiche presentatesi gi\u00e0 in passato nel combattere l'esercito austriaco, ma in questo non era aiutato dai generali piemontesi, che tendevano a vederlo come uno straniero giunto presso di loro ad insegnare l'arte della guerra. Al momento delle presentazioni le perplessit\u00e0 dilagarono: \u00abera piccolo, grassottello, con il naso che pareva un attaccapanni, occhialetti spessi come un binocolo. Portava un nome impronunciabile e non parlava per nulla l'italiano. Usava il francese con chi era in grado di capirlo, altrimenti si affidava all'interprete. Inevitabile che nel denigrarlo si trovassero tutti d'accordo: tutti quelli che, di settimana in settimana, venivano promossi prima di essere silurati\u00bb. Dopo il fallimento della guerra, insieme a Gerolamo Ramorino venne accusato di tradimento. Ramorino fu giustiziato, mentre Chrzanowski ripar\u00f2 dapprima in Louisiana e poi a Parigi, dove mor\u00ec il 26 febbraio 1861. Fu autore di diverse pubblicazioni militari in polacco e in francese.\nChrzanowski \u00e8 stato sepolto nel cimitero di Montmartre, a Parigi."}
{"id": "2531701", "revid": "287204", "url": "https://it.wikipedia.org/wiki?curid=2531701", "title": "07-Ghost", "text": " \u00e8 un manga \"josei\" giapponese, di genere fantasy e azione, scritto ed illustrato da Yuki Amemiya e Yukino Ichihara. La serie \u00e8 presente dal novembre 2005 sulla rivista \"Monthly Comic Zero Sum\", edita dalla casa editrice Ichijinsha. A partire dal 25 novembre 2005 i singoli capitoli sono raccolti in formato \"tank\u014dbon\", mentre dal settembre 2013 vengono pubblicati 17 volumi. La serie \u00e8 stata adattata in un drama CD, e, come serie televisiva anime prodotta dallo Studio Deen e trasmessa dal 6 aprile al 21 settembre 2009. \"07-Ghost\" \u00e8 risultato vincitore alla terza edizione del Grand Prix Comic Zero Sum, ottenendo il premio dei lettori e dell'editore.\nIn Italia il manga \u00e8 stato pubblicato, a partire dal mese di settembre 2011 fino al marzo 2014 dalla Panini Comics sotto l'etichetta Planet Manga.\nTrama.\nTeito Klein \u00e8 un schiavo che fu catturato durante la guerra con il Regno di Raggs e non conserva alcuna memoria del suo passato, ma talvolta alcuni ricordi riemergono nei suoi sogni. Frequenta l'accademia militare del Regno di Barsburg grazie alla sua abilit\u00e0 molto rara che gli consente di controllare il \"Zaiphon\", un potere sovrannaturale che permette di usare le parole come arma offensiva. In quest'accademia conosce Mikage, che diverr\u00e0 suo migliore amico e con il quale passer\u00e0 l'esame. Tuttavia, a causa dell'incontro con il generale Ayanami, che Teito identifica come l'assassino di suo padre, il protagonista viene rinchiuso nelle prigioni dell'accademia. Fuggito grazie all'aiuto di Mikage, Teito verr\u00e0 accolto dalla chiesa che gli fornir\u00e0 protezione e nella quale dovr\u00e0 affrontare varie prove che lo porteranno infine a comprendere s\u00e9 stesso.\nUniverso narrativo.\nZaiphon.\nLo Zaiphon \u00e8 un'abilit\u00e0 che si serve di parole scritte nell'aria per concentrare energia vitale. Lo Zaiphon si pu\u00f2 dividere in tre categorie, ciascuna delle quali rispecchia la personalit\u00e0 di chi lo adopera:\nLa leggenda di Verloren e dei 07-Ghost.\nSecondo una leggenda, durante un passato che si perde nella notte dei tempi, il Dio della Morte Verloren, commise un crimine imperdonabile: uccise la figlia del Signore dei Cieli, e fu costretto a scappare sulla Terra, cos\u00ec i cuori degli uomini furono impossessati dalla sua malvagit\u00e0. Le loro grida giunsero al Signore dei Cieli, che mand\u00f2 i Seven Ghost per punire Verloren e riportare l'armonia nel mondo.\nVerloren venne scomposto in anima e corpo, rispettivamente dall\"Occhio di Raphael\" e dall\"Occhio di Michael\", ed il suo corpo rinchiuso nel Vaso di Pandora, dove riposa da mille anni, ed il cui sigillo pu\u00f2 essere spezzato solo dall'Occhio di Michael, mentre l'Occhio di Raphael continua ad indebolire la sua anima facendola reincarnare all'infinito. Da allora i suoi messaggeri, i Kor, tentano gli uomini con tre desideri, alla realizzazione del quali, si impossesseranno della loro anima. Quando vengono esauditi tutti i desideri, l'anima impossessata diventa un Wars e pu\u00f2 essere manipolata dai Warsfeil, gli stregoni oscuri.\nI nomi dei Seven Ghost sono: Zehel, Fest, Prophe, Landkarte, Relikt, Er, e Vertrag. Si reincarnano per proteggere la terra dalle forze oscure, e, in accordo col manga, vennero creati dal Signore dei Cieli utilizzando frammenti di Verloren. Ciascuno possiede un determinato potere.\nMedia.\nManga.\n\"07-Ghost\" \u00e8 una serie manga scritta e illustrata da Yuki Amemiya con Yukino Ichihara, ed \u00e8 in corso di serializzazione sulla rivista per manga sh\u014djo \"Monthly Comic Zero Sum\", pubblicata da Ichijinsha. Al 25 settembre 2013 sono stati pubblicati in Giappone 17 volumi del manga.\nIn Italia il manga \u00e8 pubblicato, dal mese di agosto 2011 da Panini Comics sotto l'etichetta Planet Manga. Il manga \u00e8 stato pubblicato anche nel Nord America da Go!Comi, che ha pubblicato i primi volumi della serie per poi interrompere la pubblicazione nell'ottobre 2009. Viz Media ha acquistato in seguito i diritti del manga e lo ha ripubblicato in una nuova edizione dal 13 novembre 2012.\nDrama CD.\nNel 2007 \u00e8 stato pubblicato un drama CD, \"Kamisama ni Todoku Koibumi\" e le voci presenti sono le stesse dei doppiatori della serie anime. Un secondo drama CD intitolato \"The Day of Retribution \" fu pubblicato nel febbraio 2009. Il cast del secondo drama CD \u00e8 lo stesso del primo drama CD e dell'anime, e contiene una traccia extra con i commenti del cast e una speciale cover disegnata dagli autori del manga. Nell'ottobre dello stesso anno fu pubblicato un altro drama CD dal titolo \"The Top News Headlines\". Un altro fu pubblicato nel 2009. Una serie di DVD in edizione limitata sono stati pubblicati dall'autunno 2009. Tredici mini-drama sono presenti in questi DVD. Il primo mini-drama ha per protagonisti Teito e Mikage, il secondo Teito e Frau, il terzo Teito e Ayanami, il quarto Teito e Hakuren, il quinto Hyuuga e Konatsu, il sesto Castor e Labrador, il settimo Kuroyuri e Haruse, l'ottavo Frau e Castor, il nono Katsuragi e Konatsu, il decimo Frau e Razette, l'undicesimo re Kromm e suo fratello, il dodicesimo Hakuren e Shuri, il tredicesimo Teito e Buryupa.\nAnime.\nUn adattamento a serie televisiva anime prodotto dallo Studio Deen e diretto da Nobuhiro Takamoto and\u00f2 in onda su Chiba TV dal 6 aprile 2009 e nei giorni seguenti anche su altre reti. L'anime si \u00e8 concluso il 21 settembre 2009, per un totale di 25 episodi trasmessi. La sigla di apertura \u00e8 \"Aka no Kakera\", interpretata da Yuki Suzuki, mentre la sigla di chiusura, \"Hitomi no Kotae\", \u00e8 interpretata da Noria. Negli episodi 20 e 25 il brano \"Raggs no Chinkonka\", interpretato da Noria, \u00e8 utilizzato come colonna sonora di parte degli episodi."}
{"id": "2531704", "revid": "212348", "url": "https://it.wikipedia.org/wiki?curid=2531704", "title": "Partido Popular Cristiano", "text": ""}
{"id": "2531707", "revid": "110157", "url": "https://it.wikipedia.org/wiki?curid=2531707", "title": "Chiesa di San Martino (Trani)", "text": "La chiesa Longobarda di San Martino \u00e8 una chiesa di Trani sita in via San Martino.\nStoria.\nLa chiesa viene menzionata per la prima volta in una bolla di papa Gregorio VII del 1075, in cui viene ricordata la presenza di un monastero attiguo alla chiesa. Nel XII secolo il monastero era occupato dai monaci di Sant'Ildefonso. La presenza di alcune sepolture risalenti al VI-VII secolo e la struttura della chiesa fanno presupporre che la data di fondazione sia molto precedente all'anno 1000.\nLa chiesa venne abbandonata al culto e adibita ad altri usi, prima come forno e successivamente come magazzino e deposito di materiale edile. Rientr\u00f2 in possesso del Comune di Trani nel 1960. Dopo un lungo restauro con lo scopo di ripristinarne l'aspetto originario, la chiesa \u00e8 stata riaperta al pubblico e, dal gennaio 2008, affidata alla comunit\u00e0 rumena e adibita al culto ortodosso: con una solenne celebrazione in Cattedrale l'Arcivescovo Giovanni Battista Pichierri ha affidato la chiesa al metropolita Iosif della Metropolia ortodossa rumeno dell'Europa occidentale.\nDescrizione.\nLa chiesa si trova circa 2 metri sotto il livello stradale e vi si accede con una scala in un cortile interno. L'edificio ha pianta longitudinale a tre navate con absidi. La navata centrale \u00e8 coperta da volte a schifo, quelle laterali da volte a botte. Il complesso conventuale annesso \u00e8 oggi completamente inglobato nelle strutture edilizie adiacenti.\n\u00c8 l'edificio pi\u00f9 antico presente in citt\u00e0, costruito con una tecnica adoperata a quei tempi, ad \"opus incertum\" cio\u00e8 piccoli e grezzi blocchi lapidei legati tra loro da abbondante malta, e pilastri quadrangolari.\nSi presuppone che l'ingresso della chiesa si trovasse ad occidente, in prossimit\u00e0 della bocca del forno, costruito dopo la chiusura al culto e tutt'oggi presente, dato che nel Medioevo l'altare maggiore veniva sempre rivolto ad oriente.\nIn diversi punti ai lati della navata destra sono stati ritrovati reperti molto antichi, come sarcofagi, lastre sepolcrali, colonne e capitelli. Sulle murature nella navata sinistra, sono stati rinvenuti resti di affresco con raffigurazioni a soggetto sacro.\nSempre nella navata sinistra \u00e8 presente una serie di archetti, tagliati dalla parete, che fanno presupporre la presenza di un portico."}
{"id": "2531708", "revid": "834733", "url": "https://it.wikipedia.org/wiki?curid=2531708", "title": "P-P plot", "text": "Un P-P plot (Probability-Probability plot, o Percent-Percent plot) \u00e8 un probability plot per valutare quanto due set di dati siano simili, tracciando su di un grafico le due funzioni di ripartizione (in inglese dette cumulative distribution function o cdf). Questo \u00e8 meno utilizzato del Q-Q plot, ma entrambi vengono definiti come diagrammi di probabilit\u00e0, e quindi sono facilmente confondibili dai non esperti.\nDefinizione.\nDate due distribuzioni di probabilit\u00e0, con funzioni di ripartizione \"\"F\" e \"G\"\", il P-P plot traccia su un grafico formula_1 al variare di \"z\" tra formula_2 e formula_3. Siccome una funzione di ripartizione ha immagine in formula_4, il dominio di questo grafico parametrico \u00e8 formula_5 e l'immagine \u00e8 il quadrato formula_4 X formula_4.\nCos\u00ec per ogni input \"z\" l'output \u00e8 la coppia di numeri corrispondenti alla probabilit\u00e0 che \"f\" e \"g\" siano minori o uguali a \"z\".\nLa linea di comparazione \u00e8 la linea a \"45\u00b0\" che ha per estremi formula_8 e formula_9 -- le distribuzioni sono uguali se e solo se il grafico cade su questa linea -- ogni deviazione indica una differenza tra le distribuzioni.\nUtilizzo.\nSe due distribuzioni sono separate nello spazio, il P-P plot dar\u00e0 poche informazioni - \u00e8 utile solo per comparare distribuzioni di probabilit\u00e0 che hanno locazioni vicine o uguali. Da notare che passer\u00e0 per il punto formula_10 se e solo se le due distribuzioni hanno la stessa mediana.\nI P-P plot a volte sono limitati a paragoni tra due campionamenti piuttosto che per effettuare un confronto tra un campionamento e un teorico modello di una distribuzione empirica. Comunque, sono di utilizzo generale, particolarmente quando le osservazioni non sono tutte descritte con la stessa distribuzione.\nComunque, hanno trovato uso nel paragone di una distribuzione campionaria da una nota distribuzione teorica: dati n campionamenti, plottando la cdf teorica continua contro la cdf empirica si produrrebbe un grafico a gradini (un gradino ogni volta che \"z\" tocca un campionamento), e toccherebbe l'estremo superiore del quadrato in corrispondenza dell'ultimo punto dei dati."}
{"id": "2531709", "revid": "287204", "url": "https://it.wikipedia.org/wiki?curid=2531709", "title": "Ariarate IX di Cappadocia", "text": "Fin da quando aveva appena otto anni, fu messo sotto la reggenza del cappadociano Gordio, ma presto venne rovesciato dalla ribellione della nobilt\u00e0 cappadociana che lo rimpiazzarono con Ariarate VIII, a sua volta espulso da Mitridate che rimise al trono suo figlio Ariarate IX. Nel 95 a.C. il senato romano ne ordin\u00f2 la sua deposizione e, dopo un breve periodo di governo pontico diretto, una breve restaurazione di Ariarate VIII e un tentativo di instaurare la repubblica, mise al suo posto un uomo scelto dai cappadoci, che non gradivano proprio l'idea di una repubblica: la scelta cadde su Ariobarzane I Filoromano, il quale fu scacciato da Tigrane il Grande alleato di Mitridate, portando alla breve restaurazione di Ariarate IX, deposto ancora una volta dalla repubblica romana nell'89 a.C. Due anni pi\u00f9 tardi, nell'87 a.C., Ariarate IX mor\u00ec combattendo per suo padre in Tessaglia o forse avvelenato dallo stesso Mitridate."}
{"id": "2531710", "revid": "1272592", "url": "https://it.wikipedia.org/wiki?curid=2531710", "title": "Spellplague", "text": "La Spellplague (traducibile in italiano con Piaga della Magia o alternativamente con Distruzione della Magia, che \u00e8 il nome usato in alcuni romanzi di R. A. Salvatore) \u00e8 una fase della storia di \"Forgotten Realms\", ambientazione per il gioco di ruolo fantasy \"Dungeons &amp; Dragons\".\nInformazioni generali.\nLa Spellplague cominci\u00f2 il giorno 29 del mese di Tarsakh, nell'anno 1385 DR e fu causata dall'assassino della dea della magia Mystra da parte di Cyric e Shar. Con la morte della dea la Trama, cio\u00e8 la struttura universale delle forze arcane, collass\u00f2. La Spellplague continu\u00f2 per una decina d'anni, dando inizio agli Anni Gementi durante i quali la magia smise di funzionare. La Spellplague port\u00f2 tanti e tali cambiamenti come mai nessun altro evento, neppure il Periodo dei Disordini, aveva mai portato.\nMorte di Mystra.\nLa morte di Mystra era stata organizzata da Shar, che aveva ottenuto il supporto di Cyric. L'intento di Shar era quello di ottenere il controllo sulla Trama, e pensava che uccidendo Mystra, colei che la dominava, il suo potere sarebbe passato a lei.\nNella visione la regina bianca \u00e8 Mystra, la nera \u00e8 Shar e l'assassino \u00e8 Cyric, mentre l'indovino \u00e8 Savras. La citt\u00e0 e la caverna simboleggiano il Cuore del Dweomer, dove Mystra risiedeva, mentre gli alberi e i rami sono la magia che si contorce, si spezza e impazzisce.\nLa tempesta.\nNei Forgotten Realms la devastazione della Trama si manifest\u00f2 sotto forma di una terribile tempesta di fiamme blu, ben visibili in cielo. La tempesta inizi\u00f2 sopra la giungla di Mhair in Halruaa, e crebbe velocemente di dimensioni. La tempesta distrusse completamente la nazione dell'Harluaa, a causa della forte attivit\u00e0 di magia selvaggia, disintegrando inoltre la confederazione di Lapaliiya, il regno di Sespech e l'isola di Evermeet.\nNessun luogo in Faer\u00fbn fu risparmiato dalla Spellplague e certe aree furono completamente cancellate, mentre altre furono ricreate come nuove. Migliaia di maghi furono distrutti o impazzirono quando la Trama collass\u00f2. Nel Cormyr, un terzo dei maghi guerrieri sub\u00ec questa sorte e quelli che sopravvissero furono costretti ad apprendere le arti marziali per sopperire alla mancanza di magia. Gli unici due eletti di Mystra che si sa sopravvissero alla catastrofe furono Elminster Aumar e la Simbul, anche se non \u00e8 chiaro se il resto delle Sette Sorelle morirono o superarono illese il periodo.\nEffetti.\nEffetti sulla magia.\nCon l'equilibrio della magia distrutto, anche con i pi\u00f9 grandi sforzi la maggior parte degli incantesimi falliva o produceva risultati diversi da quelli sperati. Molti oggetti magici permanenti, quali gli artefatti, rimasero intatti alla fine della Spellplague mentre oggetti caricati magicamente o incantati furono distrutti, modificati o semplicemente cessarono di funzionare. Tutti gli oggetti con propriet\u00e0 magiche che si attivavano a comando rimasero per la maggior parte intoccati dalla Spellplague.\nOltre alla Trama, comunque, collass\u00f2 assieme ad essa anche la Trama d'Ombra, che era la sua versione oscura creata da Shar ed era gi\u00e0 sotto il controllo della dea delle ombre. Quindi non solo lei non riusc\u00ec ad impadronirsi della Trama, bens\u00ec perse anche quello che aveva gi\u00e0: Shar aveva calcolato male.\nEffetti sulla geografia.\nLa Spellplague influenz\u00f2 anche il paesaggio, sconvolgendo il terreno e smuovendo i fondali marini. Quando le fiamme blu della tempesta toccavano terra rimodellavano o distruggevano ogni cosa con cui venivano a contatto e uccidevano le forme di vita.\nUno dei cambiamenti pi\u00f9 radicali per\u00f2 \u00e8 stata la fusione temporanea di Abeir e Toril. I due mondi, da sempre separati, si sono uniti durante il periodo della Fusione, ed ora circa un quarto di quello che era Abeir si trova su Toril e viceversa - il che significa, ad esempio, che il continente di Maztica esiste ancora e che alcuni membri della Golden Legion sono intrappolati su Abeir.\nAltri sconvolgimenti comprendono l'apertura di una faglia sui fondali del Mare delle Stelle Cadute, che \u00e8 rifluito cos\u00ec nel Sottosuolo causando una catastrofe che ha messo in fuga molti abitanti drow, mentre la citt\u00e0 di Luskan, governata dalla Confraternita Arcana, con la perdita di quasi tutti i suoi componenti \u00e8 diventata rapidamente in un luogo a malapena vivibile - pi\u00f9 di quanto gi\u00e0 non fosse.\nEffetti sulle divinit\u00e0.\nLa Spellplague port\u00f2 molti cambiamenti anche in campo divino. Per prima cosa, gli dei Lathander, Sune e Tyr imprigionarono Cyric nel suo piano, il Trono Supremo, come punizione per ci\u00f2 che aveva fatto.\nMystra non fu la sola a morire: il dio Savras venne ucciso all'istante con la distruzione del Cuore del Dweomer, mentre Azuth e Velsharoon furono scaraventati via gravemente feriti. Velsharoon fu poi consumato dal fuoco magico assieme alla Simbul, che tuttavia a differenza del dio sopravvisse, mentre Azuth cadde negli Inferi, proprio nel reame di Asmodeus, che colse al volo l'opportunit\u00e0 ed uccise il dio, consumandone l'essenza e diventando una divinit\u00e0 lui stesso. Il dio dei goblin Maglubiyet fu ridotto ad un sottoposto di Bane mentre il finora sconosciuto Zehir aument\u00f2 considerevolmente il suo potere\nInoltre, svariate divinit\u00e0 si rivelarono non essere altro che aspetti di altre divinit\u00e0: ad esempio Yondalla, la dea madre del pantheon halfling, \u00e8 un aspetto di Chauntea, mentre le tre divinit\u00e0 elfiche Hanali Celanil, Sehanine Moonbow e Aerdrie Faenya, che prima si pensava fossero i tre elementi che componevano Angharradh, sono in realt\u00e0 aspetti relativamente di Sune, Sel\u00fbne e Akadi, e Talos \u00e8 un aspetto del dio orchesco Gruumsh. Infine, Lathander venne sostituito dal defunto Amaunator, confermando l'ipotesi che i due dei fossero lo stesso.\nMoltissime divinit\u00e0 inoltre dalla Spellplague sono scomparse. Non si \u00e8 ancora capito se sono morte, sono state assorbite o se, come quelle elencate sopra, si riveleranno poi aspetti di altre divinit\u00e0. L'elenco di questi dei scomparsi comprende Deneir, Eldath, Lurue, Shaundakul, Finder, Gargauth, Gwareon Windstrom, Nobanion, Ubtao, Ulutiu, Rillifane Rallathil, Urogalan, Dumathoin, Sharindlar, Flandal Steelskin, Gaerdal Ironhand, Segojan Earthcaller, Urdlen, Ilneval e Yurtrus."}
{"id": "2531712", "revid": "352448", "url": "https://it.wikipedia.org/wiki?curid=2531712", "title": "Ariobarzane I Filoromano di Cappadocia", "text": ""}
{"id": "2531714", "revid": "352448", "url": "https://it.wikipedia.org/wiki?curid=2531714", "title": "Ariobarzane I Filoromano", "text": ""}
{"id": "2531715", "revid": "110157", "url": "https://it.wikipedia.org/wiki?curid=2531715", "title": "Chiesa di Santa Maria di Giano", "text": "La chiesa di Santa Maria di Giano \u00e8 un luogo di culto cattolico che si trova al confine tra Trani e Bisceglie sulla strada provinciale che collega Bisceglie e Andria.\nDescrizione.\nDi pianta rettangolare, ad una cupola, sembra sdegnare ogni orpello decorativo nella sua avvincente semplicit\u00e0. I muri e la cupola sono conservati perfettamente e impressionano per la loro fine lavorazione.\nAll'interno quattro archi sorreggono la cupola, hanno fronti lunati e poggiano su robusti piedritti, alla cui sommit\u00e0 si esegue una cornice di semplice fattura. I pennacchi che reggono il tamburo della cupola essendo svelti e leggeri contribuiscono a dare un senso di slancio dell'insieme.\nL'abside semicircolare ha al centro una piccola monofora alla quale internamente fanno riscontro, ai lati della stessa abside quattro nicchie.\nAll'esterno la cupola \u00e8 coperta da pareti di piccole lastre di pietra dette \"chiancarelle\" utilizzate spesso per la copertura dei trulli."}
{"id": "2531716", "revid": "640277", "url": "https://it.wikipedia.org/wiki?curid=2531716", "title": "Lista dei telescopi spaziali", "text": "Questo articolo riporta una lista dei telescopi spaziali.\nConvenzioni usate.\nLa lista \u00e8 divisa nelle principali lunghezza d'onda: raggi gamma, raggi-X, ultravioletto, visibile, infrarosso, microonde e onde radio. Sono elencati anche gli strumenti che rilevano particelle come i raggi cosmici, nuclei e/o elettroni, cos\u00ec come gli strumenti che cercano di rilevare le onde gravitazionali.I telescopi che compiono osservazioni a diverse lunghezze d'onda sono elencati pi\u00f9 volte.\nSono esclusi dall'elenco le missioni che osservano e studiano esclusivamente oggetti all'interno del nostro sistema solare.\nNella colonna \"posizione\" sono indicati due valori. Per i telescopi in orbita attorno alla Terra indicano il perigeo e l'apogeo espressi in chilometri, per quelli in orbita attorno al Sole, il perielio e l'afelio espressi in unit\u00e0 astronomiche.\nRaggi gamma.\nI telescopi a raggi gamma rilevano le emissioni di raggi gamma da sorgenti cosmiche. Tali emissioni sono assorbite dall'atmosfera terrestre e per questo le osservazioni richiedono telescopi spaziali o palloni di alta quota.\nI raggi gamma possono essere generati da supernovae, stelle di neutroni, pulsar e buchi neri. I telescopi possono rilevare anche i lampi gamma o GRB(Gamma ray burst).\nRaggi X.\nI raggi X non possono penetrare molto nell'atmosfera terrestre, ci\u00f2 significa che possono essere osservati solo dalle alte altitudini o dallo spazio.\nDiversi tipi di oggetti astronomici possono emettere raggi X, ammassi di galassie, nuclei galattici attivi, resti di supernovae, stelle e alcuni tipi di stelle binarie, quelle contenenti una nana bianca (Variabile cataclismica), una stella di neutroni o un buco nero (binarie ai raggi X).\nAnche alcuni oggetti del sistema solare emettono raggi X, il pi\u00f9 noto \u00e8 la Luna, anche se la maggior parte dei raggi X provenienti dalla Luna sono il riflesso di quelli solari.\nEsiste inoltre un fondo di raggi X che si crede dipenda da una combinazione di sorgenti non note di raggi X.\nUltravioletto.\nQuesti telescopi svolgono osservazioni nella lunghezza d'onda dell'ultravioletto, cio\u00e8 tra circa 100 e 3200 \u00c5. La luce a queste lunghezze d'onda \u00e8 assorbita dall'atmosfera terrestre, quindi le osservazioni si devono fare o dall'alta atmosfera o dallo spazio.\nTra gli oggetti che emettono radiazione ultravioletta ci sono il Sole, le altre stelle e le galassie.\nVisibile.\nLa pi\u00f9 antica forma di astronomia si estende da circa 4000 \u00c5 a 7000 \u00c5 (da 400 nanometri a 700\u00a0nm).\nPosizionare un telescopio ottico nello spazio significa non risentire di effetti atmosferici dovuti alla turbolenza e alla temperatura (vedi seeing), fornendo immagini a risoluzione pi\u00f9 alta.\nI telescopi ottici sono usati per osservare stelle, galassie, nebulose, dischi protoplanetari e molti altri oggetti.\nInfrarosso.\nMolti oggetti astronomici sono troppo freddi e deboli per essere osservabili nella luce visibile, per questo si ricorre all'osservazione della radiazione infrarossa. \nAll'infrarosso \u00e8 possibile studiare le stelle (incluse le fredde nane brune), le nebulose e le galassie spostate verso il rosso.\nMicroonde.\nAlle frequenze delle microonde i fotoni sono abbondanti, ma hanno anche energie molto basse, quindi \u00e8 necessario raccoglierne molti.\nA queste frequenze si pu\u00f2 misurare la radiazione cosmica di fondo, l'effetto Sunyaev-Zel'dovich, conteggio di sorgenti, radiazione di sincrotrone e il Bremsstrahlung dalla nostra galassia.\nRadio.\nDato che l'atmosfera terrestre \u00e8 trasparente alle onde radio, i radiotelescopi spaziali vengono principalmente usati per il Very Long Baseline Interferometry, facendo osservazioni simultanee dal satellite e da terra per metterle in correlazione e simulare un radiotelescopio grande quanto la separazione tra i due.\nCon le onde radio si possono osservare resti di supernovae, lenti gravitazionali, maser celesti, galassie starburst e molte altre cose.\nRilevatori di particelle.\nI satelliti che rilevano particelle cercano raggi cosmici e elettroni. Questi possono essere emessi dal Sole (particelle energetiche solari), dalla nostra galassia (raggi cosmici galattici) e da fonti extragalattiche (raggi cosmici extragalattici). \nCi sono anche raggi cosmici ultra-energetici provenienti dai nuclei galattici attivi.\nOnde gravitazionali.\n\u00c8 stato proposto un nuovo tipo di telescopio spaziale in grado di rilevare le onde gravitazionali, increspature nello spazio-tempo generate dalla collisione di stelle di neutroni e buchi neri."}
{"id": "2531724", "revid": "76963", "url": "https://it.wikipedia.org/wiki?curid=2531724", "title": "Candace Kita", "text": "Biografia.\nNata a Los Angeles, ha vissuto in Belgio e in Inghilterra, prima di trasferirsi insieme ai genitori in Texas. Si laure\u00f2 quindi all'Austin College, indirizzo filosofia e religione.\nDebutt\u00f2 come attrice nel 1991, con il film horror \"Stealth Hunters\". Dal 1995 al 1996 interpret\u00f2 il ruolo di Barbara Stewart in quaranta episodi della serie televisiva di fantascienza \"Masked Rider - Il cavaliere mascherato\", quindi nel 1996 recit\u00f2 insieme a Pamela Anderson nel film d'azione \"Barb Wire\". Successivamente apparve in serie televisive quali \"Pepper Dennis\", \"Ugly Betty\", \"Due uomini e mezzo\" e \"La vita secondo Jim\".\nCome modella \u00e8 rappresentata dalla Wilhelmina Models ed \u00e8 apparsa in molti spot pubblicitari per la Hyundai, Bacardi, IBM e Coca-Cola. Inoltre \u00e8 stata diretta dal regista afroamericano Antoine Fuqua in tre spot per la Sprite, accanto ai rapper Eve e Millie Jackson.\n\u00c8 inoltre una flautista e in questa veste ha suonato con la Palm Beach Atlantic Symphony Orchestra ed \u00e8 apparsa sulla copertina del CD del gruppo musicale Brave Combo. Dall'ottobre 2008 conduce un programma radiofonico intitolato \"Hottie Help with Candace Kita\", in onda ogni domenica su LA Talk Radio.\nHa fondato la Hotties With a Heart Foundation, un'organizzazione composta da modelle e attrici che compie atti di beneficenza a Los Angeles.\nCuriosit\u00e0.\nHa partecipato al videoclip di Bella vera degli 883 interpretando Suzie "}
{"id": "2531726", "revid": "1745361", "url": "https://it.wikipedia.org/wiki?curid=2531726", "title": "Lampeto", "text": "Nella mitologia greca, Lampeto \u00e8 un eroe dell'isola di Lesbo, ucciso da Achille.\nIl mito.\nLampeto, figlio di Iro, crebbe a Metimna, sull'isola di Lesbo, dove sembra che regn\u00f2 insieme a due invincibili guerrieri, Icetaone e Ipsipilo, figli di Lepetinno. Al tempo della guerra di Troia, Achille attacc\u00f2 l'isola, mettendo a ferro e fuoco le citt\u00e0 della regione, senza riuscire per\u00f2 a saccheggiare Metimna, i cui abitanti, sostenuti da Lampeto, resistevano validamente ai suoi attacchi.\nSolo grazie al tradimento della figlia del re, Pisidice, innamorata di Achille, l'eroe riusc\u00ec a penetrare nella citt\u00e0, dove sgozz\u00f2 senza piet\u00e0 Lampeto, Icetaone ed Ipsipilo. Pisidice, che aveva fatto entrare il nemico in cambio di una promessa di matrimonio, venne brutalmente respinta e lapidata dai Mirmidoni."}
{"id": "2531730", "revid": "1833487", "url": "https://it.wikipedia.org/wiki?curid=2531730", "title": "Istituto INVALSI", "text": "L'Istituto nazionale per la valutazione del sistema educativo di istruzione e di formazione, meglio noto con l'acronimo INVALSI, \u00e8 un istituto di ricerca con personalit\u00e0 giuridica di diritto pubblico.\nL'Istituto ha il compito di predisporre ed effettuare verifiche periodiche e sistematiche sugli esiti di apprendimento degli studenti italiani (le Prove nazionali INVALSI) elaborarne i risultati, migliorare le attivit\u00e0 di valutazione del sistema scolastico e delle singole scuole, e curare la partecipazione italiana alle indagini internazionali sulla qualit\u00e0 dei sistemi scolastici.\nNell'ambito del Sistema Nazionale di Valutazione l'INVALSI elabora gli strumenti per l'autovalutazione delle istituzioni scolastiche e gestisce la valutazione esterna delle scuole. Il presidente dell'INVALSI presiede inoltre la Conferenza per il coordinamento funzionale del Sistema Nazionale di Valutazione della quale fanno parte anche il presidente dell'INDIRE e un rappresentante dei dirigenti tecnici.\nL'INVALSI \u00e8 vigilato dal Ministero dell'Universit\u00e0 e della Ricerca e dal Ministero dell'Istruzione che individua le priorit\u00e0 strategiche per l'attivit\u00e0 dell'Istituto e stabilisce cosa devono misurare le Prove nazionali, e in quali momenti del ciclo scolastico.\nStoria.\nL'INVALSI fu creato nel 1999, su proposta del ministro Luigi Berlinguer, a norma della legge 59/1997, come trasformazione del Centro europeo dell'educazione (CEDE) creato nel 1974.\nLa creazione dell'INVALSI avviene negli stessi anni in cui servizi di valutazione analoghi, anche con diverse formule istituzionali e organizzative, vengono creati in molti altri paesi per stimolare e monitorare l'evoluzione dei rispettivi sistemi scolastici, spesso sull'esempio del programma OCSE PISA - Programme for International Student Assessment creato nel 1997.\nLa storia dell'INVALSI \u00e8 lunga, complessa e per alcuni aspetti travagliata, in quanto legata alle diverse esigenze tecniche e politiche dei governi che si sono succeduti e alle discussioni sul suo ruolo e sul suo operato che hanno visto protagonisti anche insegnanti, sindacati, esponenti del mondo della cultura e dell'economia. La sua evoluzione si rispecchia nella nutrita normativa di cui \u00e8 stato oggetto nel corso degli anni.\nCEDE e origini.\nPrecursore dell'INVALSI \u00e8 stato il \"CEDE - Centro Europeo dell'Educazione\", costituito nel 1974 per effettuare studi sulla scuola e sull'insegnamento. Divenuto operativo nel 1982, e guidato da noti pedagogisti come Aldo Visalberghi e Giovanni Gozzer, il CEDE si distinse per la rete di rapporti che stabilisce con universit\u00e0 e centri di ricerca internazionali.\nNel 1990, nel corso di una grande Conferenza Nazionale della Scuola voluta dal ministro Mattarella, fu proposta la creazione di un sistema nazionale di valutazione come accompagnamento dell'autonomia scolastica della quale in quegli anni si cominciava a discutere. Nello stesso anno, il Ministero dell'istruzione affid\u00f2 al CENSIS uno studio di fattibilit\u00e0 di un ente dedicato alla valutazione.\nIl CEDE ebbe un sito web che fu aggiornato dal 1996 al 1999 e usato per sondaggi, informazioni, strumenti e software per l'analisi dei risultati degli esami di stato e la valutazione del personale.\nNel 1997, nell'ambito di un CEDE che stava gi\u00e0 cambiando funzioni e finalit\u00e0, il ministro Luigi Berlinguer istitu\u00ec il Servizio Nazionale per la Qualit\u00e0 dell'Istruzione. L'anno seguente, in uno studio sui sistemi nazionali di istruzione, un gruppo di esperti OCSE raccomand\u00f2 all'Italia la creazione di un ente di valutazione indipendente e di un sistema di prove nazionali i cui risultati fossero resi pubblici.\nIstituzione ed evoluzione di INVALSI.\nNel 1999, anno della riforma che introduce l'autonomia scolastica, il CEDE viene trasformato in INVALSI, \"Istituto nazionale per la valutazione del sistema dell'istruzione\", con una nuova focalizzazione sull'efficienza e l'efficacia del sistema di istruzione.\nNel dicembre 2000 fu nominato il primo CdA, presidente Benedetto Vertecchi, gi\u00e0 presidente CEDE.\nLa biblioteca INVALSI ha ereditato le raccolte di un centro precedente, sviluppate a partire dagli anni 1960.\nNel 2004 l'Istituto viene riordinato dal ministro Letizia Moratti e ridenominato \"Istituto Nazionale per la Valutazione del sistema educativo dell'istruzione e della formazione\", con il compito di effettuare prove periodiche e sistematiche degli esiti di apprendimento. A partire dall'anno scolastico 2005/06 l'INVALSI predispone le prove nazionali e ne cura lo svolgimento. Esse verranno pi\u00f9 volte modificate negli anni a seguire.\nL'ultimo riordinamento dell'INVALSI, che ne amplia mezzi e competenze, risale al 2009 e al ministro Maria Stella Gelmini.\nCompiti.\nIl compito fondamentale dell'INVALSI \u00e8 preparare, pre-testare su un campione e somministrare le Prove nazionali INVALSI, elaborarne i risultati e restituirli alle scuole e al Paese. Dopo ogni rilevazione annuale, l'Istituto pubblica un Rapporto che illustra i risultati destinato a scuole, decisori politici, famiglie e media, oltre a un Rapporto tecnico destinato agli studiosi del settore.\nLa sua attivit\u00e0 di ricerca \u00e8 legata al costante miglioramento delle Prove nazionali e dell'elaborazione dei risultati, ma anche all'approfondimento di particolari aspetti del funzionamento del sistema scolastico nazionale, sia nell'ambito dei propri compiti istituzionali, ad esempio per lo studio delle cause dell'insuccesso e della dispersione scolastica o della valutazione del valore aggiunto realizzato dalle scuole, sia nell'ambito di progetti di ricerca di propria iniziativa o condotti su mandato di altri enti.\nL'INVALSI cura la partecipazione italiana alle indagini valutative internazionali e rappresenta il Paese negli organismi competenti come IEA - International Organization for the Evaluation of Educational Achievement e OCSE - Organization of Economic Co-operation and Development.\nL'INVALSI fornisce anche supporto e assistenza tecnica all'amministrazione scolastica, alle regioni, agli enti territoriali, e alle singole istituzioni scolastiche e formative per la realizzazione di autonome iniziative di monitoraggio, valutazione e autovalutazione, oltre a svolgere attivit\u00e0 di formazione del personale docente e dirigente della scuola, connessa ai processi di valutazione e di autovalutazione delle istituzioni scolastiche. \nDal 2016 l'INVALSI \u00e8 parte del SISTAN, il Sistema Statistico Nazionale.\nOrganizzazione e attivit\u00e0.\nL'organigramma dell'Istituto vede alla guida dell'INVALSI un presidente, attualmente Anna Maria Ajello, un consiglio di amministrazione e un direttore generale, attualmente Anna Sirica. Affiancano l'attivit\u00e0 del presidente un Collegio dei Revisori dei Conti e un Consiglio Scientifico.\nL'attivit\u00e0 di ricerca fa capo al Settore della Ricerca valutativa, attualmente guidato da Roberto Ricci, ed \u00e8 portata avanti da oltre 25 ricercatori (psicometristi, statistici, sociologi, pedagogisti ed esperti di altre discipline) e oltre 70 fra tecnici e assistenti di ricerca. Fin dai tempi del CEDE, l'attivit\u00e0 di ricerca dell'Istituto ha forti legami con la comunit\u00e0 scientifica nazionale e internazionale. Il Settore \u00e8 suddiviso in cinque aree:\nL'attivit\u00e0 dell'INVALSI \u00e8 regolata da uno Statuto, deliberato nel 2017 dal Consiglio di Amministrazione dell'Istituto, e viene programmata attraverso piani triennali di attivit\u00e0 che definiscono le missioni e le attivit\u00e0 dell'Istituto insieme alla programmazione delle risorse finanziarie, umane e strumentali che ne consentono la realizzazione. \nCirca un terzo del bilancio annuale dell'INVALSI \u00e8 assicurato dai fondi ordinari del MIUR, i restanti due terzi da fondi di ricerca nazionali e internazionali, per lo pi\u00f9 europei.\nL'INVALSI e il mondo della scuola.\nFin dalla sua nascita, l'INVALSI e le Prove nazionali sono stati al centro di discussioni anche accese, e di proteste anche eclatanti, che si riaccendono soprattutto in occasione di riforme o di altre decisioni importanti sul sistema scolastico nazionale.\nMolte personalit\u00e0 esterne al mondo della scuola, espressione di diverse posizioni ideologiche e culturali, o portatrici di diverse visioni della scuola, hanno partecipato al dibattito pubblico sostenendo posizioni pro o contro l'INVALSI.\nAl di l\u00e0 di singole prese di posizione sui media o sui social network, sono invece meno note le posizioni degli insegnanti. Queste sono state per\u00f2 oggetto di un importante studio sull'opinione nei riguardi dell'Istituto e delle Prove nazionali condotto dall'INVALSI nel 2013/14 e al quale ha risposto pi\u00f9 dell'80% dei quasi diecimila insegnanti di italiano e matematica della scuola primaria e secondaria interpellati.\nSui quesiti riguardanti la modalit\u00e0 di svolgimento e l'utilizzo dei risultati da parte dei singoli insegnanti e dei consigli di classe, la maggioranza delle risposte \u00e8 stata positiva. Il 12,3% degli insegnanti interpellati ha anche usufruito della possibilit\u00e0 di esprimere altri tipi di commenti. Dall'analisi delle risposte fornite emerge l'esistenza di tre posizioni. La prima \u00e8 quella di una minoranza di insegnanti che ritiene le prove INVALSI assolutamente inutili perch\u00e9 lontane dalla realt\u00e0 delle classi e dai reali processi di insegnamento e apprendimento, e quindi da abolire. La seconda \u00e8 quella di un'altra minoranza che al contrario le ritiene utili e incoraggia l'Istituto a proseguire e potenziare l'attivit\u00e0 di rilevazione. La terza posizione, cui appartiene la grande maggioranza dei soggetti che hanno partecipato al sondaggio, \u00e8 invece quella di chi, pur non essendo pregiudizialmente contrario alle prove, esprime tuttavia alcune critiche e riserve. Queste ultime riguardano soprattutto due punti.\nIl primo riguarda la comparabilit\u00e0 dei dati di scuole diverse, frequentate da studenti provenienti da contesti sociali, culturali, economici o etnici diversi. A queste osservazioni l'INVALSI ha poi risposto sia sottolineando il fatto che i risultati delle Prove non servono a confrontare gli istituti scolastici, ma ad aiutare ciascun istituto ad analizzare il proprio funzionamento, sia con due nuovi tipi di elaborazione dei risultati: il confronto fra i risultati di ogni classe e quelli di altre 200 classi dall'intero territorio nazionale frequentate da ragazzi provenienti da contesti analoghi (dall'anno scolastico 2015/16), e la valutazione del valore aggiunto fornito agli alunni nel corso del ciclo scolastico (dall'anno scolastico 2016/17). \nIl secondo punto riguarda invece la percezione di una contraddizione fra la raccomandazione di un approccio individualizzato all'insegnamento, soprattutto nella scuola di base, e una valutazione standardizzata e uguale per tutti.\nL'individualizzazione riguarda tuttavia appunto l'insegnamento, che deve tenere conto delle diverse caratteristiche di ogni alunno, ma non deve riguardare gli esiti finali, perch\u00e9 quelle competenze testate dalle prove INVALSI sono competenze fondamentali: sapere comprendere un testo scritto, saper usare la matematica per risolvere problemi di tipo quantitativo, saper capire ed esprimersi in inglese sono competenze che devono per legge essere assicurate a tutti, e costituiscono pertanto un diritto dei ragazzi e un dovere per la scuola."}
{"id": "2531731", "revid": "339392", "url": "https://it.wikipedia.org/wiki?curid=2531731", "title": "INVALSI", "text": ""}
{"id": "2531732", "revid": "339392", "url": "https://it.wikipedia.org/wiki?curid=2531732", "title": "Invalsi", "text": ""}
{"id": "2531743", "revid": "767487", "url": "https://it.wikipedia.org/wiki?curid=2531743", "title": "Metallo o morte", "text": "Metallo o morte \u00e8 il terzo album studio de \"Gli Atroci\" presentato il 13 settembre 2009 all'Estragon di Bologna. In questo album, la maggioranza delle canzoni sono parodie di alcuni gruppi metal Rhapsody Of Fire, Rammstein, Manowar, Accept, Gorgoroth e di molti stereotipi del genere."}
{"id": "2531745", "revid": "599013", "url": "https://it.wikipedia.org/wiki?curid=2531745", "title": "Eder S\u00e1nchez", "text": ""}
{"id": "2531753", "revid": "339392", "url": "https://it.wikipedia.org/wiki?curid=2531753", "title": "Centro Europeo dell'Educazione", "text": ""}
{"id": "2531755", "revid": "125155173", "url": "https://it.wikipedia.org/wiki?curid=2531755", "title": "Franco Peccenini", "text": "Caratteristiche tecniche.\nEra un difensore molto veloce.\nDurante la sua carriera non and\u00f2 mai a segno in partite ufficiali.\nCarriera.\nFiglio di un calciatore dilettante trasferitosi dal nord a Palestrina, si form\u00f2 nelle giovanili della Roma esordendo in Serie A in occasione dell'incontro contro il Varese durante la stagione 1971-1972 concluso sullo 0-0, in cui fu sostituito al 46' da Rosati. Gioc\u00f2 otto stagioni nella Roma divenendo, assieme a Francesco Rocca, uno dei pilastri della difesa della squadra, pur non essendo costantemente presente in campo durante le stagioni.\nNel 1980, dopo aver vinto una Coppa Italia (unico trofeo del suo palmar\u00e8s), fu trasferito al , in cui disput\u00f2 quattro stagioni tra la Serie A e la Serie B. Conta una presenza in Nazionale Under-21 e una in Under-23, quest'ultima nel 1975 in una partita contro la Nazionale jugoslava.\nDopo aver chiuso la propria carriera con una stagione nella , pass\u00f2 all'attivit\u00e0 di dirigente sportivo, allenatore e commentatore TV per le partite della Lega Nazionale Dilettanti. Ha assunto la carica di direttore sportivo del negli anni in cui la squadra rinasceva dopo il fallimento ripartendo dalla Serie C2 (1987-1992), tornando in carica dal 1995 al 1998 all'epoca della presidenza di Giovanni Ferrara.\nA partire dal 2008 fa parte dello staff tecnico Comitato Regionale del Lazio.\nNel 2019, nell'ambito della 12\u00aa edizione del Premio Sette Colli, riceve uno speciale Pallone d'Oro per la sua lunga militanza in giallorosso. Collabora inoltre con l'emittente radiofonica romana Rete Sport."}
{"id": "2531762", "revid": "767487", "url": "https://it.wikipedia.org/wiki?curid=2531762", "title": "It Ends Tonight", "text": "It Ends Tonight \u00e8 il terzo singolo tratto dal secondo album in studio dei The All-American Rejects, \"Move Along\", e pubblicato il 25 settembre 2006.\nHa raggiunto la posizione numero 8 nella classifica Billboard Hot 100.\nVideo.\nNell'introduzione del video si vede Tyson Ritter che cerca di evitare dei fuochi di artificio, lanciato dal chitarrista della band.\nSuccessivamente Tyson suona la canzone un pianoforte classico nel deserto.\nIl video continua con tyson che entrato in un supermercato compra una moltitudine di fuochi d'artificio, che infine user\u00e0 verso la fine del video."}
{"id": "2531763", "revid": "729019", "url": "https://it.wikipedia.org/wiki?curid=2531763", "title": "Lucy Lee", "text": "Biografia.\nNella sua carriera, svoltasi dal 2002 al 2009, Lucy Lee ha lavorato in America ed Europa nell'industria pornografica ed \u00e8 apparsa in circa 223 film per adulti nei generi hardcore e softcore."}
{"id": "2531764", "revid": "843557", "url": "https://it.wikipedia.org/wiki?curid=2531764", "title": "Staffetta 4\u00d7100 metri italiana nelle competizioni internazionali di atletica leggera", "text": "La staffetta 4\u00d7100 metri della nazionale italiana di atletica leggera ha ottenuto discreti risultati, nel corso degli anni, nelle competizioni internazionali di atletica leggera. Il risultato pi\u00f9 rilevante fu la medaglia d'argento ai Mondiali di dove fu stabilito il record italiano, battuto solamente agli Europei di con la conquista di un altro argento.\nGiochi olimpici.\nFinali uomini.\nIn aggiunta alle quattro medaglie conquistate, in campo maschile, la squadra italiana ha raggiunto la finale in altre otto occasioni.\nFinali donne.\nLa staffetta femminile ha raggiunto la finale in 4 occasioni sui sei partecipazioni olimpiche.\nCoppa Europa / Europei a squadre.\nL'Italia \u00e8 pertanto andata a podio in 18 occasioni in 31 edizioni disputate, i 69 staffettisti che hanno composto le varie squadre, sono ordinati per numero di presenze sul podio nell'elenco che segue.\nAtleti pi\u00f9 volte a podio.\nSono escluse dalla lista solo le medaglie conquistate ai Giochi mondiali militari in quanto la rappresentativa italiana non \u00e8 la Nazionale di atletica leggera dell'Italia, ma quella dei corpi sportivi militari."}
{"id": "2531769", "revid": "305248", "url": "https://it.wikipedia.org/wiki?curid=2531769", "title": "Arialdo Banfi", "text": "Fratello di Gian Luigi Banfi. Gi\u00e0 tenente di fanteria, dirigente clandestino del movimento Giustizia e Libert\u00e0 e poi del Partito d'Azione con il nome di battaglia \"Buffa\", \u00e8 tra i fondatori nell'agosto 1943 del Movimento Federalista Europeo, assieme ad Altiero Spinelli, Ernesto Rossi e Vittorio Foa. Nel corso della guerra di Liberazione frequenta anche Sandro Pertini. Si batte prevalentemente in Piemonte e viene catturato due volte dai nazifascisti.\nNel dopoguerra \u00e8 attivo nella vita culturale e sociale milanese, aderisce al Partito Socialista Italiano, quale sostenitore della corrente di Riccardo Lombardi. Eletto senatore nel 1958, lo rimane per tre legislature, fa parte del primo governo Moro come sottosegretario agli Affari Esteri. Dal 1973 al 1978 \u00e8 stato presidente della Societ\u00e0 Umanitaria, e fino alla sua morte ha ricoperto l'incarico di vicepresidente dell'Associazione Nazionale Partigiani d'Italia (ANPI).\nArchivio.\nLe carte Banfi, parte di un pi\u00f9 ampio archivio personale, sono state versate nel 1999, per donazione dei figli Andrea e Silvia alla Fondazione di Studi Storici Filippo Turati dove sono conservate. Riconoscimento di notevole interesse storico con provvedimento n. 783, 11 novembre 2002. Il fondo \u00e8 suddiviso in dieci serie: corrispondenza (1964-93), scritti (1945-93), documentazione Istituti affari internazionali - IAI, documentazione Associazione nazionale partigiani d'Italia - Anpi, documentazione sulla Resistenza, documenti politici, fotografie, documentazione in copia, materiali a stampa, appendice"}
{"id": "2531770", "revid": "767487", "url": "https://it.wikipedia.org/wiki?curid=2531770", "title": "Sesso, bugie e videotape", "text": "Sesso, bugie e videotape (\"Sex, Lies, and Videotape\") \u00e8 un film del 1989 scritto e diretto da Steven Soderbergh, vincitore della Palma d'oro al 42\u00ba Festival di Cannes, con James Spader e Andie MacDowell. Nel 2006 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nIl film narra le vicende di un uomo tormentato che registra su videocassette delle interviste a donne che discutono della loro vita e della loro sessualit\u00e0. La sua vicenda si interseca con quella di una giovane coppia in crisi coniugale e della sorella pi\u00f9 giovane di lei.\nTrama.\nAnn Bishop Mullany vive a Baton Rouge ed \u00e8 infelicemente sposata con John, un avvocato di successo, con cui vive in una casa di lusso e per il quale ha rinunciato al lavoro, facendo la casalinga. Ann vive con un'angoscia riguardo alla sua intimit\u00e0, come rivela a sua sorella Cynthia: non ha mai avuto un orgasmo, e perci\u00f2 si sottopone a terapia psicologica. Graham Dalton \u00e8 un vecchio compagno del \"college\" di John che sembra vivere una vita da vagabondo con un po' di soldi da parte.\nNove anni dopo aver frequentato il \"college\" insieme, Graham ritorna a fare visita a John, cercando casa a Baton Rouge. Graham fa dunque la conoscenza di Ann. Pi\u00f9 tardi Ann viene a sapere che John ha invitato Graham a vivere a casa loro, ospitandolo finch\u00e9 non riuscir\u00e0 a trovare un appartamento per s\u00e9. Quando John ritorna a casa, il comportamento di Graham si fa pi\u00f9 prudente, in gran parte per il senso di disapprovazione che John prova per il suo modo di vivere. John tradisce sua moglie Ann con la sorella di lei, Cynthia, una barista bella, provocante e piuttosto libera, razionalizzando il suo tradimento dando la colpa alla frigidit\u00e0 di Ann.\nAnn, convinta da John, accompagna Graham a trovare un appartamento. Dopo averlo trovato ed essere andato ad abitare l\u00ec, Graham riceve una visita a sorpresa di Ann, che nota vicino al televisore due contenitori pieni di videocassette con scritti diversi nomi di donne. Graham le rivela che sono delle registrazioni che contengono i racconti di diverse donne che lui ha conosciuto in passato, che gli raccontano la loro vita, le loro esperienze sessuali, le loro fantasie. Dopo la risposta di Graham, Ann si spaventa e confusa esce subito dal suo appartamento.\nIl giorno successivo la sorella di Ann, Cynthia, si presenta anche lei di sorpresa a casa di Graham. Cynthia chiede insistentemente a Graham cosa sia successo il giorno prima fra lui e sua sorella per averla cos\u00ec tanto sconvolta. Graham, con un po' di riluttanza, rivela anche a lei il contenuto delle videocassette e a Cynthia ammette di avere una disfunzione sessuale: Graham \u00e8 sessualmente impotente se in presenza di un'altra persona, quindi il suo desiderio sessuale viene soddisfatto riguardando da solo le registrazioni.\nGraham quindi chiede a Cynthia di fare una registrazione, assicurandole che a nessun'altra persona \u00e8 consentito vedere il contenuto di quelle interviste. Cynthia si fida di Graham e accetta. Successivamente Cynthia rivela a sua sorella Ann di aver fatto una registrazione con Graham, scuotendola profondamente. Cynthia racconta della sua intervista su nastro con Graham anche al suo amante John, e anche quest'ultimo reagisce negativamente.\nIl giorno dopo Ann trova sotto il letto un orecchino della sorella Cynthia. Furiosa, si reca da Graham con l'intenzione di fare una registrazione. Graham non \u00e8 d'accordo, dicendo ad Ann che fare una registrazione in quel momento di ira non \u00e8 la cosa giusta da fare. Ann insiste e Graham acconsente. Pi\u00f9 tardi, Ann torna a casa e con rabbia chiede il divorzio a John. Nel successivo litigio, John scopre che Ann \u00e8 stata da Graham e che ha fatto una registrazione.\nInfuriato, John corre a casa di Graham, lo aggredisce, lo chiude fuori di casa e inserisce nel videoregistratore il nastro di sua moglie per vederlo. Nel nastro si vede Ann che rivela di non essere \"soddisfatta\" della sua vita sessuale. Dopo che Graham gli chiede se ha mai avuto il desiderio di aver rapporti con altri uomini, Ann rivela a Graham di aver avuto la fantasia di fare l'amore proprio con lui.\nSubito dopo il \"gioco\" si ribalta, con Ann che prende possesso della telecamera e Graham, in un primo momento piuttosto trattenuto, racconta ad Ann che il suo motivo del ritorno a Baton Rouge \u00e8 di voler riconquistare l'amore della sua vecchia fiamma, Elizabeth. Graham ammette di essere un bugiardo patologico e che proprio questo ha mandato all'aria il suo rapporto con Elizabeth. Dopo la fine della sua relazione con lei, Graham ha dunque deciso di tenersi a grande distanza dalle persone e di evitare ogni tipo di relazione. Ann comincia quindi a toccarlo e baciarlo e Graham decide di spegnere la telecamera prima che incomincino ad avere un rapporto.\nDopo aver visto la registrazione, John \u00e8 sconvolto e raggiunge Graham che \u00e8 ancora rimasto fuori dal portone, nel porticato, ancora sanguinante per il pugno ricevuto. Con una certa soddisfazione, John racconta a Graham di aver fatto del sesso con Elizabeth quando quest'ultima era ancora la sua fidanzata. Allo stesso tempo, per\u00f2, John gli confessa che Elizabeth non \u00e8 la donna perfetta che Graham si immaginava che fosse (\"Non era una santa. Era brava a letto ed era brava a mantenere un segreto. Questo \u00e8 tutto quello che posso dirti di lei\", gli dice). Dopo aver visto John allontanarsi dal suo appartamento, Graham \u00e8 in preda alla collera e distrugge tutte le videocassette e la videocamera.\nIl giorno dopo John \u00e8 chiamato per un colloquio personale con il suo capo dell'ufficio legale presso cui lavora, e diventa chiaro come la sua carriera in quello studio sia finita, dopo aver per troppo tempo rimandato appuntamenti soltanto per poter passare segretamente del tempo con Cynthia. Intanto Ann e Cynthia si sono riconciliate, con Ann che si reca al bar dove la sorella lavora e le regala una piantina. Ann decide quindi di andare da Graham: si siede con lui sugli scalini del porticato, come se fossero una coppia.\nProduzione.\nIl film \u00e8 stato scritto da Steven Soderbergh in appena otto giorni durante una sua gita in campagna anche se, come racconta lo stesso Soderbergh nel commento del film reso pubblico sull'edizione DVD del film, l'idea sulla trama era gi\u00e0 presente in lui da pi\u00f9 di un anno.\nSoderbergh ha raccontato inoltre che il personaggio di Ann era stato da lui creato avendo in mente di ingaggiare per interpretarlo Elizabeth McGovern, ma l'agente di quest'ultima ebbe un'impressione talmente pessima della sceneggiatura che non la fece nemmeno leggere all'attrice. Laura San Giacomo, che era rappresentata dallo stesso agente, dovette minacciarlo di licenziarlo se non avesse avuto la possibilit\u00e0 di recitare in questo progetto di Soderbergh. Soderbergh fu un po' riluttante sulla scelta di Andy MacDowell, ma dopo due suoi provini eccellenti il regista si convinse e le affid\u00f2 il ruolo di Ann. Anche Peter Gallagher non doveva interpretare il personaggio di John: in un primo tempo il ruolo era destinato a Tim Daly, ma il ritardo nel reperire i finanziamenti necessari per girare il film costrinsero Daly a rinunciare al ruolo per concomitanti impegni e la parte venne assegnata a Peter Gallagher.\nTutto ci\u00f2 che Soderberg riusc\u00ec ad ottenere dai suoi produttori furono 1,2 milioni di dollari di budget, una settimana di prove ed un mese intero (agosto 1988) per girare tutte le scene con gli attori. Successivamente dichiar\u00f2 che \"Sesso, bugie e videotape\" \"\u00e8 stato l'unico film in cui io mi sia sentito di aver avuto tutti i soldi e tutto il tempo che mi servivano\". Il film venne girato prevalentemente a Baton Rouge, in Louisiana.\nAccoglienza.\nIncassi.\nIl film, dopo essere uscito soltanto in 4 sale negli Stati Uniti il 4 agosto 1989 incassando 155.982 $ (per una media di 38.995 $ a sala), \u00e8 stato distribuito successivamente in 534 sale negli Stati Uniti, ottenendo un incasso di 24.741.667 $ negli Stati Uniti, mentre a livello mondiale ne ha incassati 36.740.000 $."}
{"id": "2531781", "revid": "486946", "url": "https://it.wikipedia.org/wiki?curid=2531781", "title": "Tour du Haut Var", "text": ""}
{"id": "2531784", "revid": "92723", "url": "https://it.wikipedia.org/wiki?curid=2531784", "title": "Eug\u00e8ne Burnand", "text": "Biografia ed opere.\nBurnand nacque il 30 agosto 1850 a Chateau Billens, di propriet\u00e0 di suo nonno Charles Burnand, a Moudon, nel Cantone di Vaud, una regione di lingua francese a nord di Losanna. I suoi genitori, il (colonnello) \u0116douard Burnand e Henriette (nata Foltz) facevano parte dell'establishment protestante della citt\u00e0. Suo padre era un ispettore forestale che viaggiava considerevolmente, invent\u00f2 il fucile Pr\u00e9laz-Burnand nel 1859 ed era un pittore dilettante.\nViaggi\u00f2 spesso con suo padre in tutto il Cantone di Vaud, in virt\u00f9 dell'invenzione del padre, tant'\u00e8 che la famiglia si trasfer\u00ec a Firenze alla fine del 1860 dove suo padre fu incaricato di introdurre il fucile Pr\u00e9laz-Burnand all'esercito toscano. \nL'esperienza italiana dur\u00f2 sette mesi. Al ritorno, la famiglia risiedette a Schaffhouse, in Germania.\nSu consiglio del padre (per poter avere un mezzo affidabile per guadagnarsi da vivere), intraprese gli studi di architettura Zurigo (1867-1870) diplomandosi alla Scuola superiore tecnica federale. Sentiva la pittura essere la sua vocazione, che inizi\u00f2 a studiare recandosi a Ginevra, dove si scelse quale maestro Barth\u00e9lemy Menn (1872). Di tale periodo ci \u00e8 nota la \"Epagneul couch\u00e9\" in ceramica, terracotta (1869). \nSi un\u00ec all'atelier di Jean-L\u00e9on G\u00e9r\u00f4me presso \u00c9cole nationale sup\u00e9rieure des beaux-arts (1872), che riprese quella di Gleyre. Si leg\u00f2 ai pittori del cosiddetto movimento naturalista, Pascal Adolphe Jean Dagnan-Bouveret e Jules Bastien-Lepage, cos\u00ec come con i pittori svizzeri Charles Vuillermet, Auguste Bouthillier de Beaumont (1842-1889), Alfred Henri Berthoud (1848-1906), L\u00e9o-Paul Samuel Robert (1851-1923), Charles Giron (1850-1914), Michel Maximilian Leenhardt, detto Max, che era suo cugino, Th\u00e9ophile Bischoff, Auguste Baud-Bovy e pi\u00f9 in particolare con i fratelli Girardt, Jules, L\u00e9on, Eugene e i loro genitori, pittori e famosi incisori. Con loro si stabil\u00ec a Versailles.\nNel 1873, viaggi\u00f2 nel sud della Francia e nella Camargue, dopo essere stato da suo fratello a Montpellier, e da Leenhardt a Clapiers. Di tale periodo \u00e8 il dipinto \"\u00c2nes dans le Midi\".\nNel 1874 dipinse \"Lavandi\u00e8re \u00e0 Seppey\", \"Les Glaneuses\" e \"Le Paysan\", quest'ultimo visibile al Mus\u00e9e cantonal des beaux-arts de Lausanne. Partecip\u00f2 per la prima volta all'Exposition de la Soci\u00e9t\u00e9 nationale suisse des beaux-arts Kunstverein.\nDal 1875, trascorse i mesi estivi nel Castello di famiglia di S\u00e9pey (Vulliens, cantone di Vaud). Di tale anno \u00e8 il primo disegno a carboncino, \"Officier\", oltre ai dipinti \"Le Soir\" (concours Calame a Ginevra, mention honorable), \"Vue de la Villa Doria Pamphilij\" e \"Junge im Jardin des Tuileries\".\nDel 1876 \u00e8 la prima illustrazione, apparsa a corredo di un articolo, sulla rivista \"L'Illustration\".\nNel 1877 visit\u00f2 sia Firenze che Roma. Al ritorno si ristabil\u00ec a Versailles, dove si spos\u00f2 con Julia Girardt, acquarellista, figlia dell'incisore Paul Girardt, l\u00ec vivendo sino al 1884. La nascita del primo di nove figli, Andr\u00e9 Eug\u00e8ne, alliet\u00f2 la vita della coppia. L'amico pittore Leo-Paul Samuel Robert dipinse loro un ritratto.\nNel 1878 dipinse \"B\u00fbcheron en pri\u00e8re\" (dipinto durante la luna di miele nel Vallese ed esposta al Salon), l'acquerello \"Le Loup de Gobbio\" ed il carboncino \"Chevaux\" (ora reperibile all'Album Sargent Singer folio 24 (Mus\u00e9e du Louvre d\u00e9partement des arts graphiques acquis en 1972 n\u00b0Inv RF 35693,27 provient de Mme de Pourtal\u00e8s).\nNel 1879 realizz\u00f2 la grande tela \"La Pompe \u00e0 feu\" ed esegu\u00ec una seconda illustrazione, apparsa anche questa volta a corredo di un articolo, sulla rivista \"L'Illustration\". Dello stesso anno \u00e8 pure l'illustrazione apparsa sulla rivista \"Le Tour du Monde\". Espose al Salon il dipinto \"B\u00fbcheron en pri\u00e8re\".\nNel 1880 nacque il secondo figlio Franz Ernest, futuro medico e biografo del padre. Dipinse l'acquarello \"\u00c9tude pour Mireille\", ad illustrazione del volume di Fr\u00e9d\u00e9ric Mistral, e le acqueforti \"Les Vanniers au travail\" e \"Mireille\", tutte realizzate per l'illustrazione del poema provenzale di F. Mistral.\nDel 1881 \u00e8 il dipinto \"B\u00e4uerin beim F\u00fcttern der Schweine\".\nNel 1882 esegu\u00ec l'acquaforte \"Portrait de Alphonse Daudet\", ora al Mus\u00e9e de Compi\u00e8gne, e l'illustrazione intitolata \"Ferme Suisse\", a corredo del volume \"Les l\u00e9gendes des Alpes Vaudoises\" di Alfred Ceresole. Ricevette la menzione di terza classe per le acqueforti \"Mireille\" esposte al Salon del 1880.\nDel 1883 \u00e8 la stampa a punta secca \"Paysanne du Valais\", eseguita anche come acquaforte. Pi\u00f9 importante furono le sei illustrazioni (Le Photographe- Les petits p\u00e2t\u00e9s - Les Vieux - Les \u00e9toiles - Un d\u00e9cor\u00e9 du 15 ao\u00fbt - Kadour et Katel) apparse sul libro \"37 Contes choisis\" di Alphonse Daudet, ricevendo la medaglia di terza classe. Mostra personale a Zurigo.\nDel 1884 \u00e8 la stampa \"Mireille\" (ed. Hachette, Paris) in 25 incisioni, ripubblicata con 55 incisioni nel 1891. Dello stesso anno \u00e8 il dipinto \"Le Taureau dans les Alpes\", esposto al Salon del 1885. \nNel 1885 cur\u00f2 una installazione in Rue Pergolesi (Parigi). Esegu\u00ec il disegno \"Fran\u00e7ois le Champi\" ad illustrazione dell'opera di George Sand.\nNello stesso anno nacque il figlio Marcel.\nIl famoso mercante d'arte Paul Durand-Ruel organizz\u00f2 una mostra delle sue opere a New York, nel 1886. Nel medesimo anno dipinse \"Le Faucheur\", ora al Mus\u00e9e Eug\u00e8ne Burnand. Espose al Salon la grande tela \"Le Taureau dans les Alpes\".\nNel 1887 nacque il figlio Max. Dipinse la tela \"L'Abreuvoir\", ora al San Francisco Museum.\nNel 1888 nacquero i gemelli David Arnold e David, che diventerono pittori. Nel medesimo anno Alphonse Daudet accett\u00f2 l'illustrazione di 6 dei 37 racconti scelti (con 43 disegni originali e acquerelli). \nFu nominato Presidente della Commission Suisse des Beaux-Arts all'Exposition universelle des Beaux-Arts di Parigi del 1889, ricevendo per il lavoro svolto, una medaglia d'oro di prima classe.\nNel 1890, dopo aver esposto negli Champs-Elys\u00e9es, abbandon\u00f2 la Soci\u00e9t\u00e9 des artistes fran\u00e7ais, diventando membro della Soci\u00e9t\u00e9 nationale des beaux-arts, che ha organizz\u00f2 nello stesso anno, la Mostra nazionale nel Champ-de-March, esponendovi ed anche a Ginevra, Losanna, Neuch\u00e2tel, Montpellier e Toulouse.\nSempre nel 1890 illustr\u00f2 il volume \"L'Orphelin\" di Urbain Olivier.\nProdusse l'opera intitolata \"Dans les Hauts p\u00e2turages\" per la Nestl\u00e9.\nNel 1891 espose Panorama des Alpes Suisses, dipinto realizzato con il suo amico e compagno ginevrino Auguste Baud-Bovy, celebrando poi la nascita di Antony (Tony) Charles, il suo settimo figlio. \nDel 1892 \u00e8 la tela di gigantesche dimensioni (17x11,5 m.) intitolata \"Panorama des Alpes Suisses\", che scomparve Forever nell'Atlantico quando torn\u00f2 dalla Mostra di Chicago. In collaborazione con Auguste Baud-Bovy inaugurato a Parigi nel mese di febbraio, \u00e8 stata esposta ad Anversa e Parigi prima di partire per gli Stati Uniti.\nNel 1893, fu fatto cavaliere della L\u00e9gion d'honneur, e fece tutti partecipi alla gioia della nascita delle sue figlie gemelle, Henriette (Rita) e Mireille. \nDello stesso anno sono i dipinti \"Un Mousse\" e \"M\u00e9ditation\", ora al San Francisco Museum.\nDel 1894 \u00e8 il dipinto intitolato \"La fuite de Charles le T\u00e9m\u00e9raire\", ora al Mus\u00e9e Eug\u00e8ne Burnand. Il dipinto \"L'Appel\" \u00e8 esposto al San Francisco Museum.\nSentendosi appagato finanziariamente, il 28 ottobre 1895 si trasfer\u00ec con la sua famiglia allo Ch\u00e2teau de Fonfroide-le-Haut, vicino a Montpellier, decidendo di dedicarsi alla pittura religiosa, allora di nicchia, e meno appagante dal punto di vista lucrativo, promossa comunque dalla Maison Schulte.\nNello stesso anno sul soggetto intitolato \"Alter Bauer\", realizz\u00f2 le variazioni di disegno a matita ed acquerello. Esegu\u00ec a carboncino e gesso bianco, il disegno intitolato \"Le Salon Carr\u00e9 du Louvre\". Fondamentale per la sua opera \u00e8 il dipinto \"La Pri\u00e8re Sacerdotale\".\nDel 1896 sono le illustrazioni al reportage intitolato \"Boh\u00e9miens aux Saintes-Maries de la Mer\" di Marie-Anne de Bovet, per la rivista \"L'Illustration\", oltre ai dipinti \"Paysage Alpin\" e \"Le Novice\". Esposizione a Ginevra.\nNel 1897 si rec\u00f2 a Londra per negoziare la vendita di un progetto di illustrazioni basato su Pilgrim Voyage di John Bunyan, dove espose le sue opere alla Royal Academy, oltrech\u00e9 a Liverpool ed alla Carnegie Art Galleries di Pittsburg.\nDipinse nel 1898 \"Les Disciples Pierre et Jean courant au s\u00e9pulcre le matin de la R\u00e9surrection\", una tela che ha avuto un grande successo al Salon, acquisita poi dal Mus\u00e9e du Luxembourg, ora al Mus\u00e9e d'Orsay.\nNel 1899 aderendo all'invito rivoltogli, incontr\u00f2 gli storici dell'arte Hermann Grimm e Wilhelm von Bode, i pittori Max Liebermann e Ludwig von Hofmann. \nNel 1900, membro della giuria dell'esposizione mondiale di Parigi, ricevette la medaglia d'oro di prima classe per la sua opera.\nSempre nello stesso anno, complet\u00f2 l'opera \"Le Mont-Blanc vu de Clerg\u00e8re\", adornante il plafond del soffitto della grande sala del ristorante Le Train Bleu, richiesta da Marius Toudoire, architetto della Gare de Lyon, su richiesta di Mr. Dervill\u00e9, direttore del PLM.\nDipinse anche \"Maternit\u00e9\", ora al San Francisco Museum (tela rifiutata al Kinsthalle de B\u00e2le nel 1913), \"Invitation au festin\", e \"La Premi\u00e8re Communion\", quest'ultimo ora al Metropolitan Museum of Art di New York.\nFu presente all'Exposition Universelle di Parigi ed all'Exposition des Peintres de Montagnes, sempre a Parigi.\nVisit\u00f2 Firenze con la sua famiglia a Firenze, e tornato a Fonfroide-le-Haut nel 1901, espose a Londra \"La Pri\u00e8re sacerdotale\", senza successo di pubblico e critica. \nNel 1903, fece amicizia con la famiglia J\u00e9quier de Pierre, originaria di Neuch\u00e2tel, che alla fine lo persuase a ritornare in Svizzera. Lasci\u00f2 Montpellier, e prese possesso dello Ch\u00e2teau de Hauterive, vicino a Neuch\u00e2tel. Vendette la l'opera L'Invitation au festin, cominciando la realizzazione di una grande opera di ispirazione religiosa, La Voie douloureuse. illustrando le parabole. Partecip\u00f2 all'Exposition nationale suisse des beaux-arts di Losanna.\nDel 1905 \u00e8 il dipinto \"Portrait einer jungen Frau im weissen Kleid\".\nDel 1906 \u00e8 il dipinto \"Portrait de ma m\u00e8re\", esposta al Salon de la Soci\u00e9t\u00e9 nationale des beaux-arts.\nDel 1907 \u00e8 il dipinto \"Le Samedi-Saint\", ora al Mus\u00e9e des beaux-arts de La Chaux-de-Fonds. La tela fu rifitata dal Salon di Kinsthalle de B\u00e2le nel 1913.\nNel 1908, con la tecnica mista di carbone, gesso nero, pastello, realizz\u00f2 \"Buried Treasure\", ora al Mus\u00e9e de Institute of Arts de Minneapolis, e con la medesima metodica \"Der Schweinehirt\".\nNello stesso anno realizz\u00f2 61 disegni e 16 tavole fuori testo a corredo di \"Les Paraboles\" di Eug\u00e8ne Burnand, ed. Berger-Levrault.\nIn qualit\u00e0 di membro della giuria della Exposition nationale suisse des beaux-arts di Losanna, fu attaccato sul piano personale da Gustave Jeanneret e Ferdinand Hodler. \nNel 1909 la Banque nationale suisse diede a Burnand la commessa per la realizzazione del disegno \"T\u00eate de femme\", apparsa sulla parte sinistra (con colori rosso e bruno) delle banconote da 500 franchi, e (con colori viola ed arancio) delle banconote da 1.000 franchi, (2\u00aa serie), emesse nel 1911-1912, e rimaste in circolazione fino al 1978. \nIn tale anno realizz\u00f2 la tela intitolata \"Le Samedi Saint\".\nDel 1911 \u00e8 la realizzazione a disegno e ad acquarello del soggetto intitolato \"\u00c0 l'\u00e9table\". Dello stesso anno sono i \"Cartons pour vitraux\", realizzati per la chiesa parrocchiale di Herzogenbudsee a Berna, ed esposti al Salon.\nDel 1912 \u00e8 il disegno ad acquarello \"Vache dans un pr\u00e9\". In tale anno fu nominato quale Membre correspondant de l'Institut de France.\nNel 1913, ricevette l'incarico dall'editore Dent and Son Louches, per l'illustrazione dei \"Petites fleurs de saint Fran\u00e7ois d'Assise\".\nEletto Presidente della Soci\u00e9t\u00e9 helv\u00e9tique, torn\u00f2 al Ch\u00e2teau de Seppey a Vulliens, dove eredit\u00f2 i possedimenti dai suoi genitori. \nNel 1914 espose a Berna.\nNel 1915, dipinse una serie di ritratti, disegni a pastello (\"Faces et profils de chez nous\"), raffiguranti volti e profili di persone, che espose per una mostra. Il locale dell'esposizione artistica, andato a fuoco, lo costrinse a rifare i disegni. \nDello stesso anno sono i dipinti \"Le Labour dans le Jorat\", \"La Gardeuse de moutons\" (Mus\u00e9e de Grenoble), \"Le village de la Celle-sous-Moret\" (Mus\u00e9e Metropolitan Museum of Art), \"Saint-Fran\u00e7ois d'Assise et ses moutons\", \"'Homme de douleur\", \"Le retour de l'enfant prodigue\", \"Lessiveuse\" (Mus\u00e9es des beaux-arts de San Francisco), \"Au Couvent\" (Mus\u00e9e des beaux-arts de San Francisco USA), \"Waldrand mit Ziegen\" e \"Rounding up the herd\".\nNel 1917, in occasione di soggiorni a Marsiglia e Montpellier, abbozz\u00f2 100 ritratti di soldati alleati, provenienti da tutti i continenti (\"Types de soldats alli\u00e9s ayant particip\u00e9 \u00e0 la Guerre des nations\"), offerti dall'americano William Nelson Cromwell nel 1924 al governo francese e depositato nel Mus\u00e9e de la L\u00e9gion d'honneur.\nDello stesso anno sono il disegno ad acquerello e carbone \"Musiciens Juifs Tunisiens\", la stampa litografica \"Un Soldat\", la litografia intitolata \"Sous-Officier \u00e9cossais\", la litografia \"L'Alcool tue\", ed il disegno eseguito con mina in piombo \"Homme debout vu de dos\".\nNel 1918, a Parigi, prepar\u00f2 un progetto per un doppio pannello destinato ad una la Chiesa di Zug (Svizzera). Tuttavia, problemi cardiaci vennero a ritardarlo nel suo lavoro, quando il 25 ottobre 1919 il suo laboratorio in Rue de Assas fu devastato dal fuoco, distruggendo molte delle sue opere. \nNel 1919 fu creato Officier de la L\u00e9gion d'honneur.\nNel 1920, realizz\u00f2 a corredo del testo il disegno intitolato \"Les petites fleurs\" in relazione all'opera di San Francesco d'Assisi.\nMor\u00ec di polmonite nella sua casa parigina il 4 febbraio 1921 alle 9 di sera. Sua moglie, esausta, non pot\u00e9 essere presente al suo funerale, e si un\u00ec a lui nella tomba cinque settimane dopo. Entrambi sono sepolti nel cimitero di Vulliens, con diversi membri della famiglia. \nSuo figlio, Ren\u00e9 Burnand, che convinse le autorit\u00e0 del Cantone di Vaud a trovare un luogo permanente per esporre le opere di suo padre che il curatore del Mus\u00e9e cantonal des beaux-arts di Losanna aveva fatto a conservare in cantina, non trovandoli a il suo gusto. \nL'opera pi\u00f9 conosciuta di Burnand \u00e8 \"Les disciples Pierre et Jean courant au s\u00e9pulcre le matin de la R\u00e9surrection\" (\"I discepoli Pietro e Giovanni accorrono al sepolcro la mattina della Resurrezione\") realizzato nel 1898 e conservato al Museo d'Orsay di Parigi.\nTra il 1907 e il 1912 alcune illustrazioni di Burnand e di Ferdinand Hodler furono utilizzate per la seconda serie delle banconote della Banca Nazionale Svizzera."}
{"id": "2531793", "revid": "287204", "url": "https://it.wikipedia.org/wiki?curid=2531793", "title": "Eugene Burnand", "text": ""}
{"id": "2531796", "revid": "553803", "url": "https://it.wikipedia.org/wiki?curid=2531796", "title": "Movistar Open 2000 - Singolare", "text": "Il singolare del torneo di tennis Movistar Open 2000, facente parte dell'ATP Tour, ha avuto come vincitore Gustavo Kuerten che ha battuto in finale Mariano Puerta 7-6 (7-3), 6-3."}
{"id": "2531797", "revid": "108864930", "url": "https://it.wikipedia.org/wiki?curid=2531797", "title": "Google Map Maker", "text": "Google Map Maker \u00e8 stato un servizio internet collaborativo progettato e distribuito da Google Inc.. Fa parte dei servizi di tipo WebGIS.\nIl progetto era simile a OpenStreetMap, con la differenza che ogni contributo fornito volontariamente dagli utenti sarebbe restato di propriet\u00e0 di Google, e permetteva di espandere e correggere le mappe schedate dal servizio di Google Maps, creato e distribuito dalla stessa societ\u00e0. \nLe modifiche, prima di essere visibili a tutti, dovevano essere riviste da altri utenti (seguendo il metodo della revisione paritaria), e convalidate dalla stessa Google, onde evitare vandalismi, doppioni ed errori.\nDal 20 agosto 2013 \u00e8 stato reso disponibile anche in Italia. A causa di azioni di sabotaggio, fu sospeso da maggio 2015, e riattivato ad agosto dello stesso anno, introducendo per\u00f2 alcune restrizioni al metodo di approvazione delle modifiche.\nChiusura.\nIl servizio \u00e8 stato ritirato ufficialmente il 31 marzo 2017. Tuttavia le sue funzioni inizieranno ad essere implementate in Google Maps, sia nella versione per computer desktop sia in quella per dispositivi mobili."}
{"id": "2531798", "revid": "35804", "url": "https://it.wikipedia.org/wiki?curid=2531798", "title": "L'Azione Mazziniana", "text": ""}
{"id": "2531799", "revid": "599013", "url": "https://it.wikipedia.org/wiki?curid=2531799", "title": "Duomo di Conegliano", "text": "Il duomo di Santa Maria Annunziata e San Leonardo \u00e8 la chiesa pi\u00f9 importante di Conegliano, in provincia di Treviso e diocesi di Vittorio Veneto; fa parte della forania di Conegliano.\nCol suo alto campanile che svetta dietro le facciate della \"Contrada Granda\", il Duomo costituisce un riferimento architettonico e religioso centrale; posto sul lato nord di via XX Settembre, tra Porta Dante e Piazza Cima, l'edificio \u00e8 inscindibile dalla Scuola dei Battuti, che \u00e8 a tutti gli effetti parte integrante del complesso rinascimentale del Duomo, costituendo cos\u00ec un centro artistico che conserva opere pittoriche tra le pi\u00f9 rilevanti dell'intero coneglianese.\nStoria.\nLa chiesa, che nasce come Santa Maria dei Battuti nel XIV secolo e che fu consacrata il 5 giugno 1491, \u00e8 dedicata oggi a Santa Maria Annunziata e al patrono della Citt\u00e0 San Leonardo: intitolato a quest'ultimo, infatti, era stato l'antico Duomo ora non pi\u00f9 esistente, che aveva sede sulla sommit\u00e0 del colle, nel complesso del castello (di cui era pieve gi\u00e0 nell'XI-XII secolo), poi qui trasferito.\nEsterno.\nLa chiesa.\nLa facciata a salienti del Duomo, di cui spunta solo la sommit\u00e0 con la croce, \u00e8 celata da uno dei palazzi pi\u00f9 affascinanti della \"Contrada Granda\", la Scuola dei Battuti, che con un ampio porticato ogivale e coperto da una travatura lignea consente l'accesso all'interno della chiesa.Questo \u00e8 possibile per mezzo del portale, posto centralmente, e raggiungibile attraverso sei gradini disposti in forma pentagonale: si tratta di un portone rettangolare ligneo di dimensioni medie, inserito in una cornice in pietra scolpita con motivi floreali. Sopra una spessa architrave, la cornice forma una lunetta, all'interno della quale \u00e8 presente un affresco del Cinquecento, \"Madonna con Bambino\", di Francesco Beccaruzzi, dipinto con tinte lievi: tale immagine, ben conservata, mostra, su sfondo neutro, la Vergine sorridente nell'atto di sorreggere, con entrambe le mani, il Bambin Ges\u00f9 e attorniata da santi, intenti a assistere alla scena.Sulla stessa parete sono presenti altri affreschi decorativi, dovuti alla mano di una coppia di artisti che operarono anche all'interno, Jacopo Collet da Arten e Desiderio da Feltre.\nAi lati della facciata, sono presenti due aperture a tutto sesto, attraverso le quali, passando per un sotoportego, si scorrono i lati esterni delle navate laterali: entrambi i passaggi sono dotati di cancelli, ma quello di destra \u00e8 accessibile e conduce, passando attraverso la base del campanile, alla scala che porta alla Sala dei Battuti, nonch\u00e9 all'ingresso laterale destro della chiesa. Proseguendo il lieve dislivello che accompagna l'ascesa verso la parte absidale del Duomo, si arriva ad un secondo cancello, che consente di entrare in via Cima, quasi di fronte alla casa dell'artista.\nL'abside, terminante in forma semicircolare, \u00e8 inserita nei vecchi edifici della sacrestia, addossati soprattutto al lato destro del Duomo.\nIl campanile.\nStruttura risalente nelle sue parti essenziali al 1497, il campanile \u00e8 una torre a pianta quadrata, con facce a mattoni e costruito a parete doppia. Esso culmina in una terrazza delimitata da balaustra, sopra la quale si erge una guglia a cipolla sviluppata in larghezza e terminante con una piccola lanterna sovrastata dalla croce (elementi di costruzione successiva all'originale quattrocentesco).Le quattro facce del campanile, a livello della cella campanaria presentano tutte cinque fori, che conferiscono particolare eleganza: una trifora sostenuta da colonnine di ordine dorico con sopra due oculi. Sulla faccia sud, che d\u00e0 sulla \"Contrada\" e sul centro, un grande quadrante contiene le lancette nere e, dipinto su sfondo giallo, l'orologio; sotto di esso, scritto in latino a grandi lettere, attira il passante un messaggio riferito alle ore: \"VULNERANT OMNES, ULTIMA NECAT\", \"Tutte feriscono l'ultima uccide\".\nLe campane.\nIl campanile del duomo di Conegliano possiede un concerto di 4 campane pi\u00f9 una piccola campana antica che viene suonata poco prima dell'inizio delle funzioni religiose. Le 3 campane minori del concerto danno il Segno per la S.Messa prefestiva e festiva, la campana maggiore scandisce il tradizionale Angelus delle ore 8.58 e l'Angelus delle 12.00 tutti i giorni tranne la domenica.\nNei giorni solenni e per le ricorrenze importanti, il concerto delle 3 campane minori si unisce alla campana maggiore, suonando cos\u00ec il \"Plenum\".\n\"VETERES CAMPANAS DIE XV MAII MCMXVIII HOSTES AUSTRO-HUNGARI IMPIE DIRIPUERUMT AERE EX VICTORIA ITALIA MATER MUNIFICENTISSIME DIE XX JULII MCMXXI RESTITUIT BENEDICTO XV P.M. : VICTORIO EMANUELE III REGE, EUGENIO BECCEGATO EPISCOPO A EMILIO ANTONIAZZI ARCHIPRESBITERO\"\nIn tutte le tre campane maggiori vi \u00e8 anche la seguente iscrizione: \"ME FREGIT FUROR HOSTIS AT HOSTIS AB AERE REVIXI ITALIAM CLARA VOCE DEUMQUE CANENS\" (Il furore nemico mi ruppe, ma dal bronzo nemico risorsi per cantare a chiara voce l'Italia e Dio). Sulla Seconda campana fu scritto CANES, probabilmente per errore.\nInterno.\nLe navate e l'abside.\nInternamente il Duomo, che riporta i segni di diverse epoche, \u00e8 suddiviso in tre navate, divise da due file di quattro archi a sesto acuto sostenuti da colonne ioniche (poste tra i primi tre archi entrando dal portale) e pilastri; sopra gli archi corre una cornice dipinta e, sopra di essa, corrispondente a ciascun arco, c'\u00e8 una monofora a tutto sesto. Infine, fanno da soffitto volte a crociera per navata.Sia le volte sia gli archi conservano parzialmente i decori che nel XV secolo la coppia di artisti Jacopo Collet da Arten e Desiderio da Feltre (gi\u00e0 autori di decori esterni) vi posero; di particolare rilievo, sul pilastro mezzano, sia di sinistra che di destra, ben restaurati restano due affreschi con raffigurazione di santo (riscoperte durante lavori novecenteschi): inserite entrambe nel contesto prospettico di un arco a tutto sesto e viste nella loro interezza, sono le figure di \"Santo Stefano\" (pilastro di sinistra) e \"San Lorenzo\".\nDalla navata centrale un arcone a tutto sesto (sovrastato da un crocifisso ligneo) e tre gradini fanno da accesso al presbiterio sopraelevato. Esso, di epoca successiva alla parte sopra descritta, \u00e8 coperto da volta a botte con aperture su entrambi i lati, che assieme all'intonaco bianco danno grande luminosit\u00e0; la volta, retta all'estremit\u00e0 da pilastri, ha tra di essi due colonne, mettendo in comunicazione l'altare con la parte terminale delle navate minori. Tra le finestre e le colonne, trovano spazio una di fronte all'altra due piccole tele: sono opere veneziane dell'ambito di Palma il Giovane, che vanno sotto il nome di \"Profeta David\" e \"Profeta Isaia\".Dietro l'altare (costituito da un semplice tavolo rettangolare) poggiano su una struttura in marmo il tabernacolo e una fila di candelabri.\nAlle spalle del presbiterio ha spazio l'abside, priva di aperture, la quale ha appesa su un drappo verde della parete di fondo la Pala d'altare del Cima, un olio su tavola di grandi dimensioni che costituisce l'opera centrale tra i tesori del Duomo.\nIl patrimonio artistico.\nGli altri lavori a olio del Duomo sono disposti soprattutto lungo le pareti delle navate esterne, opere di artisti di indiscussa fama:\nNella chiesa vi sono anche delle opere scultoree di un certo valore:\nLa Pala del Cima.\nLa tavola che attira centralmente lo spettatore verso l'altare \u00e8 l'unica opera del Cima da Conegliano ad essere conservata nella sua citt\u00e0 natale; essa, rappresentante \"Madonna in trono col Bambino fra angeli e santi\" \u00e8 frutto di una commissione realizzata nel 1492: a partire da questa data \u00e8 sempre stata conservata in Duomo, essendo il dipinto pi\u00f9 prezioso di cui la comunit\u00e0 pu\u00f2 fare vanto.\nSala dei Battuti e Sala del Capitolo.\nSede di una Scuola dei Battuti a partire dal Duecento, Conegliano si fregia di questo glorioso edificio e della relativa sala negli ultimi anni del XIV secolo, quando i Battuti, grazie a ingenti donazioni ricevute negli anni, possono permettersi, una volta ultimata la chiesa, anche la costruzione di un luogo di incontro a essi riservato.Questa sar\u00e0 la funzione dell'edificio nei secoli, sino al 1806, quando per decreto di Napoleone la scuola sar\u00e0 soppressa, con sorte analoga a quella che avranno tutte le scuole di Venezia nei tre anni successivi.\nEsterni.\nLa facciata dall'elegante stile romanico-gotico, incastonata tra i palazzi di via XX Settembre, \u00e8 di due piani e si caratterizza per il suo estendersi in lunghezza: infatti si allunga con un grande porticato aperto sulla via da nove arconi a sesto acuto, a cui corrispondono asimmetricamente nove aperture del primo piano, composte di sette trifore a tutto sesto, alle quali si interpongono in quarta e in ottava posizione due monofore con la sporgenza di un terrazzino.\nTutta la facciata nel 1593 si copr\u00ec di affreschi, ad opera del Pozzoserrato, e ancora oggi lo stato di conservazione \u00e8 abbastanza buono, anche grazie ai numerosi recenti restauri e alla limitazione del traffico automobilistico in \"Contrada\".Le raffigurazioni del primo piano rappresentano figure e episodi biblici: nell'ordine, inquadrati e intervallati dalle monofore e dalle trifore, si possono distinguere \"Ester supplica Assuero\", \"Davide e l'Arca di Dio\", \"Raab nasconde gli esploratori ebrei\", \"La Madonna salva il vascello che trasporta i Battuti\", \"Salomone e la Regina di Saba\"; \"Diluvio Universale\"; \"Gedeone e il vello di lana\"; \"Visione di Giacobbe\" e \"Carit\u00e0 Cristiana\".Sotto a questi riquadri \u00e8 dipinta una cornice geometrica che funge da marcapiano; nelle velette che si vengono a formare tra un arco e l'altro sono affrescate otto figure di sibille e profeti, circondate da altre decorazioni geometriche con rimandi all'architettura classica.\nInterni.\nTutto il primo piano, corrispondente all'intera estensione del portico del piano terra, \u00e8 occupato dalla Sala dei Battuti, luogo nel quale la confraternita riunita intorno alla Scuola dei Battuti, trovava il proprio punto di aggregazione. Questo spazio enorme, della vastit\u00e0 di circa 41 metri per 7, ha tutte le pareti suddivise in riquadri con affrescate scene a carattere religioso, dovute al genio di due artisti cinquecenteschi, il Pozzoserrato, gi\u00e0 autore dell'affrescatura esterna, e Francesco da Milano, autorevole artista che vanta, tra i suoi lavori, i magistrali affreschi della volta della pieve della vicina Castello Roganzuolo.\nI cicli pittorici, conseguentemente, sono due: il pi\u00f9 antico \u00e8 del Da Milano (1511) e le scene, tratte dal Vangelo sono nell'ordine seguente: \"Annunciazione\", \"Visitazione\", \"Adorazione dei pastori\", \"Pastori\", \"Presentazione\", \"Adorazione dei Magi\", \"Strage degli Innocenti\", \"Fuga in Egitto\", \"Nozze di Cana\", \"Moltiplicazione dei pani e dei pesci\", \"Resurrezione di Lazzaro\", \"Ingresso a Gerusalemme\", \"Ultima cena\", \"Cattura\", \"Salita al Calvario\", \"Crocifissione\", \"Discesa di Ges\u00f9 nel Limbo\", \"Resurrezione\", \"Donne al Sepolcro\", \"Santa Veronica tra i Santi Pietro e Paolo\", \"Ges\u00f9 appare alla Vergine\", \"Noli me tangere\", \"Cena di Emmaus\"; \"Ascensione di Ges\u00f9\"; \"Giudizio Universale\".Pozzoserrato invece dipinge a fine secolo, ma episodi che fanno da prologo a questi: \"Creazione del Mondo\", \"I progenitori\", \"Peccato originale\". Si costituisce cos\u00ec un continuum completo che va dalla Creazione al Giudizio Universale.\nA fianco alla \"Sala dei Battuti\" vi \u00e8 la \"Sala del Capitolo\" (nota anche come sala del caminetto), dove si riuniva l'assemblea della Confraternita. All'interno sono esposti cinque arazzi di manifattura fiamminga, risalenti al Cinquecento recentemente restaurati, e il tavolo in noce dei Presidenti della Scuola dei Battuti, del secolo XVI."}
{"id": "2531800", "revid": "131358", "url": "https://it.wikipedia.org/wiki?curid=2531800", "title": "FC Wettingen 93", "text": ""}
{"id": "2531808", "revid": "232134", "url": "https://it.wikipedia.org/wiki?curid=2531808", "title": "It ends tonight", "text": ""}
{"id": "2531809", "revid": "6923", "url": "https://it.wikipedia.org/wiki?curid=2531809", "title": "Variazioni di tensione indotte dalla luce", "text": "La variazione di tensione indotta dalla luce \u00e8 una tecnica di analisi dei guasti dei semiconduttori che usa una sorgente laser o una luce nelle lunghezza d'onda dell'infrarosso per indurre delle alterazioni di tensione in un dispositivo mentre si esplora con un fascio di luce la sua superficie. La tecnica si basa sulla generazione di coppie elettrone-lacuna nel materiale semiconduttore quando sia esposto ai fotoni.\nFunzionamento.\nIl dispositivo sotto analisi viene alimentato con un generatore di corrente costante. Quando la sorgente luminosa esplora la superficie del semiconduttore, delle coppie di elettroni-lacuna vengono generate. Ci\u00f2 causa una leggera modificazione delle caratteristiche operative del dispositivo, che possono risultare in leggere variazioni della tensione dell'alimentatore. queste variazioni sono registrate e correlate con la posizione della sorgente di luce sul dispositivo. Ci\u00f2 permette di localizzare le posizioni fisiche corrispondenti alle fluttuazioni dell'alimentatore e di realizzare una mappa dispositivo, permettendo di identificare la posizioni di eventuali difetti."}
{"id": "2531811", "revid": "287204", "url": "https://it.wikipedia.org/wiki?curid=2531811", "title": "Jose Ivan Gutierrez", "text": ""}
{"id": "2531812", "revid": "599013", "url": "https://it.wikipedia.org/wiki?curid=2531812", "title": "Jos\u00e9 Ivan Gutierrez", "text": ""}
{"id": "2531815", "revid": "536159", "url": "https://it.wikipedia.org/wiki?curid=2531815", "title": "Ferrata delle Trincee", "text": "La ferrata delle Trincee \u00e8 una delle vie ferrate della provincia di Belluno pi\u00f9 frequentate delle Dolomiti.\nEssa percorre il crinale antistante al massiccio della Marmolada, dalla Porta Vescovo (2565\u00a0m s.l.m.), a La Mesola fino al suggestivo crinale roccioso delle \"Crepes de Padon\", terminando sul massiccio de \"La Mesolina\" (2642\u00a0m s.l.m.).\nDescrizione della via.\nL'attacco alla via ferrata \u00e8 facilmente raggiungibile attraverso gli impianti di Porta Vescovo da Arabba, o per il comodo segnavia 698 dal passo Fedaia (circa 1 ora) o ancora da passo Pordoi lungo il suggestivo sentiero del Viel del Pan (circa 2 ore). \nIl primo tratto della ferrata, che sale quasi verticalmente sulla parete ovest de La Mesola, \u00e8 sconsigliato ai meno esperti. Dopo circa 20-25 minuti di salita quasi verticale infatti, si prosegue solo poi con maggiore facilit\u00e0 fino alla sommit\u00e0 della vetta ai 2727\u00a0m. La discesa sul versante opposto \u00e8 pi\u00f9 facile, con qualche passaggio esposto (tra gli altri un piccolo ponte sospeso) in cui si \u00e8 sempre assicurati con una fune. La difficolt\u00e0 va via via attenuandosi fino ad arrivare al bivio che, con un sentiero sulla destra, ritorna con facilit\u00e0 al punto di partenza.\nLa continuazione naturale della ferrata invece, visto il nome, continua fino ai tunnel costruiti durante la prima guerra mondiale lungo le creste del Padon. Con alcuni tratti attrezzati e ancora ben esposti, seguendo le indicazioni verso il bivacco Bontadini, si attraversano alcune postazioni di guerra ancora ben visibili (muri in mattoni, travi) fino ad arrivare alle famose gallerie. Dopo circa un'ora e muniti di una torcia elettrica (assolutamente indispensabile), e dopo aver superato un primo breve tunnel, si giunge infatti nel tunnel principale del complesso lungo circa 300 metri. Sono presenti delle brevi gallerie laterali, delle scalette in pietra costruite dai soldati e delle finestre scavate nella roccia con viste sulla Marmolada e sul lago di Fedaia. Percorso il tunnel si sbuca infine all'aperto presso il bivacco Bontadini. Da qui si pu\u00f2 guadagnare in una decina di minuti la vetta della Mesolina (2642\u00a0m s.l.m.) o scendere direttamente in 15 minuti al rifugio Padon, nei pressi degli impianti di funivia che salgono da Arabba e da Capanna Bill.\nStoria.\nDurante la prima guerra mondiale la zona attraversata ora dalla ferrata, fu oggetto di combattimenti violenti anche a quota elevata tra l'esercito austro-ungarico e quello italiano."}
{"id": "2531816", "revid": "682087", "url": "https://it.wikipedia.org/wiki?curid=2531816", "title": "Giunta della Provincia autonoma di Trento", "text": ""}
{"id": "2531819", "revid": "62004", "url": "https://it.wikipedia.org/wiki?curid=2531819", "title": "Escalada a Montjuich", "text": ""}
{"id": "2531821", "revid": "400694", "url": "https://it.wikipedia.org/wiki?curid=2531821", "title": "Con la raz\u00f3n y la fuerza", "text": "Con la raz\u00f3n y la fuerza \u00e8 un album del cantautore cileno Patricio Manns e del gruppo musicale cileno Inti-Illimani, pubblicato nel 1982.\nDescrizione.\n\"Con la raz\u00f3n y la fuerza\" \u00e8 il primo disco realizzato dagli artisti cileni Patricio Manns e Inti-Illimani, cui seguir\u00e0 nel 1986 l'album \"La muerte no va conmigo\". Il titolo \u00e8 mutuato da quello del film del 1971 del regista Roberto Rossellini su Salvador Allende \"Fuerza y razon\".\nIl disco \u00e8 caratterizzato in gran parte da canzoni di lotta contro la dittatura del generale Augusto Pinochet che risentivano del clima di quei giorni e delle nascenti proteste di massa in Cile.\nSono comunque presenti alcune canzoni d'amore quali \"El pacto roto\" e \"Antigua\".\nLa musica de \"El equipaje del destierro\" riutilizza una marcia strumentale utilizzata per la colonna sonora del film \"Il mondo degli ultimi\" di Gian Butturini. Verr\u00e0 poi reincisa dai soli Inti-Illimani, qualche anno dopo, nell'album \"Andadas\".\nGli Inti-Illimani partecipano alla stesura di alcuni dei brani, contribuiscono agli arrangiamenti del disco ed eseguono gran parte delle parti strumentali e dei cori.\nQuesto disco inizialmente viene pubblicato con il titolo \"Con la raz\u00f3n y la fuerza\" dall'etichetta spagnola Movieplay e l'attribuzione a Patricio Manns + Inti-Illimani. \nNel 1992 l'album \u00e8 stato ristampato in CD con il titolo modificato in \"La araucana\" dalla cilena Alerce e attribuito al solo Manns. Singolarmente questa edizione consta di soli 9 brani per l'assenza della seconda traccia \"El pacto roto\". Questo disco non \u00e8 mai stato pubblicato o distribuito in Italia."}
{"id": "2531834", "revid": "27210", "url": "https://it.wikipedia.org/wiki?curid=2531834", "title": "Light induced voltage alteration", "text": ""}
{"id": "2531835", "revid": "767487", "url": "https://it.wikipedia.org/wiki?curid=2531835", "title": "The Circle (Bon Jovi)", "text": "The Circle \u00e8 il dodicesimo album in studio della band rock Bon Jovi, pubblicato in Italia il 6 novembre 2009. Il primo singolo estratto \"We Weren't Born to Follow\" ha debuttato nelle radio il 17 agosto 2009, per poi essere ufficialmente pubblicato il 31 agosto. Il secondo singolo estratto \u00e8 la power ballad \"Superman Tonight\", in rotazione radiofonica da dicembre. Il terzo singolo \u00e8 \"When We Were Beautiful\".\nIl disco.\nL'album segna un ritorno della band alle sue origini rock, dopo la parentesi country rappresentata dalla pubblicazione di \"Lost Highway\".\nPer quanto riguarda i contenuti del disco, a prevalere sono le tematiche sociali, affrontate da un punto di vista pieno di carica e speranza verso il futuro, con forti riferimenti agli eventi che hanno caratterizzato i mesi immediatamente precedenti alla pubblicazione dell'album stesso, come la crisi economica e i fatti politici avvenuti negli Stati Uniti d'America tra il 2008 e il 2009. Il singolo di lancio del disco, \"We Weren't Born to Follow\", \u00e8 invece un brano che parla di cambiamento, un'apologia dell'indipendenza, e un'incitazione a non seguire le masse. Riguardo al brano, Jon Bon Jovi ha anche dichiarato che rappresenta il punto centrale dell'intero disco e che \u00e8 dedicato ai lavoratori e a tutte le persone che hanno sofferto insulti e soprusi, ma che riescono a rialzarsi e a riscrivere la storia. Proprio per i suoi contenuti, \"We Weren't Born to Follow\" \u00e8 stata una delle canzoni eseguita dai Bon Jovi durante la cerimonia di commemorazione della caduta del muro di Berlino, tenutasi in occasione del ventenntale dell'evento. Ad accompagnare la pubblicazione del brano \u00e8 stato un videoclip nel quale vengono citati personaggi ed eventi come la principessa Diana, Richard Branson della Virgin, Barack Obama, Martin Luther King e la protesta di piazza Tienanmen. \"We Weren't Born to Follow\" ha inoltre ricevuto una nomination ai Grammy Awards nella categoria \"Best Pop Performance By A Duo Or Group With Vocals\".\nRestando sulle tematiche sociali, il brano \"Work for the Working Man\" trae la propria ispirazione da quanto accaduto nella citt\u00e0 di Wilmington, in Ohio, dopo la chiusura di una nota compagnia di spedizioni che rivestiva sulla localit\u00e0 una forte importanza economica. Jon Bon Jovi ha dichiarato che David Axelrod, consigliere di Barack Obama, ha appeso una copia del testo di questo brano al muro del proprio ufficio, dicendo di averne bisogno per trarne ispirazione.\nNel disco non mancano le ballate, come ad esempio il secondo singolo estratto dall'album, Superman Tonight, pubblicato il 31 dicembre 2009. A proposito del brano, Jon Bon Jovi ha dichiarato di rivestire il ruolo di un osservatore esterno, che guarda una ragazza bella ed intelligente la quale, come molti altri giovani, pensa che ricevendo maggiore fiducia potrebbe essere pi\u00f9 felice.\nTracce.\nLa versione standard del disco contiene 12 tracce. Nell'edizione scaricabile da iTunes, a queste si aggiunge una versione remix del brano \"We Weren't Born to Follow\".\nDeluxe Limited Edition.\nL'album \u00e8 stato pubblicato in due differenti edizioni: la versione tradizionale e quella deluxe, contenente il DVD del documentario \"When We Were Beautiful\".\nClassifiche.\n\"The Circle\" ha esordito direttamente in prima posizione nella classifica degli album pi\u00f9 venduti negli Stati Uniti d'America, con circa 163.000 copie vendute nel corso della prima settimana. L'album ha raggiunto il primo posto anche in Germania, Giappone, Svizzera e Canada. In particolare, in Canada le copie vendute nei primi 7 giorni sono state circa 30.000. In totale, le copie vendute a livello mondiale sono circa 3 milioni.\nTour promozionale.\nPer promuovere l'album, il gruppo intraprese il Circle Tour, partito l'11 febbraio 2010 dal Neal S. Blaisdell Center di Honolulu, e conclusosi il 19 dicembre dello stesso anno al Sydney Football Stadium di Sydney."}
{"id": "2531837", "revid": "1543377", "url": "https://it.wikipedia.org/wiki?curid=2531837", "title": "Tennis Channel Open 2000", "text": "Il Tennis Channel Open 2000 \u00e8 stato un torneo di tennis giocato sul cemento.\n\u00c8 stata la 13\u00aa edizione del Tennis Channel Open,che fa parte della categoria International Series nell'ambito dell'ATP Tour 2000.\nSi \u00e8 giocato a Scottsdale in Arizona dal 6 marzo all'13 marzo 2000.\nCampioni.\nSingolare.\n Lleyton Hewitt ha battuto in finale Tim Henman 6-4, 7-6 (7-2)\nDoppio.\n Jared Palmer / Richey Reneberg hanno battuto in finale Patrick Galbraith / David Macpherson 6-3, 7-5"}
{"id": "2531840", "revid": "54728", "url": "https://it.wikipedia.org/wiki?curid=2531840", "title": "La muerte non va conmigo", "text": ""}
{"id": "2531841", "revid": "1149807", "url": "https://it.wikipedia.org/wiki?curid=2531841", "title": "SSX (videogioco)", "text": "SSX (\"Snowboard Supercross\") \u00e8 il primo di una serie di videogiochi di snowboard distribuito da EA Sports BIG. \"SSX\" \u00e8 stato il primo gioco distribuito con questo marchio della EA specializzato in sport estremi. Il videogioco \u00e8 stato sviluppato dalla EA Canada e pubblicato con il lancio della PlayStation 2 il 26 ottobre 2000. Alla sua uscita \u00e8 stato ampiamente riconosciuto dalla critica come uno dei migliori giochi di lancio per PS2, grazie alla sua giocabilit\u00e0 e alla sua grafica.\nModalit\u00e0 di gioco.\nI giocatori possono scegliere uno dei numerosi snowboarder, ciascuno con le proprie abilit\u00e0. Selezionato il percorso, inizia il gioco, dove il giocatore trover\u00e0 ostacoli, rampe, trampolini di lancio e altri oggetti per eseguire dei tricks che faranno ottenere punti. Mentre alcuni trick hanno origini reali nello snowboard, molti dei pi\u00f9 avanzati non sono realistici e vanno contro la fisica.\nPremi.\nSSX fu candidato a sei premi dell'Academy Of Interactive Arts &amp; Sciences, di cui ne vinse cinque:"}
{"id": "2531842", "revid": "352448", "url": "https://it.wikipedia.org/wiki?curid=2531842", "title": "Ariarate IX", "text": ""}
{"id": "2531844", "revid": "21921", "url": "https://it.wikipedia.org/wiki?curid=2531844", "title": "La muerte no va conmigo", "text": "La muerte no va conmigo \u00e8 un album in studio del cantautore cileno Patricio Manns e del gruppo musicale cileno Inti-Illimani, pubblicato nel 1985. \u00c8 il secondo disco frutto della collaborazione tra i due.\nDescrizione.\nGli Inti-Illimani partecipano alla stesura di alcuni dei brani, contribuiscono agli arrangiamenti di tutte le canzoni (tranne \"Concierto de Trez-Vella\" arrangiata da Alejandro Guarello) ed eseguono gran parte delle parti strumentali e dei cori. In alcuni casi sono anche le voci soliste\nIl brano \"Balada de los amantes del camino de Taverney\" \u00e8 un omaggio a sua moglie, Alejandra Lastra, e al sentiero (in spagnolo \"camino\") che conduceva alla loro casa nei pressi di Ginevra.\nLa musica de \"La muerte no va conmigo\" era stata scritta da Horacio Salinas per un testo di Nicol\u00e1s Guill\u00e9n, testo che Manns ha sostituito con il suo. Il brano, in questa nuova veste, verr\u00e0 poi reinciso dai soli Inti-Illimani, nell'album \"De canto y baile\".\nSulla copertina il disco \u00e8 esplicitamente attribuito a \"Patricio Manns con Inti-Illimani\".\nIl disco \u00e8 stato pubblicato in LP dalla etichetta svizzera Aconcagua e in musicassetta dall'etichetta discografica cilena Alerce. Non \u00e8 mai stato distribuito in Italia e non \u00e8 mai stato ristampato in CD anche se, con l'esclusione del brano \"Can-can del piojo\", tutte le altre canzoni compaiono nella raccolta di Patricio Manns \"Cantologia\", pubblicata in Cile dall'etichetta Alerce."}
{"id": "2531847", "revid": "1442080", "url": "https://it.wikipedia.org/wiki?curid=2531847", "title": "Tennis Channel Open 2000 - Singolare", "text": "Il singolare del Tennis Channel Open 2000 \u00e8 stato un torneo di tennis facente parte dell'ATP Tour.\nLleyton Hewitt ha battuto in finale Tim Henman 6-4, 7-6 (7-2)."}
{"id": "2531848", "revid": "352448", "url": "https://it.wikipedia.org/wiki?curid=2531848", "title": "Pace di Dardano", "text": ""}
{"id": "2531850", "revid": "1924342", "url": "https://it.wikipedia.org/wiki?curid=2531850", "title": "Breakthrough (Colbie Caillat)", "text": "Breakthrough \u00e8 il secondo album della californiana Colbie Caillat uscito il 4 settembre 2009 per la Universal Records. L'album \u00e8 stato anticipato dal singolo \"Fallin' for You\". L'album ottenne ottimi risultati di vendita raggiungendo la vetta delle classifiche statunitensi e ottenendo un ottimo successo anche nel resto del mondo. Il secondo singolo estratto \u00e8 stato \"I Never Told You\" ed \u00e8 stato pubblicato il 16 febbraio del 2010 ed ha ottenuto un buon successo. Il terzo singolo, \"Begin Again\", \u00e8 stato pubblicato il 29 giugno."}
{"id": "2531851", "revid": "116148505", "url": "https://it.wikipedia.org/wiki?curid=2531851", "title": "Johann Friedrich Struensee", "text": "Cerc\u00f2 di attuare diverse riforme, ma provoc\u00f2 scandalo per la sua relazione sentimentale con la regina Carolina Matilde, particolarmente dopo la nascita di una figlia, la principessa Luisa Augusta; la vicenda fu il catalizzatore di intrighi e giochi di potere che causarono la sua rovina e la condanna a morte.\nBiografia.\nLaureato in Medicina presso l'Universit\u00e0 di Halle, esercit\u00f2 la professione medica nella citt\u00e0 di Altona fino al 1768, quando divent\u00f2 medico personale di Cristiano VII, re di Danimarca, affetto da sindrome depressiva e da schizofrenia.\nCome medico reale, a causa della malattia del sovrano, assunse un enorme potere a corte. Il Re aveva conosciuto Struensee ad Altona, al principio del suo viaggio in Europa. Struensee poteva apparentemente gestire l'instabilit\u00e0 di Cristiano, con gran sollievo per i suoi consulenti, e il re svilupp\u00f2 una particolare fiducia in lui.\nStruensee incoraggiava il re a migliorare il suo rapporto con Carolina Matilde, che divenne ben consapevole che c'era Struensee dietro questi progressi, da qui si gener\u00f2 il suo interesse per l'affascinante medico sino al suo culmine nel gennaio 1770, quando a Strunsee fu assegnata una camera da letto all'interno del palazzo reale, e nella primavera di quell'anno egli era il suo amante. Una vaccinazione di successo contro il vaiolo del neonato principe ereditario, Federico VI di Danimarca, in maggio aument\u00f2 ulteriormente la sua influenza.\nNel 1770, il Re si isol\u00f2 ulteriormente e la sua malattia mentale divenne sempre pi\u00f9 evidente. Sostenuto dalla regina, Struensee govern\u00f2 attraverso il re. Il 15 settembre 1770 il Re licenzi\u00f2 Bernstorff, e due giorni dopo Struensee divent\u00f2 ma\u00eetre des requ\u00eates (consigliere privato), consolidando il suo potere e avviando il periodo di 16 mesi generalmente indicato come l'\"Epoca di Struensee\".\nQuando, nel corso dell'anno, il re cadde in uno stato di torpore mentale, l'autorit\u00e0 di Struensee divenne fondamentale, ed egli detenne il potere assoluto per dieci mesi, tra il 20 marzo 1771 ed il 16 gennaio 1772.\nDurante questo periodo egli eman\u00f2 non meno di 1.069 ordini di gabinetto, o pi\u00f9 di tre al giorno. Per questa ragione, fu criticato per avere un'imprudente \"mania\" per la riforma. Altre critiche a Struensee derivarono dal fatto di non rispettare le usanze native di danesi e norvegesi, vedendole come pregiudizi e volendo la loro eliminazione a favore di principi dell'Illuminismo.\nLe riforme avviate da Struensee includevano: l'abolizione della tortura, della pena capitale per il furto, del lavoro non libero (corv\u00e9e), della censura della stampa, della pratica di preferire i nobili agli uffici statali, dei privilegi nobili, delle entrate \"immeritate\" per i nobili, delle regole del galateo presso la corte reale, dell'aristocrazia della corte reale, del finanziamento statale dei produttori improduttivi e di alcune festivit\u00e0; l'introduzione di una tassa sul gioco d'azzardo e cavalli di lusso per finanziare l'assistenza infermieristica agli orfani; il divieto di commercio di schiavi nelle colonie danesi; la criminalizzazione e punizione della corruzione; la riorganizzazione delle istituzioni giudiziarie per ridurre al minimo la corruzione; l'introduzione di depositi di grano statali per bilanciare il prezzo del grano; l'assegnazione di terreni agricoli a contadini; la riorganizzazione e riduzione dell'esercito; la riforme universitarie e la riforma delle istituzioni mediche statali.\nStruensee non parlava danese, dirigendo la sua attivit\u00e0 in tedesco. Per garantirsene l'obbedienza licenzi\u00f2 interi staff di dipartimenti pubblici, senza pensioni o indennizzi, e sostituito con i propri intestatari. Questi nuovi funzionari erano in molti casi uomini inesperti che conoscevano poco o nulla del paese che avrebbero dovuto governare.\nIl 7 luglio 1771, Carolina Matilde partor\u00ec il suo secondo figlio, la Principessa Luisa Augusta, il cui padre era certamente Struensee. \nAnche ci\u00f2 fu considerato scandaloso; la bambina fu definita \u201cla petite Struensee\u201d, anche se ufficialmente fu accettata come principessa.\nNel 1772 il Re fu indotto da una congiura di palazzo, guidata dalla regina vedova, la seconda moglie del padre Giuliana Maria di Brunswick-L\u00fcneburg, a emettere un ordine di arresto per la moglie e il suo amante, i quali vennero arrestati il 17 gennaio.\nCarolina Matilde venne ripudiata. Lasci\u00f2 la Danimarca il 28 maggio per recarsi a Celle, nei pressi di Hannover. Non rivide mai pi\u00f9 i suoi figli.\nIn seguito alla confessione, estorta con la tortura, Struensee fu condannato a morte per il reato di lesa maest\u00e0 e giustiziato il 28 aprile 1772, fu decapitato e il suo cadavere fu squartato ed esposto al pubblico.\nRiferimenti nella cultura.\nLo scrittore svedese Per Olov Enquist trasse ispirazione dalla vita di Struensee per il romanzo \"Il medico di corte\" (\"Livl\u00e4karens bes\u00f6k\"), del 1999.\nLa sua vicenda umana e politica \u00e8 narrata efficacemente nel film \"Royal Affair\" (\"En kongelig aff\u00e6re\"), diretto nel 2012 da Nikolaj Arcel e candidato all'Oscar al miglior film straniero nel 2013. Nel film la figura di Struensee \u00e8 interpretata dall'attore danese Mads Mikkelsen."}
{"id": "2531856", "revid": "466539", "url": "https://it.wikipedia.org/wiki?curid=2531856", "title": "Malarioterapia", "text": "La malarioterapia \u00e8 un trattamento sanitario che consiste nel provocare nei pazienti un'infezione malarica. Fu introdotta nel trattamento dei disturbi mentali nel 1917 da Julius Wagner-Jauregg sulla base dell'osservazione che le manifestazioni terminali della paralisi progressiva dovuta alla sifilide si riscontravano molto raramente nei paesi in cui la malaria era endemica. Il medico austriaco ricevette il Premio Nobel per la medicina nel 1927 per l'introduzione di questo protocollo terapeutico. La malarioterapia cadde in disuso negli anni quaranta, dopo la scoperta delle propriet\u00e0 antibiotiche della penicillina e il suo utilizzo contro le malattie infettive di natura batterica.\nStoria.\nLa proposta di Wagner-Jauregg erano forme di piretoterapia, protocolli terapeutici per diverse malattie basati sull'inoculazione di sostanze o su metodi elettrofisici che provocano febbre. Egli inizi\u00f2 i suoi studi sulla terapia febbrile nel 1887, infettando i pazienti psicotici con l'erisipela, tuttavia con risultati fallimentari. Successivamente prov\u00f2 a utilizzare la tubercolina nel trattamento della paralisi progressiva secondaria a sifilide, allora definita \"paresi generale\", ottenendo in molti casi una remissione dei sintomi e un allungamento della vita dei pazienti.\nDel 1917 \u00e8 il suo primo tentativo di curare la malattia mediante l'inoculo di sangue infettato con \"Plasmodium vivax\". Sei dei nove pazienti trattati mostrarono segni di remissione e in tre di questi la remissione fu duratura. L'anno successivo, il tentativo fatto con l'utilizzo di \"Plasmodium falciparum\" ebbe invece esiti disastrosi, con tre pazienti su quattro trattati che morirono nel giro di qualche settimana nonostante ogni tentativo terapeutico. Il razionale che stava dietro alla terapia febbrile, basata sull'indurre febbre a scopo curativo, era che l'agente eziologico della sifilide, il \"Treponema pallidum\", perdeva la propria patogenicit\u00e0 quando sottoposto a temperature elevate per sufficiente tempo.\nNei manicomi si osserv\u00f2 che pazienti malati di malaria erano pi\u00f9 tranquilli e lucidi dopo l'accesso febbrile e un gran numero di pazienti fu sottoposto a questa terapia. Il paziente veniva infettato tramite puntura della zanzara o inoculandogli sangue malarico e sottoposto a un ciclo di almeno 8-10 accessi febbrili con temperatura corporea superiore ai 39\u00a0\u00b0C, seguito poi dalla somministrazione di chinino per il trattamento della malaria. Le prime applicazioni estensive di tale protocollo terapeutico, anche in associazione con neosalvarsan, mostrarono risultati importanti, con elevate percentuali di remissione completa, a fronte di una bassa mortalit\u00e0 attribuibile alla malarioterapia, portando a pensare che tale trattamento portasse effettivi benefici. Tuttavia gli studi clinici del tempo non furono condotti in modo ottimale, non essendo n\u00e9 controllati, n\u00e9 randomizzati e mancando una definizione univoca di remissione e di miglioramento delle capacit\u00e0 cognitive. Ciononostante, la fiducia sul funzionamento di questo tipo di terapia la port\u00f2 a essere utilizzata anche nel trattamento della schizofrenia, dell'oligofrenia, delle psicosi post-encefalitica ed epilettica e della mania acuta, tuttavia senza i risultati ritenuti straordinari riscontrati con la neurosifilide.\nGli effetti collaterali, ritenuti allora rari e presenti soprattutto nei pazienti gravi, comprendevano rottura della milza, danni epatici e ittero, vomito incoercibile, cefalea, allucinazioni e delirio.\nLa malarioterapia ha ormai soltanto un significato storico, in quanto caduta in disuso dopo la scoperta della penicillina e il suo utilizzo nel trattamento della sifilide. Per quanto riguarda il trattamento dei disturbi psichiatrici, la malarioterapia fu sostituita da nuove procedure basate sullo \"shock\", tra cui quello da somministrazione di insulina (il cosiddetto \"shock insulinico\") e la terapia elettroconvulsivante. Permasero comunque altre forme di piretoterapia usate in diverse malattie, ma anche questi trattamenti sono oggi in disuso.\nAltre ipotetiche applicazioni.\nLa malarioterapia \u00e8 stata proposta negli anni novanta tra gli altri da Henry Heimlich, inventore della manovra che da lui prende il nome, come possibile trattamento per l'infezione da HIV e per la malattia di Lyme. In particolare alcuni ricercatori ritengono che, nell'AIDS, l'aumentata produzione di citochine possa indurre una modificazione dei sottogruppi di linfociti T, in modo da poter trattare i pazienti con concentrazione di CD4 compresa tra i 200 e i 500 per \u03bcL. Questo tipo di trattamento suscit\u00f2 in quegli anni la preoccupazione da parte dei Centers for Disease Control and Prevention degli Stati Uniti, a seguito di casi di infezione volontaria con \"Plasmodium vivax\" ottenuto illegalmente, a causa dei rischi sia per i soggetti infettati, sia per la comunit\u00e0."}
{"id": "2531859", "revid": "352448", "url": "https://it.wikipedia.org/wiki?curid=2531859", "title": "Ariobarzane I", "text": ""}
{"id": "2531864", "revid": "287204", "url": "https://it.wikipedia.org/wiki?curid=2531864", "title": "Staffetta 4x100 metri", "text": ""}
{"id": "2531866", "revid": "124808", "url": "https://it.wikipedia.org/wiki?curid=2531866", "title": "Robert Forrest-Webb", "text": ""}
{"id": "2531867", "revid": "124808", "url": "https://it.wikipedia.org/wiki?curid=2531867", "title": "David Eliades", "text": ""}
{"id": "2531874", "revid": "974994", "url": "https://it.wikipedia.org/wiki?curid=2531874", "title": "Oratori di Conegliano", "text": "Nel centro storico di Conegliano esistono numerosi oratori, architetture religiose di piccole dimensioni profondamente legate alla storia della citt\u00e0 e al culto popolare.\nOratorio dell'Annunziata.\nL'oratorio dell'Annunziata \u00e8 un edificio di piccole dimensioni con facciata di forma quadrata, ubicato in \"Contrada Granda\", poco dietro Porta Monticano. Esso, oggi sconsacrato e chiuso da anni, si trova in posizione rialzata, all'imbocco della Calle degli Asini, antico e impervio vicolo che conduce al Castello di Conegliano. Tale oratorio nasceva nel XV secolo come cappella privata dell'annesso Palazzo Graziani, per volont\u00e0 della famiglia.Le condizioni attuali non sono buone, tuttavia l'edificio mostra ancora con una certa eleganza di forme, con la sua facciata tripartita da quattro lesene ioniche terminanti sull'architrave, sopra la quale campeggia una scritta oramai indecifrabile.La forometria del prospetto principale consta di quattro aperture: il portale rettangolare con timpano al centro, sovrastato da un rosone; ai lati due ampie monofore rettangolari e timpanate.Dietro l'edificio si innalza una piccola cella campanaria dalla caratteristica terminazione a punta, con monofore a tutto sesto sui quattro lati.\nOratorio dell'Assunta.\nSituato in piazza Cima \u00e8 parte integrante di palazzo Da Collo, le sue forme sono scandite da quattro colonne di ordine dorico, che la tripartiscono, formando un settore centrale contenente un piccolo rosone e il portale timpanato; l'interno \u00e8 un'unica aula, oggi sconsacrata: tale ambiente era adibito a ospitare le sepolture di numerosi esponenti dei Da Collo.\nOratorio della Beata Vergine della Salute.\nQuello della Vergine della Salute \u00e8 un oratorio di grandi dimensioni, incastonato tra le facciate della \"Contrada Granda\", attualmente vicino a Palazzo Montalban nuovo; ed \u00e8 proprio a questo nome che la costruzione votiva si lega, in quanto fu il nobile Rinaldo Montalban, causa la stessa peste per la quale fu costruita San Rocco, che ne volle l'erezione. \nEsternamente l'oratorio si presenta con un frontone arcuato con cornice barocca, all'interno del quale \u00e8 dipinto un rosone. Sotto, una monofora occupa il centro della facciata, mentre la parte bassa \u00e8 aperta da un portico di tre archi a tutto sesto, dal quale si vede il portale rettangolare, con cornice lapidea.\nDentro, l'oratorio conserva una tela del Seicento con \"Madonna incoronata dagli angeli\", posta sopra un altare coevo.\nOratorio della Madonna della Neve.\nL'oratorio della Madonna della Neve \u00e8 un piccolo tempio situato sulla parte alta della Salita della Castagnera, ossia all'interno della cinta muraria trecentesca e a ridosso di essa. Edificio del Cinquecento, si trova a met\u00e0 strada nel percorso pedonale che ancora oggi collega la \"Contrada Granda\" col Castello: per questa posizione strategica, la chiesetta \u00e8 stata, almeno fino all'Ottocento, un luogo di culto molto frequentato dalla comunit\u00e0 e dai pellegrini che vi passavano. Nel Novecento per\u00f2 cadde in una profonda decadenza, dalla quale si risollev\u00f2 solamente nell'ultimo decennio del secolo, quando, adottata degli Alpini di Conegliano, fu restaurata completamente.\nEsternamente, l'edificio si mostra incorporato nelle mura, con la piccola facciata che guarda verso la citt\u00e0; ha due ingressi, di cui uno laterale. Sulla sommit\u00e0, centralmente, spicca un esile campanile romanico con quattro monofore. \nAll'interno sono riaffiorati, proprio nell'ultimo restauro, alcuni affreschi rinascimentali. Uno pi\u00f9 antico e posto al centro della piccola navata, databile XV secolo e attribuito a Giovanni Antonio da Meschio, rappresenta \"Madonna del Latte\": al centro la Vergine porge il seno al Bambin Ges\u00f9, mentre sopra e ai lati angeli e putti (alcuni suonanti), si muovono in un contesto celeste.Gli altri affreschi, databili nel primo Cinquecento, nei quali si \u00e8 vista la mano di Francesco Beccaruzzi, sono in condizioni non ottimali.\nOratorio di Santa Caterina d'Alessandria e Ca' di Dio.\nSituato in via Garibaldi, l'Oratorio di Santa Caterina \u00e8 un edificio sacro molto antico: le sue origini vanno ricercate nel XIII secolo, quando inizi\u00f2 a fungere da ospizio per i poveri e i pellegrini, ossia la Ca' di Dio. La cappella attuale risale per\u00f2 al Quattrocento, secolo in cui era sotto la tutela dei Battuti, che la dirigeranno, assieme all'ospizio (convertito in ospedale nel 1782) fino alle repressioni napoleoniche. Successivamente il complesso fu ampliato, per essere adibito all'inglorioso ruolo di caserma. Molti edifici furono abbattuti nel Novecento, dei quali sopravvivono la chiesetta e parte dell'antico ospizio.\nOggi la chiesa, con facciata a capanna, conserva il portale originale con una bianca cornice lavorata, mentre dentro \u00e8 stato vittima di decadenza e rimaneggiamenti. L'oratorio \u00e8 dotato di un minuscolo campanile a vela.All'abside della chiesa \u00e8 legata la struttura a due piani della Ca' Di Dio, con archi a tutto sesto."}
{"id": "2531878", "revid": "122425436", "url": "https://it.wikipedia.org/wiki?curid=2531878", "title": "Il generale dell'armata morta", "text": "Il generale dell'armata morta \u00e8 un romanzo scritto da Ismail Kadare nel 1963.\nEbbe un immediato successo, anche se era il primo romanzo dell'autore, anche fuori dalla patria. \u00c8 ritenuta la migliore opera dello scrittore, tradotto in 36 lingue straniere. Dal romanzo \u00e8 stato tratto anche un film omonimo con Marcello Mastroianni, in francese, mentre in albanese fu nominato \"Kthimi i ushtri\u00eb s\u00eb vdekur\", con alcune notevoli modifiche.\nGrazie a questo romanzo, Kadare ha vinto nel 2005 il Man Booker Prize for Fiction.\nTrama.\nUn generale e un prete italiano ricevono dal loro governo un compito assai delicato: riportare in patria i corpi dei soldati caduti in Albania durante l'ultimo conflitto mondiale. Inizialmente percepito come una missione umanitaria, il loro compito si rivela difficile, e quando meno se lo aspettano, i ricordi e gli orrori della guerra ritorneranno a turbare il presente. Sprezzante dell'accoglienza ricevuta, il generale sembra voler conoscere l'Albania, i suoi abitanti e il loro istinto di guerra, ma si trattiene visto che era l\u00ec in una forma di lutto per i suoi compatrioti. E cos\u00ec, viaggiando in ogni angolo del paese, porta con s\u00e9 i corpi dei suoi soldati, e con loro, vecchi rancori e storie di vite spezzate a met\u00e0. Il generale, quando ormai il suo esercito avvolto nei sacchi di nylon era solo un esercito morto, cerca di ritrovare in s\u00e9 una spiegazione per la sua missione, la quale, tra molti dubbi riguardante le ultime volont\u00e0 dei suoi soldati, gli pare inutile, fino a considerarla come un prolungamento della guerra, una vendetta tardiva."}
{"id": "2531882", "revid": "336009", "url": "https://it.wikipedia.org/wiki?curid=2531882", "title": "Hyundai XG", "text": ""}
{"id": "2531886", "revid": "110157", "url": "https://it.wikipedia.org/wiki?curid=2531886", "title": "Ren\u00e9 Evald", "text": "Dal 1971 al 1979 \u00e8 stato membro del gruppo country rock \"Buffalo\". Dal 1979 al 1984 ha fatto parte del gruppo rock blues \"Big Mama\".\nNel 2008 ha pubblicato l'album \"Copenhagen Time\" con l'etichetta discografica BackUp Music."}
{"id": "2531887", "revid": "124636301", "url": "https://it.wikipedia.org/wiki?curid=2531887", "title": "Claudio Undari", "text": "Biografia.\nNato a Castelvetrano in Provincia di Trapani ma catanese d\u2019adozione, Undari ha lavorato principalmente tra gli anni sessanta e settanta, quando fiorirono i due generi cinematografici che lo videro protagonista, il western all'italiana e il poliziesco all'italiana. In quel periodo si trasfer\u00ec a Madrid.\nDall'aspetto fisico imponente (era alto ben 192 cm), dal viso squadrato, fronte alta e sguardo di ghiaccio, ha ricoperto spesso ruoli da \"cattivo\", come ad esempio ne \"Il trucido e lo sbirro\" e \"Il cinico, l'infame, il violento\" di Umberto Lenzi. \nMolti lo ricorderanno per la parte del capo degli alieni nel film \"Chiss\u00e0 perch\u00e9... capitano tutte a me\" di Michele Lupo, in cui assume la parte dell'antagonista principale. Rientrato in Italia, si stabil\u00ec a Roma, e fu anche regista di documentari. La sua ultima apparizione al cinema \u00e8 stata nel film \"Tre giorni d'anarchia\" di Vito Zagarrio del 2004, mentre in assoluto a teatro nel 2005. \nNel settembre 2007 fu omaggiato a Venezia nell'ambito della retrospettiva \"\u00abStoria segreta del cinema italiano: il western all'italiana\u00bb\".\nVita Privata.\nEra sposato con Tiziana, da cui ha avuto i figli Jacopo e Arianna, ed altri due figli avuti da un precedente matrimonio.\nMuore il 13 maggio 2008 all'et\u00e0 di 73 anni nella sua casa romana. I funerali si tennero il giorno seguente alle 12,30 a Roma, alla Chiesa Degli Artisti di Piazza Del Popolo.\nDoppiatori.\nPur essendo italiano, nei film da lui interpretati Undari \u00e8 stato doppiato da:"}
{"id": "2531894", "revid": "287204", "url": "https://it.wikipedia.org/wiki?curid=2531894", "title": "Arnaud Coyot", "text": "Aveva caratteristiche di passista e svolgeva ruoli di gregariato. Ha partecipato a tre edizioni del Tour de France e a due Vuelta a Espa\u00f1a.\nCarriera.\nPassato professionista nel 2003, nelle prime quattro stagioni ha corso con la Cofidis: in tale periodo ha ottenuto le uniche due vittorie in carriera, il Tallinn-Tartu Grand Prix 2003 in Estonia e la Classic Haribo 2006 a Marsiglia, oltre ad un decimo posto alla Parigi-Roubaix 2005.\nAl termine del 2006 insieme a Jimmy Casper ha lasciato la Cofidis per accasarsi alla Unibet.com; tuttavia l'esperienza con la squadra belga-svedese \u00e8 durata solo un anno e al termine del 2007 si \u00e8 trasferito alla Caisse d'Epargne. Nel 2008 si \u00e8 classificato secondo nella prova in linea del campionato francese su strada vinto da Nicolas Vogondy.\nCon imminente il ritiro della sponsorizzazione da parte della Caisse d'Epargne, nell'agosto 2010 ha lasciato il team di Eusebio Unzu\u00e9 e nel biennio 2011-2012 ha vestito la maglia della Saur-Sojasun, formazione Professional Continental.. Alla fine della stagione 2012 ha abbandonato l'attivit\u00e0 agonistica.\nIl 24 novembre 2013 muore all'ospedale di Amiens all'et\u00e0 di 33 anni in seguito ad un incidente automobilistico occorsogli ad Allonne, nel dipartimento dell'Oise, mentre era in auto con altri due ciclisti professionisti, S\u00e9bastien Minard e Guillaume Levarlet, rimasti illesi, quest'ultimo il 7 novembre 2014 viene condannato a 12 mesi di reclusione per omicidio involontario e guida in stato di ebbrezza."}
{"id": "2531897", "revid": "6923", "url": "https://it.wikipedia.org/wiki?curid=2531897", "title": "Il pensiero mazziniano", "text": "Il pensiero mazziniano \u00e8 un periodico italiano edito dall'Associazione mazziniana italiana. Il primo numero usc\u00ec clandestinamente il 10 luglio 1944, in esso si pu\u00f2 leggere:\nNel marzo del 1946 Terenzio Grandi, membro dirigente a livello nazionale della neocostituita Associazione mazziniana italiana, \"getta le basi dell'organo ufficiale di stampa, ultimo e pi\u00f9 fortunato tra le sue iniziative pubblicistiche, \"Il pensiero mazziniano\"\". Il primo numero esce il 15 luglio e per ben diciotto anni sar\u00e0 diretto sempre dal Grandi, passandolo poi alla direzione di Vittorio Parmentola.\nDal 1976 \u00e8 direttore Luigi Bisicchia che successivamente, negli anni ottanta, passa il testimone a Piergiovanni Permoli. Dal 1997 al 2004 direttore \u00e8 lo storico Sauro Mattarelli.\nNel 2004 alla rivista, che diventa quadrimestrale, gli si affianca il supplemento \"L'azione mazziniana\" e dal numero 2 dello stesso anno il giornalista Pietro Caruso ne diventa l'attuale direttore."}
{"id": "2531898", "revid": "1573940", "url": "https://it.wikipedia.org/wiki?curid=2531898", "title": "Ariobarzane II di Cappadocia", "text": "Diventa re dopo l'abdicazione di suo padre Ariobarzane I Filoromano. Sua moglie come sua madre, figlia del vicino re del Ponto Mitridate VI, si chiamava Athenais che sembra indicare la possibilit\u00e0 che egli avesse sposato sua sorella, come era in uso allora tra i regnanti dell'Asia ellenistica.\nAmmiratore della cultura greca, fece restaurare l'Odeon di Atene che era stato incendiato durante l'assedio di Atene (87 a.C.) di Silla.\nNon molto capace di governare, richiese l'aiuto di Gabinio nel 57 a.C. per respingere i suoi nemici. Riusc\u00ec a mantenersi sul trono otto anni prima di cadere vittima, secondo Cicerone, di una congiura di cui si ignorano i dettagli.\nGli succedettero i suoi figli Ariobarzane III Eusebio Filoromano e quindi Ariarate X Eusebio Filadelfo."}
{"id": "2531899", "revid": "352448", "url": "https://it.wikipedia.org/wiki?curid=2531899", "title": "Ariobarzane II", "text": ""}
{"id": "2531900", "revid": "352448", "url": "https://it.wikipedia.org/wiki?curid=2531900", "title": "Ariobarzane II Filopatore", "text": ""}
{"id": "2531901", "revid": "290948", "url": "https://it.wikipedia.org/wiki?curid=2531901", "title": "Pulce d'acqua", "text": ""}
{"id": "2531905", "revid": "1573940", "url": "https://it.wikipedia.org/wiki?curid=2531905", "title": "Hieraaetus pennatus", "text": "L'aquila minore (Hieraaetus pennatus ) \u00e8 un uccello della famiglia degli Accipitridi.\n\"Pennatus\" deriva dal latino e vuol dire \u00abpiumato\u00bb, in riferimento alle zampe completamente piumate o \u00abcalzate\u00bb.\nDescrizione.\nL'aquila minore misura 42\u201350\u00a0cm di lunghezza, ha un'apertura alare di 113\u2013134\u00a0cm e pesa 555-965 g. Si pu\u00f2 riscontrare un morfismo chiaro, uno scuro e uno rossiccio. I sessi hanno piumaggi simili. Una singolare macchia bianca di solito \u00e8 visibile alla base di entrambi i margini anteriori delle ali e tutti gli individui, tranne quelli pi\u00f9 scuri, hanno le primarie interne chiare. Tutti presentano una barra chiara che attraversa la faccia superiore dell'ala e anche una \u00abU\u00bb biancastra alla base superiore della coda. Negli individui posati la punta dell'ala \u00e8 pi\u00f9 corta di diversi centimetri rispetto all'estremit\u00e0 della coda. La cera \u00e8 gialla brillante; il becco \u00e8 contrastato: avorio alla base e scuro sulla punta. Le dita variano dal giallo chiaro al biancastro. L'adulto e il giovane, di tutti e tre i morfismi, si differenziano di poco e non sono distinguibili sul campo eccetto che per il colore degli occhi: giallo-oro negli adulti e da scuro a un marrone medio nei giovani, nei quali cambia gradualmente verso il colore adulto durante la prima muta.\nNegli esemplari del morfismo chiaro il capo varia da dorato a marrone chiaro con la guancia marrone pi\u00f9 scura e la gola biancastra. Il dorso \u00e8 marrone con aree chiare sulle scapolari, una caratteristica non sempre visibile. Le copritrici superiori dell'ala sono marroni, eccetto le medie copritrici pi\u00f9 chiare, che formano un'evidente banda chiara attraverso le parti superiori dell'ala simile a quella dei nibbi. Superiormente le remiganti sono marrone scuro, eccetto le tre primarie pi\u00f9 interne che sono chiare. Le parti inferiori vanno dal biancastro al crema, con una quantit\u00e0 variabile di strie scure, normalmente pi\u00f9 pesanti sul petto e, a volte, con una velatura color rossiccio chiaro. Le copritrici inferiori dell'ala, della coda e i calzari sono biancastri; tutte le grandi copritrici hanno solitamente una macchia scura vicino all'apice. Inferiormente le remiganti sono scure, ma quando sono osservate in condizioni di luce favorevoli presentano una barratura pi\u00f9 scura. Le tre primarie pi\u00f9 interne sono decisamente pi\u00f9 chiare. Da sopra la coda appare scura, con le copritrici caudali superiori bianche che formano una \u00abU\u00bb alla base. La faccia inferiore appare pi\u00f9 chiara, di solito con una banda scura, pi\u00f9 o meno distinta, sull'estremit\u00e0.\nNegli esemplari del morfismo scuro il capo e le parti superiori sono uguali a quelle del morfismo chiaro. La gola, le parti inferiori e le copritrici inferiori dell'ala sono marrone scuro, normalmente con una striatura sottile pi\u00f9 scura, visibile sul petto se \u00e8 osservato in buone condizioni di luce. Inferiormente le remiganti sono alquanto pi\u00f9 chiare delle copritrici, ma appaiono comunque scure. Negli individui pi\u00f9 scuri le tre primarie interne possono essere pi\u00f9 chiare delle altre, ma in modo meno evidente; lo stesso si ha per le copritrici caudali superiori. Le copritrici caudali inferiori sono rossiccio scure; da sotto, la coda \u00e8 la stessa del morfismo chiaro, ma spesso appare rossiccia a causa delle lunghe copritrici inferiori. I calzari sono color camoscio e contrastano con le parti inferiori pi\u00f9 scure.\nNegli esemplari del morfismo rossiccio il capo e le parti superiori sono identiche a quelle del morfismo chiaro e del morfismo scuro. La gola, le parti inferiori, le piccole copritrici inferiori dell'ala e i calzari variano dal rossiccio chiaro al rossiccio medio, con una sottile striatura scura sul petto. Nel piumaggio abraso gli individui rossicci pi\u00f9 chiari tendono al camoscio. Le grandi e medie copritrici inferiori sono marrone scuro e formano una larga barra scura che attraversa il sottoala. Le remiganti sono come nel morfismo chiaro, con le tre primarie interne pi\u00f9 chiare. Le copritrici caudali inferiori sono rossiccio chiaro e la faccia inferiore della coda \u00e8 come negli altri morfismi. Alcuni individui appaiono intermedi tra il morfismo scuro e quello rossiccio.\nDistribuzione e habitat.\nL'aquila minore nidifica nell'Europa sud-occidentale, localmente in Francia, in tutta la Spagna e nel Portogallo meridionale, nell'Africa nord-occidentale dal Marocco settentrionale all'Algeria e alla Tunisia, nell'Europa orientale dalla Bielorussia e dalla Polonia orientale a sud attraverso l'Ucraina, la Slovacchia, l'Ungheria, la Bulgaria, la Grecia settentrionale e nell'Asia sud-occidentale, in Turchia e nel Caucaso. Anche in Italia, a partire dalla seconda decade di questo secolo, casi di nidificazione sono stati segnalati tanto per Pantelleria quanto per la provincia di Grosseto.\nLa maggior parte della popolazione per l'inverno migra verso sud nell'Africa subsahariana, ma qualche individuo sverna nel bacino del Mediterraneo: ci sono segnalazioni da Israele, Egitto, Spagna meridionale, Italia, Francia, isole Baleari, Creta, Cipro e Africa nord-occidentale. Per il nostro paese, la specie sembra in aumento come svernante, specialmente in Sicilia. \u00c8 stata segnalata come accidentale in Inghilterra e in quasi tutti i Paesi dell'Europa continentale.\nBiologia.\nCaccia prevalentemente in volo e cattura le sue prede, uccelli, mammiferi e lucertole, sopra o vicino al terreno o sulla cima degli alberi, di solito dopo una spettacolare picchiata. Spesso, se manca la preda durante la prima picchiata, la insegue nel bosco ad alta velocit\u00e0. Caccia anche dai posatoi e, occasionalmente, si nutre di insetti. Per quanto riguarda le parate nuziali sono stati descritti i soliti voli a festoni, ma anche manovre ad alta velocit\u00e0, accompagnate, normalmente, da rumorose vocalizzazioni. Di solito quando non nidifica \u00e8 silenziosa. Costruisce il nido di rami, tipico dei rapaci, su un grande albero e alleva uno o due pulcini.\nIl volo battuto \u00e8 caratterizzato da colpi profondi e decisi con l'ala piuttosto morbida. Volteggia con le ali tenute leggermente piegate in basso, non piatte, e con la coda piuttosto aperta. Scivola con le ali tenute in basso come i nibbi, con i polsi spinti in avanti e la coda chiusa. L'aquila minore caccia prevalentemente in volo, volteggia ad alta quota e poi plana lentamente cercando sul terreno direttamente sotto di lei finch\u00e9 non avvista una preda, dopodich\u00e9 si richiude a goccia e si lancia in picchiata, finendo la discesa con le zampe e gli artigli protesi in avanti. A volte scende lentamente con le ali e la coda spiegate per osservare meglio la preda, poi inizia la picchiata da un'altezza minore."}
{"id": "2531906", "revid": "15756", "url": "https://it.wikipedia.org/wiki?curid=2531906", "title": "The Backwoods - Prigionieri nel bosco", "text": "The Backwoods - Prigionieri nel bosco (\"The Backwoods\") \u00e8 un film del 2006 diretto da Koldo Serra.\nIl film \u00e8 un thriller con un cast internazionale in rappresentanza dei paesi che hanno partecipato alla produzione, e dunque i protagonisti sono gli inglesi Gary Oldman e Paddy Considine, gli spagnoli Aitana S\u00e1nchez-Gij\u00f3n e Llu\u00eds Homar, e la francese Virginie Ledoyen.\nTrama.\nNel 1978 due coppie di amici decidono di partire in auto dall'Inghilterra per trascorrere assieme le vacanze in una tranquilla e sperduta casa nei boschi del nord della Spagna. Una delle coppie, formata da Norman e Lucy, sta attraversando un periodo di crisi e cerca di cogliere l'occasione di una tranquilla vacanza per riavvicinarsi; ma Lucy si sente fortemente a disagio lontana dagli agi della citt\u00e0. La mattina seguente al loro arrivo Norman segue Paul nei boschi per una battuta di caccia. Giunti ad un casolare semiabbandonato, Paul trova una bambina dalle mani deformi segregata e tenuta in condizioni disumane e decide di liberarla e portarla con loro. Alla sera le due coppie di amici si prendono cura della bambina che \u00e8 sporca ed estremamente spaventata.\nIntenzionati a portare la bambina alla polizia, la mattina seguente ricevono per\u00f2 la visita di un gruppo di abitanti del vicino paese, in cerca della piccola scomparsa da casa. Avendo compreso che gli uomini (che si dicono parenti della piccola) sono implicati nella segregazione della bambina, Paul decide di fingere di aiutarli nelle ricerche, mentre gli altri avranno il compito di portare Nerea, cos\u00ec si chiama la bambina, al pi\u00f9 vicino commissariato di polizia.\nMa i quattro cacciatori non sono sprovveduti. Due di loro tornano al casolare e, approfittando di una momentanea assenza di Norman, sempre pi\u00f9 confuso e indeciso se seguire le istruzioni dell'amico oppure trovare una diversa soluzione, cercano di violentare Lucy. Norman torna appena in tempo e, per salvare la moglie, spara una fucilata mortale al violentatore, lasciando per\u00f2 fuggire l'altro.\nNel frattempo anche Paul \u00e8 in difficolt\u00e0. Gli altri due uomini rimasti con lui sanno che la bambina \u00e8 stata trovata dagli inglesi, e sembrano voler ridurre Paul al silenzio. L'uomo cerca di fuggire e, inseguito dal pi\u00f9 anziano dei quattro uomini, che non esita a cercare di fermarlo a fucilate, si vede costretto a ucciderlo.\nNorman, le due donne e la bambina, lasciano la casa, ormai insicura, per raggiungere la polizia in paese attraversando i boschi. Nella concitata fuga si ode uno sparo in lontananza. Paul \u00e8 stato giustiziato. Sotto un diluvio e col buio della notte i tre trovano riparo presso una famiglia in una casa isolata lungo la strada. Isabel prende coscienza che Paul \u00e8 stato probabilmente ucciso, ma non c'\u00e8 tempo per disperarsi. I due paesani armati di fucile li hanno raggiunti. Norman si fa avanti e uccide il pi\u00f9 giovane. Di fronte all'altro la bambina ha un moto spontaneo e si getta ad abbracciarlo. Norman punta il fucile contro l'uomo per ucciderlo, ma viene convinto a desistere. Per la bambina, nonostante tutto, lui \u00e8 forse l'unica persona cara.\nRiprese.\nLe riprese hanno avuto luogo proprio nella Spagna settentrionale, all'interno del Parco Naturale di Aiako Harria nella provincia di Guip\u00fazcoa, nei Paesi Baschi.\nCollegamenti ad altre pellicole.\nIl film di Serra ha molti punti di contatto con altre pellicole di genere, come \"Cane di paglia\" di Sam Peckinpah e \"Un tranquillo week-end di paura\" di John Boorman. Nel raccontare il delicato confine tra mondo borghese e mondo selvaggio, Serra punta pi\u00f9 sulla crescente tensione, piuttosto che utilizzare scene cruente e splatter, citando sul finale la cinematografia di Sergio Leone."}
{"id": "2531908", "revid": "1501558", "url": "https://it.wikipedia.org/wiki?curid=2531908", "title": "SSX Tricky", "text": "SSX Tricky \u00e8 un videogioco di snowboard, il secondo della serie \"SSX\", sviluppato da EA Canada e pubblicato da EA Sports BIG.\nQuesto \u00e8 stato il primo titolo della serie a essere distribuito su pi\u00f9 console, che sono PlayStation 2, Xbox, Game Boy Advance e GameCube.\nModalit\u00e0 di gioco.\nUna delle novit\u00e0 che \"SSX Tricky\" introduce sono gli \"\u00dcber Tricks\", cio\u00e8 trick che richiedono tempi pi\u00f9 lunghi per essere completati, e che spesso comportano il distaccarsi dei piedi dello snowboarder dalla tavola.\nTre sono le modalit\u00e0 di gioco:\nPremi.\n\"SSX Tricky\" fu candidato a un solo riconoscimento dell'Academy of Interactive Arts &amp; Sciences, che non vinse:"}
{"id": "2531910", "revid": "831312", "url": "https://it.wikipedia.org/wiki?curid=2531910", "title": "Imanol Erviti", "text": "Carriera.\nDal 2005 corre tra i professionisti nel team Movistar, conosciuto fino al 2010 come Caisse d'Epargne. All'attivo vanta la vittoria di due tappe alla Vuelta a Espa\u00f1a, una nell'edizione 2008 a Las Rozas e una in quella 2010 a Vilanova i la Geltr\u00fa. Si \u00e8 inoltre aggiudicato la Vuelta a La Rioja 2011."}
{"id": "2531912", "revid": "71433", "url": "https://it.wikipedia.org/wiki?curid=2531912", "title": "The Backwoods", "text": ""}
{"id": "2531913", "revid": "767487", "url": "https://it.wikipedia.org/wiki?curid=2531913", "title": "Concerto Moon", "text": "I Concerto Moon sono un gruppo power metal giapponese nato nel 1996. Nel corso degli anni ha subito numerosi cambi di formazione, e con l'abbandono di Kosaku Mitani nel 2003, il chitarrista e leader Norifumi Shima \u00e8 rimasto l'unico membro fondatore.\nNel mese di dicembre del 2004 si sciolgono temporaneamente, per poi riformarsi nel 2007. Nel 2009, dopo un tour d'addio, anche il tastierista Toshiyuki Koike - che dopo Shima \u00e8 l'elemento che ha militato pi\u00f9 a lungo nella band - abbandona i Concerto Moon. Da questo momento in poi il gruppo non avr\u00e0 pi\u00f9 un tastierista fisso in formazione, ma solo special guests, sia in studio che dal vivo.\nSempre nel 2009 Norifumi Shima ha realizzato il suo primo album solista, intitolato From The Womb To The Tomb.\nParallelamente ai Concerto Moon, Norifumi Shima ha inoltre portato avanti una spin-off band formata da alcuni membri dei Concerto Moon e dei Saber Tiger (un altro gruppo metal giapponese); si tratta dei Double Dealer, che al momento risultano non in attivit\u00e0.\nIl bassista originale Kosaku Mitani \u00e8 stato ricontattato da Shima nel 2009 (in seguito all'abbandono di Takanobu Kimoto) e nel 2012 (in seguito all'abbandono di Toshiyuki Sugimori) come membro di supporto per alcuni concerti, essendo il gruppo ritrovatosi improvvisamente senza un bassista in formazione, ma con delle date dal vivo gi\u00e0 organizzate.\nMitani collaborer\u00e0 anche all'album Black Flame, pubblicato nel Settembre 2013. Nonostante il gruppo si presenti ufficialmente (e per la prima volta) come un trio, Mitani si occupa di tutte le parti di basso, a 10 anni di distanza dal suo ultimo lavoro in studio (Life On The Wire)."}
{"id": "2531918", "revid": "71433", "url": "https://it.wikipedia.org/wiki?curid=2531918", "title": "Bosque de sombras", "text": ""}
{"id": "2531923", "revid": "1610933", "url": "https://it.wikipedia.org/wiki?curid=2531923", "title": "Aquila anatraia minore", "text": ""}
{"id": "2531924", "revid": "1305772", "url": "https://it.wikipedia.org/wiki?curid=2531924", "title": "Angel (Angel)", "text": "Angel \u00e8 il primo album degli Angel, pubblicato nell'ottobre del 1975 per l'etichetta discografica Casablanca Records."}
{"id": "2531925", "revid": "93556", "url": "https://it.wikipedia.org/wiki?curid=2531925", "title": "Castello di Pieve del Vescovo", "text": "Il castello di Pieve del Vescovo \u00e8 un antico edificio della fine del XIV secolo sito su un colle dominante la valle del Caina, a circa un chilometro da Corciano, in provincia di Perugia.\nStoria.\nCitato per la prima volta in una bolla di Innocenzo III del 1206, era una chiesa dedicata a san Giovanni Battista. Nel 1396 la pieve fu trasformata in castello con torri merlate e mura di cinta. Il 23 giugno 1397 vi si offici\u00f2 il sontuoso matrimonio tra Biordo Michelotti, che l'aveva occupato, e Giovanna Orsini. Nel castello fu poi sepolto il capitano di ventura Alberico da Barbiano, morto di pielonefrite il 26 aprile 1409 nella vicina Citt\u00e0 della Pieve. Nel 1453 il vescovo di Perugia Giacomo Vannucci fece iniziare la costruzione di un borgo agricolo intorno al maniero.\nLa Pieve del Vescovo (il nome le deriva dal cardinale Fulvio della Corgna, vescovo di Perugia), ha una forma quadrilatera con quattro massicce torri cantonali che le conferiscono una poderosa fisionomia. Alcune sale dell'interno furono affrescate dal manierista Taddeo Zuccari: interessanti la cappella di san Giovanni Battista, lo stemma del cardinale, le scuderie e le prigioni.\nNel decennio 1560-1570, il vescovo di Perugia (1550-1574) e cardinale Fulvio della Corgna, nipote del papa Giulio III, fratello minore del famoso Ascanio e coreggente del marchesato di Castiglione del Lago (1563-1583), commission\u00f2 un radicale restauro della pieve all'architetto Galeazzo Alessi al fine di convertirla in residenza estiva con lussureggianti giardini.\nIl 25 aprile 1567 si verific\u00f2 nel castello un fatto delittuoso: vi mor\u00ec repentinamente la sedicenne Elena Baglioni (figlia di Ranuccio), contessina di Parrano. Furono accusati di averla avvelenata la madre Ortensia Farnese e il figlio di primo letto Antonio Marescotti, erede presuntivo del patrimonio se fosse deceduta la giovane. Ma nel processo celebrato a Roma a loro carico non furono reperite sufficienti prove per avvalorare l'imputazione.\nNel 1576 Fulvio della Corgna (1517-1583) prefer\u00ec lasciare la pieve per una vicina, nuova e doviziosa dimora, denominata appunto Villa del Colle del Cardinale. Nel 1643, per\u00f2, il pronipote duca Fulvio II Alessandro decise di vendere quest'ultima, insieme alla pieve, al nobile perugino Cornelio degli Oddi.\nIl castello, poi, pass\u00f2 in definitiva propriet\u00e0 dei vescovi di Perugia che amavano trascorrervi l'estate. Tra questi si ricorda il futuro papa Leone XIII che vi soggiorn\u00f2 volentieri e a lungo (19 gennaio 1846-20 febbraio 1878). L'iniziativa di Guoacchino Pecci riusc\u00ec ad evitare che questo bene fosse incamerato nel demanio statale, a seguito delle leggi varate dopo l'Unit\u00e0 d'Italia. Parte dell'apparato murario e pittorico della struttura and\u00f2 distrutta, durante la seconda guerra mondiale. Segu\u00ec un lungi periodo di abbandono e degrado, teatro di riti settari ed esoterici, finch\u00e9 la Pieve del Vescovo non fu definitivamente data in gestione alla locale scuola muratoria, che dal '99 ne ha curato il restauro e l'ha destinata ad attivit\u00e0 culturali."}
{"id": "2531926", "revid": "336009", "url": "https://it.wikipedia.org/wiki?curid=2531926", "title": "Hyundai Azera", "text": ""}
{"id": "2531927", "revid": "729019", "url": "https://it.wikipedia.org/wiki?curid=2531927", "title": "Disturbo da somatizzazione", "text": "Il disturbo da somatizzazione \u00e8 un disturbo mentale che si manifesta con la presenza di sintomi clinicamente significativi, multipli e ricorrenti sebbene non sia pi\u00f9 considerata una diagnosi clinica. \u00c8 un disturbo polisintomatico la cui caratteristica essenziale consiste nella massima estremizzazione degli aspetti presenti nel disturbo somatoforme.\nPrende anche il nome di sindrome di Briquet, il quale nel 1859 fu il primo a distaccarla dall'isteria per i non discontinui, ma cronici disturbi sul piano fisico, che coinvolgono pi\u00f9 organi e non possono essere collegabili a cause conosciute.\nPsichiatria.\nSecondo il DSM-IV-TR (\"text revision\"), pubblicato nel 2000 dall'\"American Psychiatric Association\" (APA), il Disturbo da somatizzazione va considerato come un tipico esempio di classificazione nosografica residuale, ossia per esclusione: Quando si ha l'esclusione di altre diagnosi tramite gli esami medici, il soggetto e il suo caso clinico possono essere classificati all'interno di quest'etichetta. Non \u00e8 chiara ad oggi l'eziologia e di conseguenza manca una cura effettiva, ricorrendo quindi a un trattamento solo sintomatico e palliativo. Tra questi trattamenti si hanno la somministrazione di antidolorifici, che possono essere pi\u00f9 blandi come vari FANS da banco oppure pi\u00f9 forti come il ketorolac o certi oppiodi-mimetici, per es. il tramadolo, normalmente usati nei decorsi post-operatori e in oncologia.\nCaratteristiche diagnostiche.\nTale sindrome si presenta spesso come \"caso misto\", in quanto consente il verificarsi di tutte le combinazioni possibili fra sintomi dolorosi soggettivi e segni oggettivi confermabili attraverso una qualche analisi clinica (reperti di laboratorio ed esame fisico). Perci\u00f2 il sussistere di un qualche tipo di riscontro oggettivo pu\u00f2 costituire anche solo una semplice coincidenza: il paziente pu\u00f2 accusare lamentele indipendentemente dalla loro accertabilit\u00e0 obiettiva e dalla remissione e guarigione degli eventuali segni anatomopatologici.\nDiagnosi differenziale.\nLa sintomatologia \u00e8 di natura vaga, spesso mal definibile per\u00f2 comunque molto grave: disfagia, perdita della voce, dolore addominale o in qualsiasi altra parte del corpo, nausea, vomito, convulsioni, nevralgie, sonnolenza, paralisi, mancamenti, squilibri della pressione arteriosa, dispareunia, vari difetti dell'organo visivo, arrivando alla cecit\u00e0.\nQuesto quadro pu\u00f2 essere confuso con patologie mediche dove sono presenti segni somatici altrettanto poco chiari quanto molteplici e seri, dall'emocromatosi al lupus eritematoso sistemico, dalla sclerosi multipla all'iperparatiroidismo.\nLa diagnosi differenziale dev'essere compiuta anche rispetto a tutta una serie di psicopatologie apparentemente familiari ed elencate nel DSM e nell'ICD-10 dell'Organizzazione mondiale della sanit\u00e0 (OMS), dalla schizofrenia all'ipocondria.\nDecorso.\nIl Disturbo da somatizzazione \u00e8 una patologia cronica e fluttuante, che si risolve in una guarigione completa solo di rado. Con una ciclicit\u00e0 periodica il paziente accusa nuove crisi sintomatiche acute che lo spingono a richiedere ulteriore attenzione medica. Viene consigliato il solo rapporto di sostegno con un medico di fiducia.\nUna rilevante quota di malati, rifiutando l'idea che i suoi disturbi possano avere un'origine psicologica, evita un aiuto in tale direzione e si rivolge a molti dottori e specialisti cercando nuovi esami clinici e un trattamento che lo soddisfi sul piano fisico.\nEpidemiologia.\nLa sua incidenza la rende non molto comune e varia a seconda degli studi effettuati dallo 0,2% al 2,0%. Molto rara la sua comparsa negli uomini, colpisce prevalentemente le donne.\nLegislazione.\nPer la quantit\u00e0 e qualit\u00e0 dei sintomi, questa patologia pu\u00f2 minare la qualit\u00e0 della vita del paziente, in alcuni casi fino ad un'invalidit\u00e0 completa. Tuttavia la commissione del Ministero della Salute, a causa della mancanza di mezzi diagnostici univoci e quindi del potenziale rischio di abusi da parte di falsi invalidi, non la ha inclusa nella lista pubblicata sulla Gazzetta Ufficiale. Cos\u00ec tale malattia non dispone ad oggi di alcun riconoscimento legale. L'assenza di un sussidio pubblico lede non solo la dignit\u00e0 e l'autonomia del paziente, ma il mancato riconoscimento giuridico diventa per ci\u00f2 stesso anche mancato riconoscimento sociale.\nPsicosomatica.\nTra le varie teorie proposte per spiegare questa patologia, \u00e8 emersa la PsicoNeuroEndocrinoImmunologia (PNEI), una disciplina scientifica che studia i rapporti tra mente, cervello e corpo. \u00c8 scientificamente riconosciuto come le interazioni mentali possano alterare la struttura fisica del cervello e come il cervello possa, attraverso l'ipofisi, l'ipotalamo e il sistema nervoso autonomo, interagire con il sistema endocrino e indirettamente con il sistema immunitario. Le problematiche ansiogene o angoscianti possono portare a stress cronico, con ricadute anche gravi sull'organismo. Sebbene questa idea possa essere utile a comprendere a grandi linee l'eziologia del disturbo da somatizzazione, non fornisce spiegazioni nette sull'eziologia della patologia che rimane quindi ignota. Difatti, se la causa principale fosse imputabile soltanto allo stress e a come esso incide sul sistema nervoso ed endocrino, il disturbo da somatizzazione dovrebbe avere un'incidenza molto pi\u00f9 alta e una maggior parit\u00e0 tra i sessi.\nA sostegno di questa tesi vengono considerati il \"biofeedback\", l'effetto placebo e gli effetti dell'ipnosi che sono fenomeni scientificamente riconosciuti e tenuti in considerazione durante le ricerche scientifiche (in ogni campo della ricerca in medicina gli esperimenti vengono svolti con almeno un gruppo di individui a cui viene somministrato un placebo invece del trattamento in studio. Questo proprio per evitare di attribuire al trattamento in studio propriet\u00e0 che non possiede).\nJung e Hillman hanno cercato d'interpretare il Disturbo da somatizzazione nella prospettiva orientale del kundalinismo chakrico."}
{"id": "2531928", "revid": "339392", "url": "https://it.wikipedia.org/wiki?curid=2531928", "title": "Innse", "text": ""}
{"id": "2531929", "revid": "124123", "url": "https://it.wikipedia.org/wiki?curid=2531929", "title": "Florante Condes", "text": "Soprannominato \"The Little Pacquiao\" (in italiano \"il piccolo Pacquiao\"), \u00e8 stato campione IBF dei pesi paglia."}
{"id": "2531931", "revid": "300067", "url": "https://it.wikipedia.org/wiki?curid=2531931", "title": "Nihad \u0110edovi\u0107", "text": ""}
{"id": "2531932", "revid": "1776051", "url": "https://it.wikipedia.org/wiki?curid=2531932", "title": "Helluva Band", "text": "Helluva Band \u00e8 il secondo album degli Angel, pubblicato nel 1976 per l'etichetta discografica Casablanca Records."}
{"id": "2531933", "revid": "287204", "url": "https://it.wikipedia.org/wiki?curid=2531933", "title": "Nihad Dedovic", "text": ""}
{"id": "2531934", "revid": "1610933", "url": "https://it.wikipedia.org/wiki?curid=2531934", "title": "Aquila rapace", "text": ""}
{"id": "2531935", "revid": "1610933", "url": "https://it.wikipedia.org/wiki?curid=2531935", "title": "Aquila imperiale iberica", "text": ""}
{"id": "2531936", "revid": "1610933", "url": "https://it.wikipedia.org/wiki?curid=2531936", "title": "Aquila di Gurney", "text": ""}
{"id": "2531937", "revid": "1610933", "url": "https://it.wikipedia.org/wiki?curid=2531937", "title": "Aquila di Verreaux", "text": ""}
{"id": "2531938", "revid": "1610933", "url": "https://it.wikipedia.org/wiki?curid=2531938", "title": "Aquila di Wahlberg", "text": ""}
{"id": "2531939", "revid": "4175", "url": "https://it.wikipedia.org/wiki?curid=2531939", "title": "Coppa del Mondo di cricket femminile 1973", "text": "La Coppa del Mondo di cricket femminile 1973 fu la prima edizione del torneo mondiale di cricket per donne. Fu disputata dal 20 giugno al 28 luglio 1973 in Inghilterra (con una partita disputata in Galles) e vide la partecipazione di 7 squadre provenienti da 5 nazioni. L'Inghilterra partecip\u00f2 con due squadre (quella maggiore e quella giovanile composta da giocatrici sotto i 25 anni), Australia, Nuova Zelanda, Giamaica, Trinidad e Tobago e infine una rappresentativa delle migliori giocatrici del resto del mondo chiamata \"International XI\".\nLa vittoria finale and\u00f2 alla squadra inglese padrona di casa che si aggiudic\u00f2 il titolo vincendo tutte le partite. Seconda classificata l'Australia che perse solo con le inglesi.\nFormula.\nDato il numero ridotto di squadre (soltanto 6) si scelse di optare per un unico girone all'italiana con partite di sola andata.\nCampione.\nInghilterra(Primo titolo)"}
{"id": "2531945", "revid": "1776051", "url": "https://it.wikipedia.org/wiki?curid=2531945", "title": "On Earth as It Is in Heaven", "text": "On Earth as It Is in Heaven \u00e8 il terzo album degli Angel, pubblicato nel 1977 per l'etichetta discografica Casablanca Records.\nIl disco.\nQuesto disco vide un cambio di sonorit\u00e0, mescolando l'heavy metal con un'attitudine glam rock, che resero pi\u00f9 evidente il paragone con i Kiss. L'album si rivel\u00f2 come uno dei pi\u00f9 popolari del quintetto, e conteneva anche il brano \"White Lightning\", una cover dei Bux, la vecchia band di Meadows e Jones. Questo fu anche il primo disco a presentare il nuovo logo, ideato da un fan chiamato Bob Petrick, che permetteva la lettura della scritta anche se girata al contrario."}
{"id": "2531946", "revid": "767487", "url": "https://it.wikipedia.org/wiki?curid=2531946", "title": "Marvin Sonsona", "text": "Soprannominato \"Marvelous\", attualmente ha un record di 14-0-1, con 12 vittorie prima del limite. \u00c8 stato campione WBO dei pesi supermosca"}
{"id": "2531958", "revid": "729019", "url": "https://it.wikipedia.org/wiki?curid=2531958", "title": "Dornier Do 12", "text": "Il Dornier Do 12, indicato anche come Dornier Libelle III, era un aereo anfibio monomotore ad ala alta sviluppato dall'azienda tedesca Dornier-Metallbauten GmbH nei primi anni trenta.\nRealizzato in un solo esemplare e destinato al mercato dell'aviazione generale, pur avendo delle affinit\u00e0 con i precedenti Do A \"Libelle I\" e \"Libelle II\" degli anni venti era un modello quasi totalmente riprogettato.\nStoria del progetto.\nIl Do 12 (Wnr. 235) venne portato in volo per la prima volta il 23 giugno 1932 equipaggiato con un motore Argus As 10, un otto cilindri a V rovesciata di 90\u00ba e raffreddato ad aria capace di erogare una potenza pari a 220 CV (162 kW). Per\u00f2, gi\u00e0 nel corso del test risult\u00f2 evidente che la motorizzazione risultava sottopotenziata rispetto alle esigenze del mezzo aereo allungando, tra l'altro, la distanza da coprire necessaria per effettuare il decollo. Ci\u00f2 nonostante le difficolt\u00e0 finanziarie in cui versava l'azienda in quel momento non permisero l'adozione di un propulsore pi\u00f9 potente, un radiale Gnome-Rh\u00f4ne Titan 5 Ke da 300 CV (221 kW), che dopo un certo tempo.\nTecnica.\nIl Do 12 era un aereo anfibio, ovvero un idrovolante che integrava anche un carrello d'atterraggio per poter meglio operare all'interno delle rampe d'accesso degli idroscali ed, all'occorrenza, da normali aviosuperfici. L'impostazione era classica per l'epoca; monomotore a scafo centrale con galleggianti equilibratori monoplano ad ala alta.\nLo scafo, a sezione rettangolare, era realizzato interamente in metallo e presentava sulla parte anteriore, all'altezza del bordo d'attacco alare, la cabina dove trovavano posto pilota e copilota/passeggero, sui due posti affiancati anteriori dotati di doppi comsndi opzionali, e posteriormente altri due posti per i passeggeri e per uno scompartimento bagagli. Un altro bagagliaio era ricavato nel muso. Posteriormente terminava in un impennaggio tradizionale monoderiva.\nL'ala, posizionata alta sullo scafo, presentava una pianta trapezoidale raccordata sulle estremit\u00e0 alari e dotata di due alettoni, inoltre integrava i due galleggianti collegati tramite una coppia di montanti tubolari alla parte inferiore.\nIl carrello d'atterraggio era biciclo, con i due elementi anteriori completamente retrattili dentro lo scafo ed integrati posteriormente da un pattino d'appoggio.\nLa propulsione era affidata ad un motore in configurazione spingente, alloggiato in una gondola posizionata sopra lo scafo ed unita ad esso tramite un castello tubolare, abbinato ad un'elica bipala. L'iniziale Argus As 10, un otto cilindri a V rovesciata di 90\u00ba e raffreddato ad aria in grado di erogare una potenza pari a 220 CV (162 kW), venne in seguito sostituito da un radiale Gnome-Rh\u00f4ne Titan 5 Ke da 300 CV (221\u00a0kW).\nImpiego operativo.\nPadre Paul Schulte, un missionario fondatore dell'associazione internazionale MIVA (\"Missionary International Vehicular Association\") e conosciuto in patria con il soprannome di \"Der fliegende Pater\" o all'estero come \"Flying Priest\", tradotto \"Il prete volante\", utilizz\u00f2 per molti anni il suo Do 12, \nimmatricolato D-INEZ e soprannominato \"Das fliegende Kreuz\" (la croce volante), citandolo pi\u00f9 volte nei libri da lui scritti.\nCon l'autorizzazione della MIVA, il 12 novembre 1936 il Do 12 venne utilizzato come aereo da traino per il volo inaugurale dell'idroaliante DFS Seeadler pilotato dalla celebre aviatrice tedesco Hanna Reitsch."}
{"id": "2531962", "revid": "352448", "url": "https://it.wikipedia.org/wiki?curid=2531962", "title": "Ariobarzane III", "text": ""}
{"id": "2531963", "revid": "352448", "url": "https://it.wikipedia.org/wiki?curid=2531963", "title": "Ariobarzane III Eusebio Filoromano", "text": ""}
{"id": "2531965", "revid": "913245", "url": "https://it.wikipedia.org/wiki?curid=2531965", "title": "Hyleas Fountain", "text": ""}
{"id": "2531966", "revid": "36426", "url": "https://it.wikipedia.org/wiki?curid=2531966", "title": "Chiesa di San Quirico a Monternano", "text": "La chiesa di San Quirico si trova nei pressi del castello di Monternano, nel comune di Castellina in Chianti.\nStoria.\nLa chiesa \u00e8 nominata per la prima volta nel 1140 quando appare tra i beni appartenenti alla pieve di Sant'Agnese in Chianti. In seguito il patronato pass\u00f2 alla famiglia Squarcialupi, signori del castello di Monternano.\nAppare nuovamente citata nel \"Rationnes Decimarum\", il libro delle decime; tra il 1276 e il 1303 la chiesa era in grado di raccogliere solo 1 lire e 8 soldi senesi, segno di una notevole povert\u00e0.\nTra il XVI e il XIX secolo la popolazione fu molto stabile visto che nel 1551 gli abitanti censiti furono 152, divenuti 136 nel 1745, 163 nel 1833 e infine 191 nel 1845. Questa popolazione costante fece s\u00ec che la chiesa non ebbe mai bisogno di ingrandimenti.\nSolo nel XX secolo sono stati effettuati lavori che hanno modificato la facciata.\nDescrzione.\nUna raffigurazione della chiesa appare nelle Carte dei Capitani di Parte Guelfa realizzate alla fine del Cinquecento quando viene raffigurata come un edificio con la facciata a capanna con il portale sovrastato da un'apertura ad occhio. Di fronte alla facciata viene raffigurata una scalinata di accesso mentre nella zona absidale viene posto un semplice campanile a vela.\nPer quanto la raffigurazione sia convenzionale per questo tipo di edifici, la chiesa di San Quirico ancora oggi non si discosta molto da quella raffigurazione.\nLa scalinata in facciata non \u00e8 pi\u00f9 presente e al suo posto vi \u00e8 una salita su fondo naturale. La facciata \u00e8 identica a quella del disegno anche se nel secolo scorso \u00e8 stata restaurata; in occasione del restauro, pur mantenendo l'immagine originale della chiesa, sono stati rifatti il portale e l'occhio in facciata. Nella zona della tribuna \u00e8 visibile il volume dell'abside semicircolare realizzata con conci di alberese deposti a filaretto; nel volume dell'abside \u00e8 posta una monofora archivoltata risalente al XII secolo."}
{"id": "2531968", "revid": "137232", "url": "https://it.wikipedia.org/wiki?curid=2531968", "title": "Terapia centrata sul cliente", "text": ""}
{"id": "2531974", "revid": "123944623", "url": "https://it.wikipedia.org/wiki?curid=2531974", "title": "Stop! In the Name of Love", "text": "Stop! In the Name of Love \u00e8 un brano musicale del 1965 registrato dalle Supremes per la casa discografica Motown. \nScritto e prodotto dal principale team produttivo della Motown Holland-Dozier-Holland, \"Stop! In the Name of Love\" mantenne la prima posizione della classifica statunitense Billboard Hot 100 dal 21 marzo 1965 al 3 aprile 1965 per due settimane e raggiunse la seconda posizione della classifica soul. \nFu il quarto di una serie di singoli delle Supremes a raggiungere consecutivamente la vetta della \"Billboard Hot 100\". Gli altri quattro singoli furono \"Where Did Our Love Go\", \"Baby Love\", \"Come See About Me\" e \"Back in My Arms Again\".\nStoria del brano.\nLa canzone fu originata da un litigio fra il produttore Lamont Dozier e la sua fidanzata. Quando lui aveva deciso di andare via, lei lo blocc\u00f2 dicendogli \"\"Stop... in the name of love!\" (in italiano \"Fermati... in nome dell'amore\"\"). Dozier e la fidanzata risero e si riconciliarono e il produttore decise di scrivere un brano per le Supremes intorno a quella battuta.\nPer le Supremes fu anche studiata una coreografia per il brano, che consisteva nel tenere una mano sul fianco e l'altro braccio teso in avanti nella tipica posizione di \"alt\". Paul Williams e Melvin Franklin, membri del gruppo The Temptations insegnarono alle Supremes la coreografia a Londra, prima che le Supremes interpretassero per la prima volta il brano durante la trasmissione della BBC \"Ready Steady Go!\", condotta da Dusty Springfield. Il gruppo interpret\u00f2 il brano anche durante un episodio del variet\u00e0 \"Shindig!\" del canale ABC, trasmesso da Frankie Avalon nel 1965.\n\"Stop! In the Name of Love!\" fu registrata a gennaio 1965 e pubblicata come singolo l'8 febbraio. La canzone fu inclusa nel sesto album delle Supremes \"More Hits by the Supremes\", e fu nominata nel 1966 ai Grammy Award nella categoria \"Miglior Performance pop di un duo o di un gruppo\", premio poi vinto da \"Flowers on the Wall\" dei Statler Brothers. La canzone \u00e8 stata inclusa nella collezione permanente della Rock and Roll Hall of Fame \"500 Songs that Shaped Rock and Roll\".\nCover.\nNel corso degli anni il brano \u00e8 stato oggetto di numerose \"cover\" fra cui si possono citare quelle di Billy Preston (1965), Gloria Gaynor (1982), The Hollies (1983), James Last (1994) e Gilbert Montagn\u00e9 (2006). La canzone \u00e8 inoltre stata interpretata da Beatriz Luengo, nel corso di alcuni episodi della serie televisiva spagnola Paso adelante e da Jaimee Foxworth nel serial statunitense \"Otto sotto un tetto\". Il cantante francese Claude Fran\u00e7ois ne ha inciso una versione in francese, \"Stop, au nom de l'amour\". \nNel 2015 la Piccola Orchestra di Torpignattara ha pubblicato un concept album sull'amore, di cui Stop! In the Name of Love \u00e8 la title track.\nIn italiano il brano venne presentato al Cantagiro 1966 da Renata Pacini, con il titolo \"In nome dell'amore\"."}
{"id": "2531975", "revid": "110157", "url": "https://it.wikipedia.org/wiki?curid=2531975", "title": "Oratorio del Rosario di Santa Cita", "text": "L'oratorio del Rosario di Santa Cita \u00e8 un oratorio situato nel centro storico di Palermo. \u00c8 ubicato in Via Valverde nel mandamento La Loggia, adiacente alla chiesa di Santa Cita.\nStoria.\nEdificio del Seicento fondato dall'omonima Compagnia del Rosario di Santa Cita. Esso rimarca lo schema tipo dell'oratorio come luogo di assemblea e di culto, con funzione liturgica e allo stesso tempo sociale e con la netta contrapposizione architettonica tra l'esterno evidentemente modesto e l'interno ampiamente adorno. \nVi si accede attraverso un piccolo portale sormontato da uno scudo marmoreo che attraverso una scalinata porta al ballatoio maiolicato su cui prospettano due portali marmorei in stile tardo-rinascimentale. Un ampio antioratorio, che espone numerosi ritratti dei superiori della compagnia, conduce all'aula oratoriale, interamente decorata da Giacomo Serpotta tra il 1686 e il 1718.\nL'oratorio, realizzato con l'obiettivo di esaltare l'intervento della Madonna nella lotta fra cristiani ed infedeli, affida alla decorazione il compito di rappresentare e propagandare in maniera evidente e persuasiva i fini istituzionali a cui, come organismo religioso, \u00e8 preposto.\nSerpotta, incaricato di decorare in stucco il vasto ambiente, vi inser\u00ec numerosi angeli e putti dalle espressioni e posizioni estremamente libere e plastiche che sembrano giocare tra di loro, arrampicandosi sulla cornice delle finestre, facendo capolino da ghirlande floreali, voltando le spalle in maniera irriverente. Gli amorini piangono, dormono, allacciano le mani intorno alle ginocchia in atteggiamento pensoso.\nSulla parete della controfacciata vi \u00e8 un amplissimo panneggio, sostenuto da una folla gioiosa di putti, al centro del quale \u00e8 rappresentata la storica battaglia di Lepanto, celebrazione retorica della vittoria della Fede (i cristiani) sui miscredenti (i turchi musulmani). Ai lati sono raffigurati due giovani emaciati, simbolo degli orrori che la guerra pu\u00f2 provocare.\nTutto intorno vi sono rappresentati i Misteri del Rosario attraverso un raffinato ciclo plastico, composto da putti, statue allegoriche e teatrini. \nL'altare maggiore realizzato tra la fine del settecento e i primi anni dell'Ottocento, in stile neoclassico in marmo recante i monogrammi della Vergine e di Cristo, delimitato da pregiate cantorie, \u00e8 arricchito con la bella tela di Carlo Maratta raffigurante la \"Madonna del Rosario\" (1695). Il dipinto su tela inserito entro un'elegante cornice in legno scolpita da Pietro Navarrino, raggruppa in una esposizione piramidale la Vergine Maria attorniata da San Domenico, Santa Caterina da Siena, San Vincenzo Ferreri, Santa Rosalia e Sant'Oliva. Il catino presbiteriale quadrangolare fu decorato dal Serpotta tra il 1717 e il 1718 con l'aggiunta di due statue raffiguranti \"Giuditta\" ed \"Ester\". L'intervento fu ritenuto necessario per esaltare la magnifica tela dipinta dal Maratta. Lungo il perimetro dell'Oratorio si trovano gli scranni lignei in ebano intarsiato di madreperla su cui sedevano i confrati per assistere alle cerimonie religiose e alle adunanze.\nUn recente restauro ha rivelato la presenza di alcuni disegni autografi del Serpotta sulle pareti dell'oratorio.\nNon \u00e8 accessibile ai disabili.\n\"Ester\" - - - - - - - - - - - \"Presbiterio\" - - - - - - - - - \"Giuditta\".\n\"Parete destra o orientale: Misteri dolorosi\". - - - - - - - - - - - - - - - - - - \"Controfacciata\": - - - - - - - - - - - - - - - \"Parete sinistra o occidentale: Misteri gaudiosi\".\n\"Misteri gloriosi\".\nConservatorio dei fanciulli dispersi.\nPrimitivo seminario di musica destinato agli orfani ubicato dirimpetto l'oratorio."}
{"id": "2531981", "revid": "599013", "url": "https://it.wikipedia.org/wiki?curid=2531981", "title": "Club Atl\u00e9tico de San Isidro (rugby a 15)", "text": "Il Club Atl\u00e9tico de San Isidro rugby \u00e8 la sezione rugbistica della omonima societ\u00e0 polisportiva argentina di San Isidro (provincia di Buenos Aires).\nFondata nel 1907, la sezione ha vinto 33 campionati della provincia di Buenos Aires.\nIl club \u00e8 spesso abbreviato CASI, per evitare ambiguit\u00e0 con l'altra societ\u00e0 rugbistica cittadina, il San Isidro Club, a sua volta talora abbreviato \"SIC\".\nStoria.\nIl rugby.\nCos\u00ec come avevano portato il calcio e il cricket, i britannici portarono in Argentina anche il rugby; fu quindi naturale che il CASI istituisse una sezione dedicata a tale disciplina, e nel 1907 la sezione rugbistica del club vide la luce, bench\u00e9 nel primo anno di vita disput\u00f2 solo incontri amichevoli e dovette fronteggiare la difficolt\u00e0 di disporre in pianta stabile di almeno quindici giocatori a tempo pieno, cosa questa che provoc\u00f2 la temporanea dismissione dell'attivit\u00e0.\nDopo una nuova, falsa partenza nel 1911, nel 1916 l'attivit\u00e0 rugbistica ripart\u00ec su presupposti pi\u00f9 solidi, anche grazie all'apporto di atleti della societ\u00e0 di ginnastica e scherma di Buenos Aires, fuoriusciti dal loro club originale per dissidii interni; nel 1917 la squadra fu affiliata alla federazione rugbistica del Rio della Plata, entrando cos\u00ec nel campionato ufficiale, che, sorprendendo tutti, vinse al suo primo anno, e non perse pi\u00f9 fino al 1930: in 13 stagioni (nel 1919 il campionato non fu disputato) il CASI vinse altrettanti titoli.\nIl 1917 fu anche l'anno in cui il club si diede la sua tenuta di gioco definitiva, una maglia a strisce orizzontali bianche e nere, ispirata a quella analoga di un club britannico.\nDopo altri due titoli negli anni trenta, contesi al Club Universitario di Buenos Aires, giunse un periodo difficile, che port\u00f2 alla scissione che diede vita al club rivale del CASI, il San Isidro Club (1935).\nIl CASI torn\u00f2 alla vittoria negli anni cinquanta, con quattro titoli consecutivi tra il 1954 e il 1957, poi tre ulteriori tra il 1960 e il 1962 (in tale ultima stagione, tra l'altro, anche la squadra riserve e la giovanile si laurearono campioni, imponendo la supremazia del club su tutto il rugby argentino); nel 1964, oltre a ripetere l'impresa di due anni prima, il club vide la presenza di molti suoi giocatori nelle varie rappresentative nazionali, delle quali la maggiore, quella dei \"Pumas\", si laure\u00f2 campione continentale al termine del Sudamericano 1964.\nFurono tre i titoli negli anni settanta, poi nel 1981 giunse il 30\u00ba campionato vinto; nonostante la concorrenza di altri club come lo stesso San Isidro Club, l'Alumni, il Banco Naci\u00f3n di Hugo Porta e l'Hind\u00fa Club, la squadra, pur non vincendo come in passato, fu la fucina di numerosi atleti di rilievo internazionale: nella rosa dei \"Pumas\" alla , la prima della storia, presero parte sei giocatori del CASI su 26 convocati; tra di essi anche l'attuale tecnico della prima squadra Fernando Morel, ed elementi come Jorge Allen, che milit\u00f2 anche in Italia.\nDa dopo la riforma del campionato decisa nel 1985 dalla Uni\u00f3n Argentina de Rugby, il CASI ha vinto un titolo, nel 2005, pur continuando a fornire alla Nazionale elementi di sicuro valore, uno su tutti il, recentemente ritiratosi, mediano di mischia Agust\u00edn Pichot, che nella si classific\u00f2 terzo assoluto, oltre ad avere militato ad alto livello nei campionati d'Inghilterra e Francia.\nStemma e colori sociali.\nLa tenuta di gioco del club \u00e8, come detto, composta da una maglietta a strisce orizzontali bianche e nere alternate, pantaloncini e calzettoni bianchi; quella alternativa invece prevede una maglietta completamente nera, fatto salvo il resto della tenuta.\nIl colore fu scelto nel 1917; in precedenza i giocatori adottarono un'uniforme a strisce verdi orizzontali e, pi\u00f9 tardi, dopo la rifondazione del 1916, una rossa in omaggio al colore delle maglie dei giocatori della facolt\u00e0 di Medicina dell'Universit\u00e0 di Buenos Aires.\nLo stemma del club \u00e8 un cerchio azzurro con in bianco l'acronimo CASI, circondato da un bordo nero sulla cui parte superiore \u00e8 inscritto il nome completo, Club Atl\u00e9tico de San Isidro, e in basso l'anno di fondazione, 1902.\nL'azzurro \u00e8, invece, il colore delle maglie di gioco delle squadre di hockey su prato maschile e femminile, anch'esse fornitrici di numerosi elementi alle rispettive Nazionali.\nRivalit\u00e0 con il San Isidro Club.\nPer ragioni storiche, dal momento che all'origine di tutto vi fu una scissione societaria, la maggiore rivalit\u00e0 sportiva del CASI \u00e8 con il San Isidro Club, societ\u00e0 che dalla sua fondazione ha vinto 23 titoli di campione URBA contro i 33 del pi\u00f9 anziano concittadino; le due squadre si sono incontrate 112 volte dal 1935, con 58 vittorie del CASI, 44 del SIC e 10 pareggi; nel 2005, a 20 anni di distanza dall'ultimo titolo e a 10 dalla conquista dell'unico Nacional de Clubes, l'incontro tra le due squadre valse per la finale del torneo URBA, il 33\u00b0 e a tutt'oggi ultimo vinto dal CASI.\nL'incontro pi\u00f9 recente tra le due squadre risale al 23 maggio 2009, vittoria per 19-17 del San Isidro Club.\nGiocatori di rilievo.\nRugby.\nSono elencati i giocatori di rilievo internazionale che hanno militato per tutta la loro carriera, o si sono formati, presso il CASI; essi hanno preso parte anche alle varie edizioni della Coppa del Mondo con l'.\nSantiago Phelan fu anche allenatore del club fino al 2007, prima di diventare il C.T. della Nazionale, incarico che a tutto il 2009 tuttora ricopre."}
{"id": "2531983", "revid": "767487", "url": "https://it.wikipedia.org/wiki?curid=2531983", "title": "We Weren't Born to Follow", "text": "We Weren't Born to Follow \u00e8 una canzone della rock band statunitense Bon Jovi, primo singolo dall'album \"The Circle\". Ha debuttato nelle radio statunitensi il 17 agosto 2009. La canzone \u00e8 stata scritta da Jon Bon Jovi e Richie Sambora. Il 10 ottobre 2009 \u00e8 stato pubblicato sul sito della band il video ufficiale. In Italia ha raggiunto la posizione numero 5 in classifica.\nDi questo brano esistono due diverse versioni: la versione originale, estratta come singolo nell'agosto 2009, conteneva un assolo centrale che \u00e8 stato giudicato \"poco samboriano\" da parte dei fan dello stesso Sambora. Dopo svariate proteste, il chitarrista ha riscritto la parte incriminata, che \u00e8 stata inclusa nell'album come versione definitiva.\nCuriosit\u00e0.\nDurante l'esecuzione di questa canzone nel concerto del 17 luglio 2011 allo stadio Friuli di UDINE in Italia (Open Air Tour 2011) mentre Jon Bon Jovi canta nota la coreografia dei Fans. Si ferma per un istante, guarda compiaciuto Richie Sambora e riprende a cantare."}
{"id": "2531984", "revid": "280159", "url": "https://it.wikipedia.org/wiki?curid=2531984", "title": "Oratorio di Santa Cita", "text": ""}
{"id": "2531986", "revid": "938", "url": "https://it.wikipedia.org/wiki?curid=2531986", "title": "Campionati del mondo di atletica leggera 2009 - Salto in alto maschile", "text": "La competizione si \u00e8 svolta su due giorni: qualificazioni la mattina del 19 agosto e finale la sera del 21 agosto 2009.\nSituazione pre-gara.\nRecord.\nPrima di questa competizione, il record del mondo (RM) e il record dei campionati (RC) erano i seguenti.\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, gli atleti con le migliori tre prestazioni dell'anno erano: \nMolti altri atleti avevano valicato misure superiori ai 2,30 m.\nQualificazione.\nLa qualificazione si \u00e8 svolta, con gli atleti divisi in due gruppi (A e B), a partire dalle ore 11:10 UTC+2 del 19 agosto 2009, per terminare due ore dopo.\nL'accesso alla finale era riservato ai concorrenti con una misura di almeno 2,30 m (Q) o, in mancanza di dodici di questi, ai primi dodici della qualificazione (q)."}
{"id": "2531991", "revid": "339392", "url": "https://it.wikipedia.org/wiki?curid=2531991", "title": "Abbazia di San Michele a Marturi", "text": ""}
{"id": "2531993", "revid": "71433", "url": "https://it.wikipedia.org/wiki?curid=2531993", "title": "L'Ultimo Testimone", "text": ""}
{"id": "2532017", "revid": "339392", "url": "https://it.wikipedia.org/wiki?curid=2532017", "title": "Binomiale", "text": ""}
{"id": "2532018", "revid": "287204", "url": "https://it.wikipedia.org/wiki?curid=2532018", "title": "Raul Alcala", "text": ""}
{"id": "2532024", "revid": "125660588", "url": "https://it.wikipedia.org/wiki?curid=2532024", "title": "Enrico Fermi (nave)", "text": "La nave Enrico Fermi della Marina Militare Italiana doveva essere un'unit\u00e0 di supporto logistico e di rifornimento di squadra a propulsione nucleare.\nIl progetto nasce nel dicembre 1966 sulle ceneri di quello per la realizzazione del sottomarino a propulsione nucleare \"Guglielmo Marconi\" arenatosi in seguito al veto statunitense.\nLa nave, la cui costruzione era affidata a Italcantieri (oggi Fincantieri S.p.A.), avrebbe dovuto possedere una lunghezza di 175 metri e un dislocamento di 18\u00a0000 tonnellate e la propulsione (cos\u00ec come la potenza necessaria per tutte le attivit\u00e0 di bordo) sarebbe stata garantita da un reattore nucleare da 80 MW elettrici derivato dal modello sperimentale R.O.S.P.O."}
{"id": "2532025", "revid": "287204", "url": "https://it.wikipedia.org/wiki?curid=2532025", "title": "Indian Wells Masters 2000", "text": "L'Indian Wells Masters 2000 \u00e8 stato un torneo di tennis giocato sul cemento. \n\u00c8 stata la 24\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2000, \ne della Tier I nell'ambito del WTA Tour 2000. \nSia il torneo maschile che quello femminile si sono giocati all'Indian Wells Tennis Garden di Indian Wells in California, \ndal 6 al 20 marzo 2000.\nCampioni.\nSingolare maschile.\n \u00c0lex Corretja ha battuto in finale Thomas Enqvist, 6\u20134, 6\u20134, 6\u20133\nSingolare femminile.\n Lindsay Davenport ha battuto in finale Martina Hingis 4\u20136, 6\u20134, 6\u20130,\nDoppio maschile.\n Alex O'Brien / Jared Palmer hanno battuto in finale Paul Haarhuis / Sandon Stolle 6\u20134, 7\u20136(5)\nDoppio femminile.\n Lindsay Davenport / Corina Morariu hanno battuto in finale Anna Kurnikova / Nata\u0161a Zvereva, 6\u20132, 6\u20133"}
{"id": "2532029", "revid": "2106858", "url": "https://it.wikipedia.org/wiki?curid=2532029", "title": "Itazura na Kiss", "text": " \u00e8 un manga \"sh\u014djo\" della \"mangaka\" Kaoru Tada. Esso ha iniziato ad essere pubblicato nel 1991 dalla Sh\u016beisha nella rivista \"Deluxe Margaret\". Ha ottenuto presto un notevole successo, ed \u00e8 proprio grazie a questa serie che l'autrice ha iniziato ad esser conosciuta ed apprezzata in madrepatria. Nonostante il successo, il manga \u00e8 rimasto incompleto a causa della prematura morte della sua autrice. La serie ha continuato ad essere pubblicata, grazie al permesso del marito dell'artista.\nTra il 2005 e il 2006 \u00e8 stata pubblicata una serie in CD e nel 2008 \u00e8 stata prodotta una trasposizione animata composta da 25 episodi. In un'intervista l'ultimo marito dell'autrice, Shigeru Nishikawa, ha rivelato che il finale che la Tada aveva pensato per il manga sarebbe stato concettualizzato per la prima volta nella serie animata; La sceneggiatura \u00e8 stata difatti scritta secondo la trama del manga e segue abbastanza fedelmente il finale preimpostato dall'autrice.\nIl 27 gennaio 2009, la Digital Manga Publishing ha indetto una conferenza stampa per annunciare di aver acquisiti i diritti per pubblicare \"Itazura na Kiss\" in inglese. La serie sar\u00e0 pubblicata in 12 volumetti omnicomprensivi; i primi due sono programmati per novembre 2009 e marzo 2010.\nLa popolarit\u00e0 sempre crescente del manga ha garantito ben quattro trasposizioni in serie televisive live action dorama: una prima nel 1996 trasmessa in Giappone in nove puntate e con lo stesso titolo \"Itazura na Kiss\"; una nel 2005 prodotta a Taiwan intitolata \"E zuo ju zhi wen\", quest'ultima presenta anche un sequel andato in onda nel 2007 dal titolo \"They Kiss Again\"; una coreana del 2010 dal titolo \"Jangnanseureon kiss\"; infine una seconda giapponese intitolata \"Itazura na Kiss - Love in Tokyo\".\nTrama.\nLa storia racconta la complicata relazione tra due ragazzi: una studentessa delle scuole superiori di nome Kotoko trova il coraggio di dichiararsi ad uno studente coetaneo di nome Naoki, confessandogli di averlo amato sin dal primo giorno in cui l'ha visto a scuola. Purtroppo Naoki, un bel ragazzo arrogante freddo come il ghiaccio con talenti sia sportivi che intellettuali, rifiuta sprezzantemente alla presenza di molti compagni.\nPer un caso imprevisto prodotto dal fato per\u00f2, quello stesso pomeriggio l'abitazione della famiglia di Kotoko crolla a causa d'un terremoto. In attesa che l'opera di ristrutturazione dell'edificio venga conclusa, Kotoko e suo padre vengono generosamente ospitati da un caro amico d'infanzia dell'uomo il cui figlio maggiore \u00e8 proprio Naoki. Da quel momento in poi i due ragazzi vivranno sotto lo stesso tetto.\nPer fortuna di cose Kotoko trover\u00e0 immediatamente il sostegno incondizionato e la considerazione della madre di Naoki. In seguito, anche se Naoki si nasconda dietro l'apparenza d'un cuore freddo e sembri esser del tutto insensibile al fascino femminile, il suo amore si riveler\u00e0 sotto forma d'un \"bacio giocoso\" mentre lei giace addormentata."}
{"id": "2532031", "revid": "339392", "url": "https://it.wikipedia.org/wiki?curid=2532031", "title": "Ezechiele Zick", "text": ""}
{"id": "2532034", "revid": "287204", "url": "https://it.wikipedia.org/wiki?curid=2532034", "title": "Atletica leggera ai XIII Giochi dei piccoli stati d'Europa", "text": "Le gare di atletica ai XIII Giochi dei piccoli stati d'Europa si sono svolte complessivamente in tre giorni: il 2, il 4 e il 6 giugno 2009. Tutti gli eventi si sono disputati presso il GSP Sports Complex di Nicosia."}
{"id": "2532043", "revid": "416444", "url": "https://it.wikipedia.org/wiki?curid=2532043", "title": "Tito Schipa Jr", "text": ""}
{"id": "2532044", "revid": "767487", "url": "https://it.wikipedia.org/wiki?curid=2532044", "title": "L'ebreo errante (film 1948)", "text": "L'ebreo errante \u00e8 un film del 1948 diretto da Goffredo Alessandrini.\nTrama.\nSoggetto tratto dal romanzo omonimo di Eug\u00e8ne Sue, narra le vicissitudini di un ebreo, Mathieu Blumenthal condannato a vagabondare per le vie del mondo, sia nello spazio che nel tempo.\nNel secondo conflitto mondiale vive a Parigi insieme ad Elena. Con l'arrivo dei tedeschi, Mathieu si rifugia nella Sinagoga, dove incontra altri componenti della comunit\u00e0, tra cui Ester.\nIl gruppo arrestato dai tedeschi verr\u00e0 deportato in un campo di concentramento, dove Mathieu, innamoratosi di Ester, organizza una fuga portando con s\u00e9 la ragazza.\nPer evitare la ritorsione dei tedeschi che minacciano la fucilazione di 500 deportati l'ebreo errante si consegna e viene fucilato, e con la sua morte riesce ad espiare le sue colpe.\nLa critica.\nArturo Lanocita nel Il Corriere della Sera dell'8 febbraio 1949, \"\"L'ebreo errante\" di Alessandrini \u00e8 uno strano film. Sbanda curiosamente tra l'allegoria e il documentario, valutato in sede estetica il film \u00e8 piuttosto enfatico. Interpreti maggiori Gassman e la Cortese\"\nLa semiologa Valentina Pisanty scrive a proposito del film: \u00ab[...] \u00e8 il leggendario Ebreo Errante, cio\u00e8 colui che \u2013 secondo la vulgata antigiudaica \u2013 schern\u00ec Ges\u00f9 sul Golgota e fu condannato da Ges\u00f9 stesso a vagare ramingo per secoli senza trovare mai pace. La prima parte del film mostra, per l\u2019appunto, l\u2019incontro dell\u2019ebreo con Ges\u00f9 e la maledizione che ne segu\u00ec. Dopo diverse vite, tutte condotte all\u2019insegna dell\u2019empiet\u00e0 e della scelleratezza, incontriamo il nostro ebreo in Francia durante l\u2019occupazione nazista. Per tagliare corto, l\u2019ebreo viene deportato ad Auschwitz \u2013 in versione edulcorata \u2013 dove per la prima volta conosce la piet\u00e0 e viene cos\u00ec redento. Ci\u00f2 che urta maggiormente in questo film \u00e8 la chiave falsa e banalizzante con cui esso spiega (o addirittura giustifica) la Shoah, presentandola come un lavacro, quasi una punizione divina, come da stereotipo antigiudaico.\u00bb"}
{"id": "2532048", "revid": "36426", "url": "https://it.wikipedia.org/wiki?curid=2532048", "title": "Abbazia di San Michele Arcangelo a Marturi", "text": "L'abbazia di San Michele Arcangelo a Mart\u00f9ri \u00e8 stato un edificio sacro situato nei pressi di Poggibonsi, in provincia di Siena.\nStoria.\nPosta in posizione strategica su un rilievo a sud di Poggibonsi a controllo della via Francigena, era gi\u00e0 esistente nel 972 quando risulta sotto il diretto controllo dei Marchesi di Toscana. \u00c8 molto probabile che siano stati gli stessi signori di Toscana a donare il terreno e poi a far costruire l'abbazia. Poco dopo la fondazione per\u00f2 versava gi\u00e0 in gravi condizioni tanto che nel 997 dovette essere rifondata e riorganizzata da San Bononio; nel 998 ricevette una ricchissima donazione da parte del conte Ugo di Toscana, donazione che comprendeva tutto il castello di Mart\u00f9ri, le chiese di Sant'Ansano a Galognano, San Benedetto e Santa Croce a Mart\u00f9ri, la chiesa di Albagnano, la chiesa di San Martino a Luco, la chiesa di San Donato a Lucardo, di San Fabiano a Tenzano, di San Pietro a Cignano e in pi\u00f9 qualche centinaio di terre e tutti i diritti sugli uomini che le abitavano. Dopo questa donazione la badia era diventata uno dei capisaldi per il controllo del territorio della media Val d'Elsa.\nAll'inizio dell'XI secolo i monaci vennero cacciati dal marchese Bonifacio III che si sostitu\u00ec all'abate e si appropri\u00f2 di tutti i possedimenti e degli stessi edifici abbaziali dove si ritir\u00f2 a vivere circondato da concubine e schiavi. Dopo la morte di Bonifacio, il nuovo marchese di Toscana Ranieri restitu\u00ec la badia ai monaci che il 3 febbraio 1061 guidati dall'abate Bononio ripresero il possesso di una parte del cenobio.\nNel corso dell'XI secolo l'abbazia aument\u00f2 il proprio patrimonio, patrimonio che venne confermato ai monaci in data 1\u00ba novembre 1068 quando l'abate Widrico ricevette la protezione apostolica e la conferma del possesso del castello di Mart\u00f9ri da papa Alessandro II. L'essere posto lungo la via Francigena port\u00f2 il monastero dotarsi di uno spedale per accogliere i pellegrini e i viandanti.\nNel XII secolo l'abate di Mart\u00f9ri era uno dei pi\u00f9 potenti uomini della Toscana. Il suo potere sul territorio era garantito dagli atti vergati in suo favore dalle contese Beatrice e Matilde di Canossa datate 20 giugno 1099 e 24 luglio 1107; oltre alla protezione dei signori temporali godeva anche dell'appoggio papale tanto che i loro beni furono garantiti nel marzo 1108 da papa Pasquale II e nel marzo 1134 da papa Innocenzo II. Posta ai margini del territorio fiorentino l'abbazia intavol\u00f2 rapporti diplomatici con i suoi potenti vicini, come i conti Guidi ai quali nel 1156 cedette alcuni suoi terreni in cambio di un intero quartiere nel nuovo castello di Poggiobonizio (citt\u00e0 distrutta dai fiorentini e dalle armate guelfe nel 1270 e da cui prende il nome l'attuale abitato di Poggibonsi), e come il comune di Siena con il quale venne stipulata un'alleanza nel 1157.\nPer il XIII secolo sono ricordate due contese che la videro opposta ad altri enti ecclesiastici che tentavano di portarle via una parte del patrimonio; la prima contesa la vide contrapposta la priore di Poggiobonizzio a causa di un terreno donato all'abbazia dagli abitanti del Castello di Monternano per edificarvi la chiesa di San Donato e la vide sconfitta con rogito datato 20 dicembre 1174 mentre la seconda causa la vide vittoriosa ed era quella con il priore di Papaiano; nella causa con Papaiano l'abbazia ebbe ragione una prima volta nel 1220 e una seconda nel 1228 questa volta direttamente dal papa Gregorio IX.\nNel corso del XIII secolo il castello di Mart\u00f9ri perse progressivamente di importanza a favore del castello di Poggiobonizzio ma nonostante ci\u00f2 il prestigio e il potere dell'abbazia rimasero intatti tanto che spesso divenne la sede scelta per la stesura di atti pubblici dei comuni vicini. Dalle notizie contenute in questi atti sappiamo che nel 1227 la badia era dotata di un refettorio, nel 1233 di una chiesa con il coro mentre nel 1275 risultano esistenti due chiostri realizzati in epoche diverse.\nIl prestigio continu\u00f2 per gran parte del XIV secolo quando gli abati vennero spesso chiamati a ricoprire importanti funzioni giudiziarie e amministrative come ad esempio l'8 ottobre 1304 quando l'abate Ranieri fece da notaio alla raccolta di tutte le decime per la Toscana oppure il 9 luglio 1313 quando l'abate di Mart\u00f9ri era accanto all'imperatore Arrigo VII all'atto di fondazione del nuovo insediamento di Mons Imperialis e infine il 10 febbraio 1343 quando l'abate Filippo assolse dalla scomunica i Belforti, signori a quel tempo di Volterra.\nNella seconda met\u00e0 del Trecento la situazione cambi\u00f2 e per l'abbazia inizi\u00f2 un lento declino. Il declino inizia nel 1374 quando venne abbattuto lo spedale per poter restaurare le mura. In seguito il monastero perse il potere di nominare autonomamente il proprio abate e infine il 12 novembre 1445 papa Eugenio IV la un\u00ec al Monastero del Paradiso di Firenze.\nQuesta unione provoc\u00f2 le proteste della popolazione e il 12 luglio 1451 papa Niccol\u00f2 V revoc\u00f2 l'annessione ma gi\u00e0 il 17 settembre dello stesso anno ritorn\u00f2 sui suoi passi e ripristin\u00f2 il possesso delle monache fiorentine.\nIl 15 maggio 1734 il monastero venne venduto allo spedale di san Bonifacio dal quale lo acquist\u00f2 il signor Giuseppe Casini di Poggibonsi, il primo di una lunga serie di proprietari privati. Nel 1886 il proprietario divent\u00f2 il signor Marcello Galli-Dun, antiquario e mercante d'arte, che avvi\u00f2 subito grandi restauri che trasformarono il monastero in una villa in stile neogotico. I lavori erano gi\u00e0 conclusi nel 1896 quando venne nuovamente venduto.\nDescrizione.\nIl grande complesso dell'abbazia di san Michele a Mart\u00f9ri oggi si presenta come una massiccia villa in stile Neogotico. Nulla resta dell'antica chiesa abbaziale, che probabilmente venne distrutta insieme alle mura tra il XIV e il XV secolo. Oggi all'interno del complesso \u00e8 presente una cappella realizzata nel Quattrocento. La cappella \u00e8 una semplice aula ad una navata con il tetto a capriate. Un tempo sulle mura interno erano due affreschi raffiguranti \"san Michele Arcangelo\" e \"Santa Brigida\", i patroni dei due monasteri; tali affreschi oggi non esistono pi\u00f9.\nNel chiostro della villa, unica parte risparmiata dai lavori ottocenteschi, sono stati collocati molti reperti provenienti dall'antico monastero."}
{"id": "2532053", "revid": "765341", "url": "https://it.wikipedia.org/wiki?curid=2532053", "title": "Indian Wells Masters 2000 - Singolare maschile", "text": "Il singolare dell'Indian Wells Masters 2000 \u00e8 stato un torneo di tennis facente parte dell'ATP Tour.\n\u00c0lex Corretja ha battuto in finale Thomas Enqvist 6\u20134, 6\u20134, 6\u20133."}
{"id": "2532054", "revid": "205022", "url": "https://it.wikipedia.org/wiki?curid=2532054", "title": "Standard Electronic Industries Alliance", "text": ""}
{"id": "2532055", "revid": "54193", "url": "https://it.wikipedia.org/wiki?curid=2532055", "title": "Germinal (romanzo)", "text": ""}
{"id": "2532057", "revid": "547034", "url": "https://it.wikipedia.org/wiki?curid=2532057", "title": "EA Sports BIG", "text": "EA Sports BIG \u00e8 stata un'etichetta della Electronic Arts usata dal 2000 al 2010 che si occupa di videogiochi di simulazione sportive a livello arcade. Il primo gioco di questa etichetta fu SSX che riscosse un grande successo. Nessun titolo \u00e8 mai uscito per PC o Mac."}
{"id": "2532058", "revid": "767487", "url": "https://it.wikipedia.org/wiki?curid=2532058", "title": "Alle dame del castello piace molto fare quello", "text": "Alle dame del castello piace molto fare quello (\"Komm, liebe maid und mache\") \u00e8 un film tedesco del 1969 diretto da Josef Zachar.\nIl film fu distribuito in Italia soltanto nel 1973 come \"Alle dame del castello piace molto fare quello\", e ridistribuito nel 1978 come \"Piacere di donna\".\nTrama.\nIn un castello tedesco si consumano adulteri. Un banchiere giunto all'improvviso per sorprendere la moglie della quale non si fida, le fornir\u00e0 senza immaginarlo il pretesto per chiedergli il divorzio."}
{"id": "2532062", "revid": "1305772", "url": "https://it.wikipedia.org/wiki?curid=2532062", "title": "Hamurabi", "text": "Hamurabi \u00e8 uno dei primi esempi di videogiochi sviluppati su computer. La storpiatura del titolo (che si riferisce al re babilonese Hammurabi) \u00e8 dovuta alla limitazione del nome del file, lungo al massimo 8 caratteri. \nIl gioco \u00e8 interamente testuale e a turni; il giocatore ha il compito di gestire l'agricoltura di una citt\u00e0 antica inserendo da tastiera valori numerici, come il numero di acri di terra da acquistare ogni turno.\nStoria.\nIl gioco \u00e8 stato inizialmente scritto in FOCAL da Richard Merril, autore dello stesso linguaggio, su un computer PDP-8 della DEC nel 1969 col titolo di \"The Sumer Game\". In seguito \u00e8 stato portato, con alcune piccole modifiche, in linguaggio BASIC, e ha raggiunto una notevole popolarit\u00e0 nella fine degli anni settanta grazie a David H. Ahl, che lo ha inserito nel suo libro \"BASIC Computer Games\"."}
{"id": "2532065", "revid": "287204", "url": "https://it.wikipedia.org/wiki?curid=2532065", "title": "Ariarate X di Cappadocia", "text": "Figlio cadetto di Ariobarzane II Filopatore, diventa re dopo l'esecuzione di suo fratello Ariobarzane III Filoromano. Regna sei anni come vassallo Roma fino a quando Marco Antonio, allo stesso modo, non lo fa giustiziare per rimpiazzarlo con il suo \"cliente\" Sisines, figlio del sommo sacerdote di Bellona del santuario di Comana, che regner\u00e0 sulla Cappadocia con il nome di Archelao.. "}
{"id": "2532068", "revid": "1305772", "url": "https://it.wikipedia.org/wiki?curid=2532068", "title": "Electronic Industries Alliance", "text": "La Electronic Industries Alliance (EIA, conosciuta fino al 1997 come \"Electronic Industries Association\") \u00e8 un'organizzazione commerciale, costituita da una alleanza tra associazioni di categoria tra costruttori elettronici negli USA. Queste associazioni a loro volta governano i settori della attivit\u00e0 di standardizzazione dell'EIA.\nPrima del 1957 l'EIA era nota come \"RETMA\" (\"Radio Electronics Television Manufacturing Association\").\nAttivit\u00e0.\nL'EIA \u00e8 accreditata dall'ANSI per contribuire allo sviluppo di standard relativi a componenti elettronici, elettronica di consumo, informazione elettronica, telecomunicazioni e sicurezza internet.\nStandard.\nGli standard EIA (in precedenza identificati come RS-&lt;numero&gt;, ora EIA-&lt;numero&gt;) sono concepiti in modo che apparecchiature di differenti costruttori possano essere intercambiabili e compatibili.\nAlcuni standard EIA molto conosciuti sono:\nAssociazioni.\nTra le associazioni di categoria che costituiscono l'EIA vi sono:"}
{"id": "2532073", "revid": "287204", "url": "https://it.wikipedia.org/wiki?curid=2532073", "title": "Campionati del mondo di atletica leggera 2009 - Lancio del disco femminile", "text": "La competizione si \u00e8 svolta su due giorni: qualificazioni la mattina del 19 agosto e finale la sera del 21 agosto 2009.\nSituazione pre-gara.\nRecord.\nPrima di questa competizione, il record del mondo (RM) e il record dei campionati (RC) erano i seguenti.\nCampionesse in carica.\nLe campionesse in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano:\nAltre nove atlete hanno lanciato sopra i 63,00 m.\nQualificazione.\nLa qualificazione si \u00e8 svolta, con le atlete divise in due gruppi (A e B), a partire rispettivamente dalle 10:10 e 11:40 UTC+2 del 19 agosto 2009.\nL'accesso alla finale era riservato alle concorrenti con una misura di almeno 61,50 m (Q) o, in mancanza di dodici di queste, alle prime dodici della qualificazione (q)."}
{"id": "2532075", "revid": "254059", "url": "https://it.wikipedia.org/wiki?curid=2532075", "title": "Castello di Bianello", "text": "Il castello di Bianello si trova nel comune di Quattro Castella in provincia di Reggio Emilia, nella pedecollina reggiana. \u00c8 l'unica fortificazione rimasta in piedi dei 4 torrioni che gi\u00e0 nell'VIII secolo si collocavano allineati sui quattro colli, partendo da ponente, Monte Vetro, Bianello, Monte Lucio e Monte Zane (anche Monte Zagno o Mon Giovanni), che attualmente sovrastano il paese di Quattro Castella. Fa parte del circuito Associazione dei Castelli del Ducato di Parma, Piacenza e Pontremoli.\nIl 24 Luglio, per celebrare l'anniversario di morte della Contessa Matilde di Canossa, il castello fu illuminato di rosso, l'illuminazione si vide anche dall'autostrada, cos\u00ec nei giorni importanti, il castello si illuminer\u00e0 di rosso.\nL'origine storica.\nI primi cenni storici riguardo all'origine dei 4 torrioni, da cui il nome del borgo di Quattro Castella, sono incerti. La fonte attendibile pi\u00f9 antica si colloca 835: si riporta infatti che la regina Cunegonda notifica la cessione di una \"Curte de quatuor arcas\" a favore del Monastero di Sant'Alessandro a Parma. In seguito la propriet\u00e0 dei quattro castelli fu acquisita dal casato dei Canossa. Il loro vasto regno si estendeva dal Po alla Toscana. L'Appennino, come cinta muraria naturale agli invasori dal nord, si trovava fortificato con un sistema ininterrotto di castelli, del quale sono parte i quattro torrioni e il castello di Bianello.\nL'epoca matildica e l'episodio dell'incoronazione.\nLa storia del castello \u00e8 inevitabilmente legata al vicino castello di Canossa e soprattutto all'et\u00e0 dell'oro del dominio dei Canossa, ovvero la reggenza della contessa Matilde di Canossa. Secondo diverse fonti storiche, Matilde riservava una preferenza particolare per questo maniero, ove risiedeva frequentemente, nel quale venne ospitato Enrico IV penitente, durante la famosa umiliazione di Canossa, prima dell'incontro del 1077. Sempre qui, nel 1111, Matilde di Canossa ha ricevuto anche il figlio primogenito di Enrico IV, l'imperatore Enrico V, di ritorno da Roma ove era stato incoronato imperatore, sanando la frattura politica consumatasi fra il Papato e il Sacro Romano Impero durante la reggenza del padre. Nel castello lo stesso Enrico V proclama Matilde di Canossa \"Viceregina d'Italia\" e vicaria imperiale in Italia, un evento storico di grande portata, che condusse ad una stagione di pace, culminando dieci anni dopo nel concordato di Worms. Ogni anno, comunemente l'ultima domenica di maggio, tale episodio \u00e8 rievocato nel Corteo Storico Matildico.\nL'epoca canossana.\nNel 1160, con la cessione della fortezza da parte del duca Guelfo a favore di Guido di Canossa, si dette origine ad un nuovo e separato ramo della dinastia dei Canossa, un ramo per l'appunto detto Bianello. Nei primi anni del XIV secolo tal Giberto III da Correggio riusc\u00ec ad impossessarsi del castello di Bianello e del castello adiacente, ovvero \"Monte Lucio\". Nel 1342, il controllo dei 4 colli cadr\u00e0 nelle mani di un'altra famiglia che si nominer\u00e0 \"da Canossa\" (difficile dire se avesse o meno rapporti di sangue con Matilde). Come fonti storiche testimoniano, nel 1358 Gabriotto da Canossa ottenne l'investitura direttamente dall'imperatore Carlo IV. Tale investitura ottiene la conferma nel 1459 per mano dell'imperatore Federico III a favore di Nicol\u00f2 Canossa, figlio di Alberto. Questo ramo della dinastia Canossa conserva il castello fino al 1742, anno in cui viene venduto al conte Giovanni Gabbi.\nL'epoca moderna.\nIl feudo di Bianello, ufficialmente soppresso nel 1796, fu riacquistato dalla famiglia Gabbi nel 1803 e il casato degli Estensi, in conseguenza agli avvenimenti della Restaurazione, scelse il castello come prima sede del municipio di Quattro Castella. Con la nascita del Regno d'Italia e la conseguente unificazione, il castello fu prima adibito ad un impiego essenzialmente militare, in quanto vi venne collocata una caserma, poi fu venduto tramite asta pubblica nel 1867, e fu acquisito dal dott. Luigi Caggiati, originario di Parma, che ne trasform\u00f2 la struttura, adeguandolo all'impiego come residenza estiva. Nel 1881 venne nuovamente venduto dalla famiglia Caggiati all'armatore genovese Giovanni Battista Bacigalupo, ereditato dal figlio Carlo. Nel 1897 fu acquistato dalla famiglia del conte Girolamo Cantelli (famiglia Cantelli-Cremonini) che ne rimase proprietaria fino all'acquisto nel 2003 da parte del comune di Quattro Castella.\nCuriosit\u00e0.\nUna pietra all'ingresso delle mura dice \"Comitissae Matildis opus\" (ovvero \u201copera della Contessa Matilde\u201d), anche se gli storici sono concordi nel ritenere l'origine molto precedente. In una stanza si pu\u00f2 ammirare il famoso dipinto del XIV secolo, che rappresenta la figura di Matilde di Canossa con in mano il fiore del melograno, simbolo della sua reggenza e saggezza. Varie stanze al piano nobile, a cui vi si accede attraverso un imponente scalone neo-barocco, conservano affreschi del Seicento e del Settecento.\nSono presenti le prigioni con originali iscrizioni dei prigionieri nelle varie epoche storiche."}
{"id": "2532085", "revid": "1522738", "url": "https://it.wikipedia.org/wiki?curid=2532085", "title": "Montelusa", "text": "Montelusa \u00e8 una citt\u00e0 immaginaria siciliana creata dallo scrittore Luigi Pirandello e ripresa dallo scrittore Andrea Camilleri, capoluogo della provincia dove \u00e8 Vigata, in cui sono ambientate le indagini del commissario Salvo Montalbano e altri romanzi storici dello stesso autore. La citt\u00e0 corrisponde nella realt\u00e0 ad Agrigento.\u00ab Agrigento sarebbe la Montelusa dei miei romanzi, per\u00f2 Montelusa non \u00e8 un'invenzione mia ma di Pirandello, che ha usato questo nome molte volte nelle sue novelle: l'Agrigento di oggi la chiamava Girgenti e anche Montelusa, e io gli ho rubato il nome, tanto non pu\u00f2 protestare. \u00bbNel romanzo \"Il re di Girgenti\" Camilleri sostiene che l'antico nome, corrispondente a quello di Agrigento, fu un tempo mutato in Montelusa.\nLa citt\u00e0 immaginaria di Montelusa \u00e8 gi\u00e0 presente in un trittico di novelle di Luigi Pirandello, \"Tonache di Montelusa\" e il nome corrisponde a quello di una contrada realmente esistente sul litorale del comune di Agrigento (\"Montelusa\" o \"Maddalusa\"). Inoltre \u00e8 citata ne \"I vecchi e i giovani\": \"gli uliveti di Montelusa\"."}
{"id": "2532086", "revid": "298229", "url": "https://it.wikipedia.org/wiki?curid=2532086", "title": "Campionati del mondo di atletica leggera 2009 - 3000 metri siepi maschili", "text": "La competizione si \u00e8 svolta su due giorni: qualificazioni la mattina del 16 agosto e finale la sera del 18 agosto 2009.\nRecord.\nPrima di questa competizione, il record del mondo (WR) e il record dei campionati (CR) sono i seguenti.\n7'53\"63 per gli uomini, fatto registrare da Saif Saaeed Shaheen (Qatar,\nBatterie.\nLa qualificazione si \u00e8 svolta su tre batterie, partite rispettivamente alle 11:00, 11:14 e 11:28 UTC+2 di domenica 16 agosto 2009.\nSi qualificano per la finale i primi quattro classificati di ogni batteria (Q), pi\u00f9 gli atleti con i migliori tre tempi degli inizialmente esclusi (q).\nFinale.\n18 agosto, ore 19:50"}
{"id": "2532087", "revid": "767487", "url": "https://it.wikipedia.org/wiki?curid=2532087", "title": "Lara Veronin", "text": "Biografia.\n\u00c8 nata nel sud della California e si \u00e8 trasferita a Taiwan da adolescente. Si \u00e8 diplomata alla \"Taipei American School\" nel 2006. Attualmente \u00e8 la cantante principale della popolare band taiwanese Nan Quan Mama (cinese tradizionale: \u5357\u62f3\u5abd\u5abd; cinese semplificato: \u5357\u62f3\u5988\u5988; pinyin: n\u00e1n qu\u00e1n m\u0101ma). Il secondo album della band, \"Nan Quan Mama #2\", ha raggiunto il quarto posto nella classifica degli album di Taiwan. Lara \u00e8 anche conosciuta per essere apparsa come voce aggiuntiva nella canzone \"Coral Sea\", inclusa nel sesto album di Jay Chou \"November's Chopin\". Ha effettuato un secondo duetto con Jay Chou nella canzone \"Snake Dance\", apparsa nell'album \"Capricorn\".\nNel 2006, Lara \u00e8 stata scritturata nella serie televisiva \"Engagement for Love\" (cinese tradizionale: \u611b\u60c5\u7d93\u7d00\u7d04; cinese semplificato: \u7231\u60c5\u7ecf\u7eaa\u7ea6; pinyin: \u00e0iq\u00edng j\u012bngj\u00ec yu\u0113), insieme ad Alex To e Ambrose Hsu.\nLara sta attualmente studiando in un college di Taipei, mentre continua a perseguire la propria carriera musicale."}
{"id": "2532090", "revid": "339392", "url": "https://it.wikipedia.org/wiki?curid=2532090", "title": "Casino (ciclismo)", "text": ""}
{"id": "2532096", "revid": "270833", "url": "https://it.wikipedia.org/wiki?curid=2532096", "title": "MACV-SOG", "text": "Il MACV-SOG (\"Military Assistance Command, Vietnam \u2013 Studies and Observations Group\") era costituito da unit\u00e0 militari speciali che compirono una serie di operazioni clandestine, altamente classificate e non convenzionali, nella guerra del Vietnam.\nIl SOG operava in un raggio d'azione molto ampio, che comprendeva vaste aree del Vietnam del Sud, del Vietnam del Nord, del Laos e della Cambogia.\nIl Laos e la Cambogia erano nazioni dove le forze armate statunitensi ufficialmente non potevano operare, e per questo motivo i reparti e gli operatori del SOG, nelle loro missioni fuori Vietnam, dovevano operare in condizioni di clandestinit\u00e0 assoluta.\nQuesta unit\u00e0 militare, data la difficolt\u00e0 e la delicatezza delle operazioni, era composta prevalentemente da componenti delle Forze speciali dell'esercito conosciute anche come \"berretti verdi\", dai Navy SEALs, dalle Forze da ricognizione dei marines statunitensi da alcuni membri delle unit\u00e0 paramilitari della CIA e da elementi reclutati tra i Montagnards.\nFondazione.\nIl SOG fu creato il 24 gennaio 1964 dal Joint Chiefs of Staff (lo stato maggiore delle forze armate statunitensi) come unit\u00e0 subordinata al Military Assistance Command, Vietnam (MACV), e rest\u00f2 in attivit\u00e0 fino al primo maggio 1972; al suo comando vi erano due veterani della seconda guerra mondiale.\nAgli inizi della guerra in Vietnam il gruppo fu inviato con la motivazione \"ufficiale\" di vaccinare le popolazioni locali, in realt\u00e0 la loro opera era quella di addestrare la popolazione amica, in particolare i c.d. montagnard contro l'assalto dei gruppi vietcong.\nL'acronimo \"SOG\" prende diversi significati dipendentemente dal periodo in cui il gruppo opera:\nOperazioni.\nLe operazioni compiute dagli operatori SOG erano molto particolari; le principali consistevano in:\nDato il rischio particolarmente elevato delle missioni assegnate al SOG (svolte spesso in paesi non ufficialmente in guerra), tutti gli appartenenti alle squadre SOG erano considerati \"forze non riconosciute\" (ancora adesso molte delle operazioni compiute dai SOG rimangono classificate); se fossero stati quindi catturati, i comandi militari statunitensi avrebbero potuto negare il coinvolgimento nelle missioni, e di essere a conoscenza dell'esistenza dei soldati.\nCambogia.\nLa Cambogia durante il periodo della guerra del Vietnam era impegnata in una guerra civile (la guerra civile cambogiana), che dur\u00f2 dal 1960 fino al 1975; nel conflitto erano contrapposti il \"Partito Comunista di Kampuchea\" (i Khmer rossi) appoggiati dai Vietcong, e le forze del Governo cambogiane, alleate con gli Stati Uniti. Grazie al supporto del governo comunista di Cambogia, i Vietcong potevano compiere il tragitto dal Vietnam del Nord a quello del Sud passando dal territorio cambogiano, rimanendo quasi indisturbati.\nI Vietcong iniziarono a costruire basi aeree, stazioni radio e depositi di rifornimento molto vicino ai loro obiettivi; per facilitare le operazioni clandestine di interdizione di merito le alte gerarchie militari statunitensi supportarono la nascita del SOG, anche con l'approvazione diretta della Casa Bianca.\nL'operativit\u00e0 dei SOG.\nI SOG si dimostrarono estremamente efficaci nelle loro operazioni, inducendo l'NVA a creare unit\u00e0 operative specializzate nella contro-interdizione.\nNel SOG era inquadrato anche personale indigeno vietnamita (sia dal Sud del Vietnam ma anche cattolici provenienti dal Nord del paese in seguito alle epurazioni), addestrati e impiegati secondo i rigidi standard dell'unit\u00e0.\nEssendo numericamente ridotto ed impegnato in attivit\u00e0 di rilevanza strategica, il SOG disponeva di una certa indipendenza funzionale in termini di risorse ed equipaggiamenti bellici, molti dei quali venivano adattati, personalizzati e sperimentati autonomamente.\nAncora oggi il SOG \u00e8 l'unit\u00e0 militare statunitense pi\u00f9 decorato di sempre, con oltre duemila riconoscimenti singoli.\nDiverse erano le modalit\u00e0 di attacco e ricognizione effettuate dai SOG. Spesso durante gli spostamenti nella giungla indossavano uniformi e armi proprie del esercito del Vietnam del Nord in modo tale che, qualora si incontrasse una vera pattuglia ostile in ricognizione, il nemico fosse convinto di vedere una pattuglia amica, consentendo alla squadra di ricognizione (Spike Team e successivamente rinominati Recon Team) di guadagnare secondi preziosi e generare confusione nella formazione nemica. Normalmente, sia per le ricognizioni che per operazioni dirette ad obiettivi militari, le pattuglie SOG, composte da un minimo di 4 operatori ad un massimo di 8 o 9 operatori (di cui 2/3 americani e i restanti componenti personale indigeno mercenario).\nAddestramento.\nL'addestramento operativo degli operatori SOG sviluppava quello delle Special Forces, integrandolo con aspetti avanzati di pianificazione operativa, \"jungle warfare\", ricognizione speciale, specifiche tecniche di infiltrazione ed esfiltrazione clandestina e tecniche di corpo a corpo utilizzate dai paramilitari della CIA. Alcuni operatori SOG si addestrarono e facilitarono lo sviluppo operativo delle prime tecniche di paracadutismo militare in caduta libera (HALO), per la conduzione di infiltrazioni speciali. Questa prerogativa di utilizzo invece era destinata ai SOG e ad altre special forces che avendo tattiche particolari, non correvano mai il rischio di cadere neanche sotto il fuoco amico\nStemmi e simboli.\nLa mimetica usata dai SOG era la tiger stripes (strisce di tigre), per il disegno particolare e per il grado di mimetizzazione che offriva nelle zone tropicali. La tiger stripes fu inventata e collaudata proprio da tale gruppo che, vestendo la classica divisa americana in colorazione verde O.D, scopr\u00ec che l'aggiunta di strisce nere fatte artigianalmente con vernice spray aumentava la mimetizzazione. Comunicando questa scoperta al MACV, si iniziarono subito gli studi per realizzare una tenuta mimetica che utilizzasse tali strisce. Le tiger utilizzate erano diverse come tonalit\u00e0, dalla pi\u00f9 scura con presenza vistosa di colore marrone per i periodi delle piogge, a quella primaverile con toni verdi pi\u00f9 accesi e sfumature bianche, alla tac tiger per operazioni notturne con colorazioni comprese tra la scala del nero e del blu.\nIl SOG e i videogames.\nLa figura dei SOG non ha attratto granch\u00e9 il mondo dei videogiochi, e tanto meno quello dei film. Gli unici videogiochi che hanno come soggetto i \"Black Ops\" sono:"}
{"id": "2532099", "revid": "46931", "url": "https://it.wikipedia.org/wiki?curid=2532099", "title": "Killer Comando", "text": ""}
{"id": "2532102", "revid": "1234826", "url": "https://it.wikipedia.org/wiki?curid=2532102", "title": "Cintura scapolare", "text": "La cintura scapolare, o \"cingolo scapolare\", connette gli arti superiori con lo scheletro assile, sostiene l'arto superiore e offre inserzione a diversi muscoli. \u00c8 composto dalle due clavicole, dalle due scapole che con le loro cavit\u00e0 glenoidee accolgono le due teste omerali. Le clavicole sono ossa a forma di S allungata, situate anteriormente alla base del collo e disposte orizzontalmente dallo sterno alle spalle. Centralmente si articolano con lo sterno, lateralmente con le scapole. Le scapole sono due ossa piatte di forma triangolare poste ai due lati della parte posteriore e superiore del dorso.\nIl cingolo scapolare comprende diverse articolazioni tutte funzionalmente collegate tra loro:\nA queste vanno aggiunte due regioni, costituite da piani di scivolamento muscolare, definite Articolazioni anche se non prevedono rapporti tra due segmenti scheletrici:\nQuesto insieme viene anche definito \"Complesso Articolare della spalla\", dal momento che la corretta fisiologia dell'arto superiore deriva dall'equilibrio funzionale di queste regioni.\nL'arto superiore funziona in sospensione, risultando di fatto il suo scheletro \"appeso\" alla scapola, la quale si trova in equilibrio sulla regione toracica grazie all'azione dei muscoli che vi prendono inserzione. L'unico punto di contatto con lo scheletro fisso, \u00e8 rappresentato dall'Articolazione Sterno-Clavicolare."}
{"id": "2532103", "revid": "106908", "url": "https://it.wikipedia.org/wiki?curid=2532103", "title": "Buried Alive - Sepolti vivi", "text": ""}
{"id": "2532105", "revid": "287204", "url": "https://it.wikipedia.org/wiki?curid=2532105", "title": "Ericsson Open 2000", "text": "Il Miami Masters 2000 (conosciuto anche come \"Ericsson Open\" per motivi di sponsorizzazione) \u00e8 stato un torneo di tennis giocato sulla cemento. \u00c8 stata la 16\u00aa edizione del Miami Masters, che fa parte della categoria ATP Masters Series nell'ambito dell'ATP Tour 2000 e della Tier I nell'ambito del WTA Tour 2000. Sia il torneo maschile che quello femminile si sono giocati al Tennis Center at Crandon Park di Key Biscayne in Florida dal 23 marzo al 6 aprile 2000.\nCampioni.\nSingolare maschile.\n Pete Sampras ha battuto in finale Gustavo Kuerten 6\u20131, 6\u20137(2), 7\u20136(5), 7\u20136(8)\nSingolare femminile.\n Martina Hingis ha battuto in finale Lindsay Davenport 6\u20133, 6\u20132\nDoppio maschile.\n Todd Woodbridge / Mark Woodforde hanno battuto in finale Martin Damm / Dominik Hrbat\u00fd 6\u20133, 6\u20134\nDoppio femminile.\n Julie Halard-Decugis / Ai Sugiyama hanno battuto in finale Nicole Arendt / Manon Bollegraf 4\u20136, 7\u20135, 6\u20134"}
{"id": "2532115", "revid": "124988829", "url": "https://it.wikipedia.org/wiki?curid=2532115", "title": "Carmen Onorati", "text": "Biografia.\nHa recitato in alcune fiction televisive: quella pi\u00f9 nota \u00e8 \"Un medico in famiglia\" dove ha partecipato dalla terza alla sesta stagione. Apparsa anche in \"R.I.S. - Delitti imperfetti\" e nel quarto episodio della terza stagione di \"Provaci ancora prof!\" dove interpret\u00f2 il personaggio di Domenica Pinna. Ha anche avuto un ruolo nel film \"Scandalo segreto\", per la regia di Monica Vitti.\nHa prestato la voce ad attrici come Bette Midler nei film \"Chi ha ucciso la signora Dearly?\", \"La donna perfetta\", \"The Women\" e Mindy Sterling in \"Austin Powers - La spia che ci provava\" e \"Austin Powers in Goldmember\".\nFra le altre attivit\u00e0 svolte quella di direttore del doppiaggio per il telefilm \"Beverly Hills 90210\" e l'adattamento dei dialoghi italiani in varie serie televisive (\"The District\", \"Supernatural\"), e cartoni animati (\"Due fantagenitori\", \"Tutenstein e King of the Hill )\""}
{"id": "2532117", "revid": "104458", "url": "https://it.wikipedia.org/wiki?curid=2532117", "title": "Bacino di Barico", "text": ""}
{"id": "2532118", "revid": "76963", "url": "https://it.wikipedia.org/wiki?curid=2532118", "title": "Jacqueline McKenzie", "text": "Carriera.\n\u00c8 nota per l'interpretazione di Diana Skouris, dal 2004 al 2007, nella serie televisiva \"4400\". Dal giugno 2008 \u00e8 entrata a far parte del cast della serie \"Mental\", prodotta da Fox, nella quale l'attrice interpreta il personaggio di Veronica Hayden-Jones."}
{"id": "2532120", "revid": "102934282", "url": "https://it.wikipedia.org/wiki?curid=2532120", "title": "Master File Table", "text": "La Master File Table (nota in sigla come MFT) \u00e8 un importante componente del file system NTFS, contenente le chiavi (metadati) che definiscono un volume NTFS. \nEssa \u00e8 il luogo in cui sono registrate le informazioni su ogni file e directory di un volume formattato come NTFS.\nCaratteristiche.\nIn modo analogo alle tabelle di un database relazionale, la MFT contiene in sostanza vari attributi relativi ai vari file. Essa agisce come \"punto di partenza\" e funziona come il gestore centrale di un volume NTFS, una sorta di \"indice\" del volume. \u00c8 analoga alla File Allocation Table dei file in una partizione FAT, ma \u00e8 molto pi\u00f9 di un semplice elenco dei cluster usati e disponibili.\nI primi 16 record della MFT sono sempre riservati per i metadati del volume stesso.\nLa MFT \u00e8 l'elemento principale di una partizione NTFS, (il nome esatto \u00e8 \"$MFT\"), e contiene, come abbiamo detto, l'elenco di tutti i file memorizzati su disco. Questo elenco viene memorizzato in forma di una serie di registrazioni, alla maniera di un database. Quando un file viene eliminato, il record che lo descrive \u00e8 contrassegnato come libero, pu\u00f2 quindi essere riutilizzato quando si crea un nuovo file, ma il record eliminato nella tabella non elimina a livello fisico il file su disco. Pertanto, il file MFT continua a crescere come e quanto l'utilizzo del disco.\nMFT (in combinazione con il file $Bitmap, vedere sotto) sostituisce il precedente sistema DIR su file system FAT del vecchio MS-DOS (FAT12, FAT16 o FAT32). C'\u00e8 un record nella MFT per ogni file sul disco, in cui troviamo le seguenti informazioni: \nFile di piccole dimensioni (da 700 a 800 byte, a seconda della lunghezza del nome), sono direttamente memorizzati nella MFT piuttosto che in un settore del disco, utilizzando il segnaposto per la lista dei blocchi. Questo limita la perdita di spazio su disco per file di piccole dimensioni.\nUn blocco del disco di 4 KB contiene 4 record MFT.\nC'\u00e8 una copia della MFT per consentire il ripristino di una partizione il cui MFT \u00e8 danneggiato (il nome del file \u00e8 $MFTMirr).\nLa MFT \u00e8 usata in coordinamento con il file $Bitmap che contiene indicatori di occupazione di ogni blocco della partizione.\nFile $BitMap.\n$BitMap \u00e8 un file speciale contenuto all'interno di NTFS. Questo file tiene traccia di tutti cluster usati e non, all'interno del volume formattato con NTFS. Quando un file occupa spazio nel volume NTFS la posizione occupata (in termini di spazio non di coordinate) \u00e8 segnata all'interno di questo file.\nIl metodo utilizzato da $BitMap per tenere traccia dei cluster allocati da un file \u00e8 molto semplice. Ciascun bit all'interno del file $BitMap rappresenta un cluster. Se il bit ha valore \"1\" allora il cluster \u00e8 in uso. Esempio: se un byte in $BitMap \u00e8 segnato \"F\" (hex), significa che 4 cluster sono in uso F (hex) = 1111 binario.\nQuando un file \u00e8 eliminato il/i cluster ritornano non-allocati e di conseguenza il/i bit corrispondenti ritornano a valore \"0\". Se per esempio abbiamo 8 cluster consecutivi occupati da diversi files, FF, e uno di questi file, che occupava solo un cluster, viene eliminato, il file $BitMap si aggiorner\u00e0 da FF a 7F che corrisponder\u00e0 al valore binario 01111111."}
{"id": "2532125", "revid": "297059", "url": "https://it.wikipedia.org/wiki?curid=2532125", "title": "Cingolo pelvico", "text": ""}
{"id": "2532126", "revid": "71155", "url": "https://it.wikipedia.org/wiki?curid=2532126", "title": "Nutrie", "text": ""}
{"id": "2532136", "revid": "155634", "url": "https://it.wikipedia.org/wiki?curid=2532136", "title": "Ericsson Open 2000 - Singolare maschile", "text": "Il singolare maschile dell'Ericsson Open 2000 \u00e8 stato un torneo di tennis facente parte dell'ATP Tour 2000.\nPete Sampras ha battuto in finale Gustavo Kuerten 6\u20131, 6\u20137 (2\u20137), 7\u20136 (7\u20135), 7\u20136 (10\u20138)\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2532138", "revid": "1654832", "url": "https://it.wikipedia.org/wiki?curid=2532138", "title": "Jacopo Napoli", "text": "Biografia.\nNacque in una famiglia di tradizioni musicali, figlio del rinomato compositore e didatta Gennaro Napoli, con il quale si diplom\u00f2 in composizione presso il Conservatorio di Napoli, ottenendo allo stesso tempo anche i diplomi di pianoforte e di organo.\nFu docente di composizione presso i conservatori di Cagliari e Napoli: di quest'ultimo, nel 1954, assume la direzione fino all'anno 1962, quando viene nominato direttore del Conservatorio di Milano.\n\u00c8 stato membro del Consiglio Superiore di antichit\u00e0 e belle arti e Accademico di S.Cecilia a Roma, dove, tra il 1972 e il 1976 ricopre la cattedra dell'omonimo conservatorio.\nNel 1975 viene nominato direttore artistico dell'Opera di Roma.\nL'anno successivo viene nominato ancora direttore del Conservatorio di Napoli e, allo stesso tempo, direttore artistico del Teatro San Carlo nella stessa citt\u00e0.\nSuo fratello era l'archeologo Mario Napoli e tra i suoi allievi si ricorda il filosofo musicologo Paolo de Lalla.\nPoetica.\nFu un profondo conoscitore del melodramma, alla cui cantabilit\u00e0 e vocalit\u00e0, secondo il suo pensiero, la musica del Novecento non avrebbe dovuto mai rinunciare, una presa di posizione che lascerebbe ipotizzare un sintomo di conservatorismo, ma che, in realt\u00e0, rifletteva la tendenza all'introspezione nelle forme del passato. Questa necessit\u00e0 del compositore ne investe la sua produzione, in larga parte operistica e teatrale, e ne diventa caratterizzante, sebbene il linguaggio di Jacopo Napoli si sia comunque evoluto negli anni a contatto con le estetiche e le correnti del dopoguerra.\nAlcune opere significative.\nRivisitazioni.\nJacopo Napoli ha rivisitato numerose opere da autori della scuola musicale napoletana del Settecento quali Paisiello, Piccinni, Cimarosa, Raimondi."}
{"id": "2532144", "revid": "767487", "url": "https://it.wikipedia.org/wiki?curid=2532144", "title": "Buried Alive (film 2007)", "text": "Buried Alive \u00e8 un film horror del 2007 del regista statunitense Robert Kurtzman.\nTrama.\nSei ragazzi di citt\u00e0 decidono di trascorrere il fine settimana in un vecchio ranch abbandonato nel deserto del Wyoming. Il ranch \u00e8 di propriet\u00e0 del padre di uno dei giovani.\nArrivati al ranch, iniziano a sentire presenze sinistre e vedere cose anormali. Si viene a sapere che il bisnonno del ragazzo a cui appartiene la casa aveva trovato dell'oro in grandi quantit\u00e0, aveva sepolto viva la sua prima moglie per non doverlo spartire, e poi era morto bruciato nella casa assieme a tutta la sua nuova famiglia, ad esclusione del bisnonno del ragazzo.\nDopo che alcuni dei ragazzi vengono misteriosamente uccisi, si comprende che la prima moglie del bisnonno del giovane proprietario del ranch era ancora in vita perch\u00e9 protetta da una divinit\u00e0, ed aveva intenzione di terminare la sua vendetta uccidendo l'ultimo discendente del suo vecchio consorte ed assassino.\nSoltanto una ragazza riesce a fuggire; il proprietario del ranch e sua cugina vengono seppelliti entrambi in una fossa mentre sono ancora vivi, per mano della donna non-morta."}
{"id": "2532153", "revid": "121274910", "url": "https://it.wikipedia.org/wiki?curid=2532153", "title": "Amanti mai", "text": "Amanti mai \u00e8 il primo album del gruppo musicale italiano I Panda, pubblicato dall'etichetta discografica RCA nel 1974."}
{"id": "2532156", "revid": "1305772", "url": "https://it.wikipedia.org/wiki?curid=2532156", "title": "Campus Tiscali", "text": "Il Campus Tiscali \u00e8 la sede della societ\u00e0 di telecomunicazioni Tiscali fondata da Renato Soru.\nProgettato dallo studio Arassociati, il campus \u00e8 un'opera di architettura contemporanea di Cagliari e un esempio di public art in Italia.\n\u00c8 situato nell'area di Sa Illetta, che un tempo era un'isoletta raggiungibile soltanto in barca, tra lo stagno di Santa Gilla e la S.S. 195, importante arteria del sud Sardegna.\nNelle vicinanze si trova la chiesetta rurale di San Simone dei pescatori, un maneggio, la fattoria Ballero e il Porto Canale.\nIl campus.\nNel 2001, a tre anni dalla nascita di Tiscali, c'\u00e8 la necessit\u00e0, da parte dell'azienda, di creare nuovi spazi e di trasferirsi dai locali di viale Monastir, via Dolcetta e dalla sede di rappresentanza all'interno della villa Satta sita nel viale Trento 39 (nei cui locali oggi vi \u00e8 ospitato l'Istituto europeo di design).\nCos\u00ec si pensa all'area industriale del CACIP di Sa Illetta.\nIl primo progetto predeva pi\u00f9 edifici e maggiore cubatura, che gradatamente, anche per ragioni burocratiche e paesaggistiche, si sono ridotti all'attuale progetto, che occupa poco pi\u00f9 di 30 ettari.\nL'inaugurazione del polo telematico \u00e8 avvenuta, con la presenza di varie autorit\u00e0 politiche, il 19 settembre 2003.\nIl campus \u00e8 formato da cinque edifici di granito rosso, bianco e nero, vetrate alternate a feritoie, architetture moderne che allo stesso tempo ricordano lo stile romanico pisano che si pu\u00f2 trovare in molte chiese della Sardegna.\nInoltre all'interno del Campus si trova anche un'antica villa ristrutturata.\nIl campus, costato 30 milioni di euro, non ha ricevuto per la sua realizzazione alcun contributo o finanziamento pubblico.\nOltre alle palazzine in granito rosso e con ampie vetrate e a quella centrale decorata con granito bianco e nero alternato, sulla destra sorgono due edifici in granito bianco e facilmente riconoscibili dove sono ospitati i server che gestiscono il traffico Internet.\nAll'interno del campus si trovano anche un asilo nido per i figli dei dipendenti e il Tiscali.Auditorium, un piccolo auditorium con una capienza di 187 posti a sedere, inaugurato il 23 settembre 2003 in occasione di una rassegna cinematografica.\nSi \u00e8 cercato di salvaguardare il litorale, impiantando per il libero accesso allo stagno una strada ciclabile e pedonale.\nAl contempo, i progettisti hanno cercato di creare una specie di citt\u00e0-giardino legata al territorio, che con la soluzione a pi\u00f9 corpi di fabbrica permettesse di poter vedere lo stagno dalla SS 195; le strutture, non eccessivamente alte (12 m di altezza, 15 m di larghezza), non rovinano il profilo di Sa Illetta per chi osserva il campus da Santa Gilla.\nOpere ospitate.\nIl Campus hi-tech pu\u00f2 essere considerato anche come una galleria d'arte contemporanea, in quanto sia nei locali interni che nel grande parco sono ospitate varie opere di artisti sia sardi che continentali come Olafur Eliasson, Alberto Garutti, Maria Lai, Michelangelo Pistoletto, Pinuccio Sciola, Grazia Toderi, Costantino Nivola.\nAll'interno di Open Campus \u00e8 ospitata la mostra permanente di Tellas e Campidarte.\nVendita.\nNel febbraio 2007 \u00e8 stata concretizzata dalla controllata Tiscali Italia Spa, la vendita, con contestuale locazione finanziaria di ritorno, per l'importo di 60 milioni di euro al netto delle imposte, della sede cagliaritana nella localit\u00e0 'Sa Illetta' denominata \"Tiscali Campus\"."}
{"id": "2532158", "revid": "767487", "url": "https://it.wikipedia.org/wiki?curid=2532158", "title": "Grand Prix Hassan II 2000", "text": "Il Grand Prix Hassan II 2000 \u00e8 stato un torneo di tennis giocato sulla terra rossa.\n\u00c8 stata la 16\u00aa edizione del Grand Prix Hassan II,\nche fa parte della categoria International Series nell'ambito dell'ATP Tour 2000.\nSi \u00e8 giocato al Complexe Al Amal di Casablanca in Marocco, dal 10 aprile al 17 aprile 2000.\nCampioni.\nSingolare.\n Fernando Vicente ha battuto in finale S\u00e9bastien Grosjean 6-4, 4-6, 7-6 (7-3)\nDoppio.\n Arnaud Cl\u00e9ment / S\u00e9bastien Grosjean hanno battuto in finale Lars Burgsm\u00fcller / Andrew Painter 7-6 (7-4), 6-4"}
{"id": "2532162", "revid": "300067", "url": "https://it.wikipedia.org/wiki?curid=2532162", "title": "Maxime Dorigo", "text": ""}
{"id": "2532163", "revid": "62004", "url": "https://it.wikipedia.org/wiki?curid=2532163", "title": "KAS-Campagnolo", "text": ""}
{"id": "2532164", "revid": "1149807", "url": "https://it.wikipedia.org/wiki?curid=2532164", "title": "SSX (serie)", "text": "SSX (\"Snowboard Supercross\") \u00e8 una serie di videogiochi di sci e snowboard sviluppata da EA Canada e immessa nel mercato da EA Sports BIG.\nModalit\u00e0 di gioco.\nI giocatori possono scegliere uno snowboarder con un'ampia scelta, e possono provare diverse modalit\u00e0: ci sono quelle per dilettanti, come la modalit\u00e0 pratica, con cui si pu\u00f2 prendere conoscenza del gioco e iniziare a capire come funziona lo snowboard; oppure la modalit\u00e0 \"freeride\" con cui si possono esplorare i percorsi che bisogner\u00e0 affrontare, ma senza nessuno che ti corra dietro. Una volta aver preso confidenza con il gioco si pu\u00f2 iniziare la propria carriera, dove sar\u00e0 possibile partecipare a competizioni e sbloccare cos\u00ec abiti, tavole da snowboard, sci, percorsi e molti altri accessori.\nAccoglienza.\nLa rivista \"Play Generation\" diede a \"SSX\" per PlayStation 3 un punteggio di 85/100, apprezzando l'ottimo sistema di controllo, la giocabilit\u00e0 immediata e la buona realizzazione tecnica, ma come contro alcune ambientazioni che potevano essere pi\u00f9 curate e mancava il multigiocatore competitivo, finendo per trovarlo un ritorno in scena di ottimo livello, che univa una giocabilit\u00e0 invidiabile e un'apprezzabile realizzazione tecnica."}
{"id": "2532171", "revid": "767487", "url": "https://it.wikipedia.org/wiki?curid=2532171", "title": "G\u00e9rard Sturla", "text": ""}
{"id": "2532172", "revid": "287204", "url": "https://it.wikipedia.org/wiki?curid=2532172", "title": "Gerard Sturla", "text": ""}
{"id": "2532176", "revid": "599013", "url": "https://it.wikipedia.org/wiki?curid=2532176", "title": "Henri Rey", "text": ""}
{"id": "2532179", "revid": "121274936", "url": "https://it.wikipedia.org/wiki?curid=2532179", "title": "L'anima e l'amore", "text": "L'anima e l'amore \u00e8 il terzo album dei Panda. \u00c8 stato ristampato nel 2000 col titolo I Panda - Cantaitalia su etichetta Duck Record, ma si tratta dello stesso album."}
{"id": "2532181", "revid": "118286028", "url": "https://it.wikipedia.org/wiki?curid=2532181", "title": "Paul Schneider (pastore)", "text": "Biografia.\nFiglio di un pastore evangelico luterano, nacque a Pferdsfeld, nei pressi di Bad Kreuznach, in Germania.\nDivenuto a sua volta pastore luterano, all'avvento del regime hitleriano entr\u00f2 in conflitto con lo stato nazista, ma anche con la sua chiesa di appartenenza, quella del Land della Renania, a motivo dei compromessi a cui questa scese con le nuove autorit\u00e0 tedesche. Sul finire del 1933, Schneider entr\u00f2 a far parte del \"Pfarrernotbund\" (la Lega d'emergenza dei pastori\"), un'associazione che diede successivamente vita alla \u201cchiesa confessante\u201d, quella parte della chiesa protestante tedesca decisa a resistere all'assimilazione da parte del partito nazista. Entr\u00f2 in contrasto con le autorit\u00e0 della sua chiesa per avere criticato apertamente il gerarca Ernst R\u00f6hm, essersi opposto alla propaganda della Hitlerjugend e al paragrafo ariano e per avere criticato dal pulpito, nel gennaio 1934, un articolo di Goebbels.\nFu arrestato dalla polizia una prima volta nell'aprile 1934 per essersi opposto, nel corso di una cerimonia funebre, a un capo locale del partito nazista che aveva inserito nella cerimonia espressioni paganeggianti. Fu arrestato una seconda volta nel 1935, per non avere rispettato il divieto di leggere dal pulpito della sua chiesa, nel villaggio di Dickenschied, i comunicati della \"chiesa confessante\". Nel novembre del 1937 sub\u00ec un terzo arresto e fu rinchiuso nel carcere della Gestapo di Coblenza. Contro di lui fu emesso un provvedimento di espulsione dalla Renania. Dopo un quarto arresto, per non avere rispettato il divieto di espulsione dalla Renania, fu trasferito nel campo di concentramento di Buchenwald. Dopo alcuni mesi di lavori forzati, venne rinchiuso nel famigerato \u201cBunker\u201d di Buchenwald. Motivo della condanna alla cella di rigore, il rifiuto di salutare la bandiera uncinata nel giorno del compleanno del F\u00fchrer.\nIl 18 luglio 1939 la voce del quarantunenne \u201cpredicatore di Buchenwald\u201d, sposato con Margarete Dieterich e padre di sei figli, fu messa a tacere per sempre. Paul Schneider venne ucciso mediante un'iniezione letale di strofantina, somministrata dal medico del lager Erwin Ding-Schuler. I compagni di prigionia sopravvissuti hanno ribadito a pi\u00f9 riprese la forte impressione provocata su di loro dalla sua fermezza e dal suo coraggio. Le testimonianze raccolte hanno portato a definire Schneider il \u201cpredicatore di Buchenwald\u201d: dalla finestra della sua cella egli gridava dei versetti biblici ai prigionieri radunati per l'appello sul piazzale del campo. Il pastore luterano Dietrich Bonhoeffer, ucciso nel campo di Flossenb\u00fcrg poche settimane prima della fine della guerra, lo defin\u00ec un martire."}
{"id": "2532182", "revid": "1442080", "url": "https://it.wikipedia.org/wiki?curid=2532182", "title": "Grand Prix Hassan II 2000 - Singolare", "text": "Il singolare del Grand Prix Hassan II 2000 \u00e8 stato un torneo di tennis facente parte dell'ATP Tour.\nFernando Vicente ha battuto in finale S\u00e9bastien Grosjean 6-4, 4-6, 7-6 (7-3)"}
{"id": "2532186", "revid": "767487", "url": "https://it.wikipedia.org/wiki?curid=2532186", "title": "Alex To", "text": "Il suo nome di nascita \u00e8 Alejandro Delfino, ed \u00e8 anche conosciuto anche come To Tak-wai. Nel 1985 \u00e8 stato il vincitore del quarto \"New Talent Singing Awards\". Ha pubblicato diversi album durante tutta la sua carriera, ed ha forti influenze R&amp;B.\nBiografia.\nAlex To \u00e8 nato e cresciuto ad Hong Kong da padre filippino e madre cinese di Shanghai. Nel 1980, all'et\u00e0 di 18 anni, \u00e8 andato a studiare a Vancouver, in Canada, laureandosi in design commerciale. Nel 1985, all'et\u00e0 di 23 anni, si \u00e8 laureato all'universit\u00e0 ed ha iniziato a lavorare come direttore artistico ad Hong Kong. Quello stesso anno, \u00e8 entrato al quarto \"New Talent Singing Awards\" annuale, vincendo il primo posto. Pi\u00f9 tardi firm\u00f2 un contratto con la casa discografica \"Capital Artists\", dando avvio alla propria carriera nell'industria musicale. Il suo album di debutto in cantonese, \"\u53ea\u60f3\u7559\u4e0b\", \u00e8 stato pubblicato nel 1987. Il suo primo album in cinese, \"\u8ac7\u60c5\u8aaa\u611b\", \u00e8 stato pubblicato nel 1990 a Taiwan."}
{"id": "2532188", "revid": "767487", "url": "https://it.wikipedia.org/wiki?curid=2532188", "title": "Robert Monclar", "text": ""}
{"id": "2532191", "revid": "228587", "url": "https://it.wikipedia.org/wiki?curid=2532191", "title": "Storie di Panda", "text": "Storie di Panda \u00e8 il quarto album dei Panda."}
{"id": "2532192", "revid": "26081706", "url": "https://it.wikipedia.org/wiki?curid=2532192", "title": "Casato dei Canossa", "text": ""}
{"id": "2532193", "revid": "547034", "url": "https://it.wikipedia.org/wiki?curid=2532193", "title": "Cantiv\u00f9", "text": "Cantiv\u00f9 \u00e8 stata un'emittente televisiva italiana locale nata nel 1977 a Cant\u00f9, Lombardia.\nStoria.\nTrasmetteva gi\u00e0 dagli esordi con 200 W da Civiglio, vicino a Brunate, sul canale UHF 54, coprendo, data l'altezza del sito di irradiazione e l'allora inesistenza di interferenze su tale canale, una vasta area, che comprendeva (completamente o parzialmente) le attuali province di Como, Lecco, Milano, Varese, Pavia, Bergamo, Novara, Alessandria, Vercelli.\nL'emittente aveva sede in via Milano, 5/a a Cant\u00f9 ed era diretta dal giornalista G. De Simoni (direttore anche di Telecomo 1), mentre direttore dei programmi era Marco Lanza.\nTra i programmi prodotti in proprio trasmetteva un telegiornale locale denominato \"Notiziario\", le rubriche \"Il cittadino chiede\", \"Obiettivo su... pescatori e pesci\", \"Il gruppo dica\" e il concorso a premi \"Caccia al 13\".\nLa gestione commerciale era affidata alla concessionaria Espansione Tv di Maurizio Giunco di Como, che pi\u00f9 avanti apr\u00ec una propria tv proprio con quel marchio.\nNel 1980, con l'avvio delle trasmissioni di Canale 5, Cantiv\u00f9 sigl\u00f2 con la Fininvest un accordo per la ripetizione sulle proprie frequenze dei programmi milanesi, mantenendo tuttavia alcune finestre di trasmissioni locali. Sciolto l'accordo a seguito della dotazione autonoma di impianti da parte della Fininvest, Cantiv\u00f9 inizi\u00f2 la ripetizione di altre emittenti locali milanesi, in principal modo di Telenova.\nNel 1983 il canale UHF 54 fu destinato alla ripetizione di Retequattro, che la Fininvest aveva rilevato dalla Arnoldo Mondadori Editore. A seguito di un contenzioso interferenziale insorto con la milanese TVM 66 della Tele Milano Libera, che nel frattempo aveva preso ad esercire la medesima frequenza da Barzan\u00f2 (in provincia di Lecco) e da Milano, questa ultima rilev\u00f2 l'asset di Cantiv\u00f9. La societ\u00e0 editrice di TVM 66, Teleinform 80 s.r.l., nel frattempo succeduta a Tele Milano Libera, subentr\u00f2 quindi nell'esercizio del canale UHF 54, dedicandolo poi alla veicolazione del nuovo network in cui essa stessa conflu\u00ec, Pan TV.\nNel 1990, dopo un rapido avvicendamento dei programmi di Rete Mia e di Telelombardia, emittente che nel frattempo aveva rilevato Canale 6, lo storico impianto ch UHF 54 di Cantiv\u00f9, fu alienato alla societ\u00e0 Unica Lombardia, alla quale succedette la GET s.r.l., editrice di Pi\u00f9 Blu Lombardia."}
{"id": "2532195", "revid": "26081729", "url": "https://it.wikipedia.org/wiki?curid=2532195", "title": "Pedecollina reggiana", "text": ""}
{"id": "2532196", "revid": "767487", "url": "https://it.wikipedia.org/wiki?curid=2532196", "title": "Andr\u00e9 Vacheresse", "text": ""}
{"id": "2532197", "revid": "287204", "url": "https://it.wikipedia.org/wiki?curid=2532197", "title": "Andre Vacheresse", "text": ""}
{"id": "2532205", "revid": "125011783", "url": "https://it.wikipedia.org/wiki?curid=2532205", "title": "Il vento tra i salici", "text": "Il vento tra i salici, o Il vento nei salici (\"The Wind in the Willows\"), \u00e8 un classico della letteratura per l'infanzia scritto da Kenneth Grahame, pubblicato per la prima volta nel 1908. La sua trama \u00e8 incentrata su animali antropomorfi che rappresentano la societ\u00e0 rurale inglese dell'epoca. Il romanzo \u00e8 notevole per la sua mistura di misticismo, avventura, moralismo e cameratismo.\nIl romanzo era gi\u00e0 stato ristampato 31 volte nel 1929, quando A. A. Milne, divenuto poi a sua volta un celebre scrittore, ne adatt\u00f2 una parte per la sua rappresentazione \"Toad of Toad Hall\".\nTrama.\nAll'inizio del libro, \u00e8 primavera, il tempo \u00e8 bello, ed una buona Talpa, intenta alle pulizie di primavera, decide di sospenderle per lasciare la sua casa sotterranea e salire a prendere aria. Qui incontra Ratto (in realt\u00e0 un'arvicola - in originale il nome \u00e8 \"Ratty\", alludendo al \"water rat\"; improprio dunque tradurre con \"Ratto\" come il pi\u00f9 delle volte si fa, talvolta la traduzione italiana riporta semplicemente Topo), che trascorre le sue giornate lungo la riva del fiume. Ratto, dopo una breve chiacchierata con Lontra, porta Talpa a fare un giro sulla sua barca a remi. Essi si trovano bene insieme e cos\u00ec iniziano a trascorrere in compagnia molti giorni sul fiume, con Ratto che insegna a Talpa i segreti della navigazione.\nPoco tempo dopo, in un bel giorno d'estate, Ratto e Talpa si trovano vicini a \"Villa Rospi\" (o \"Maniero dei Rospi\", nell'originale \"Toad Hall\") e decidono di fare visita a Rospo. Rospo \u00e8 ricco, gioviale e amichevole, ma egocentrico, e tende a divenire ossessionato dalle cose per poi stancarsene velocemente. Annoiato dalla navigazione, Rospo \u00e8 in quel momento tutto preso dal suo nuovo carrozzone da campeggio. Infatti, sta per partire per un viaggio, e persuade Ratto e Talpa ad andare con lui. Pochi giorni dopo, un'automobile spaventa il loro cavallo, distruggendo il caravan. Qui finisce la mania di Rospo per i carrozzoni; in compenso si fissa nel desiderare un'automobile. I tre amici tornano a casa a piedi, mentre Rospo pensa solo alla sua nuova monomania.\nTalpa vorrebbe visitare Tasso, che vive nel Bosco Selvaggio (\"Wild Wood\"), ma Ratto glielo sconsiglia, perch\u00e9 sa che Tasso non ama le visite. Un giorno d'inverno, Talpa si reca nel bosco selvaggio, lasciando Ratto addormentato davanti al camino, sperando d'incontrare Tasso. Ben presto si perde nel bosco, e, preso dal terrore, si nasconde sotto le radici di un albero. Ratto, svegliatosi, corre a cercare Talpa, e lo trova, ma comincia a nevicare e a quel punto anche Ratto non sa pi\u00f9 trovare la strada di casa. Solo per caso riescono ad arrivare a casa di Tasso.\nTasso accoglie Ratto e Talpa nella sua casa grande e molto accogliente, e d\u00e0 loro cibo e vestiti asciutti. Iniziano a chiacchierare, e Tasso apprende da Ratto e Talpa che Rospo ha gi\u00e0 distrutto sei auto in incidenti stradali, \u00e8 finito tre volte in ospedale, e sta spendendo una fortuna in queste sue manie. Essi decidono che bisogna fare qualcosa per fermarlo e proteggerlo da se stesso, dal momento che dopotutto sono suoi amici.\nAlcuni mesi dopo, Tasso visita Talpa e Ratto per cercare un rimedio alle ossessioni autodistruttive di Rospo. Dopo aver provato a parlargli senza risultati, decidono di mettere sotto controllo la sua casa; ma Rospo fugge e ruba un'automobile. Viene catturato, trascinato in tribunale e condannato a vent'anni di carcere. Frattanto, Ratto visita Lontra e scopre che uno dei suoi figli \u00e8 scomparso. Ratto e Talpa aiutano Lontra a cercarlo. Ricevono aiuto dal dio Pan, che li guida nel luogo ove si trova il cucciolo scomparso. Pan rimuove poi dalla loro memoria il ricordo del loro incontro.\nIn prigione, Rospo giace in lacrime, guadagnandosi le simpatie della figlia del carceriere, che decide di aiutarlo a scappare. Lo convince a travestirsi da lavandaia. Cos\u00ec camuffato, Rospo fugge dal carcere e si reca alla stazione, dove riesce a prendere un treno che lo riporter\u00e0 a casa (avendo lasciato i soldi nei suoi vestiti, rimasti in carcere, \u00e8 costretto a promettere al macchinista di lavargli la biancheria). Mentre \u00e8 in viaggio, si accorge che il treno \u00e8 inseguito da una locomotiva colma di poliziotti che intimano al macchinista di fermarsi. Rospo salta dal treno in corsa e si rifugia in un bosco, per ricominciare la fuga a piedi il giorno successivo.\nIl mattino seguente, sempre vestito da lavandaia, raggiunge il fiume e si offre di lavare la biancheria alla proprietaria di una barca guidata da un cavallo. Successivamente litiga con la proprietaria, la deruba del cavallo, che poi vende ad uno zingaro. Raggiunta la Strada Maestra, ferma un'auto, i cui proprietari gli offrono un passaggio. Ma dopo un po' decide di mettersi al volante provocando un nuovo incidente. Dopo essere fuggito, riesce in qualche modo a raggiungere Villa Rospi.\nQui scopre che gli abitanti del Bosco Selvaggio si sono insediati nella sua dimora, nonostante i tentativi di proteggerla da parte di Talpa e Tasso. Bench\u00e9 afflitto dalla perdita della sua casa, Rospo comprende di avere dei veri amici, e quanto sia stato negativo il suo comportamento. Attraverso un passaggio segreto, Tasso, Talpa, Ratto e Rospo entrano in casa e scacciano gli intrusi. Rospo, riconquistata Villa Rospi, promette di correggere i suoi errori, e di seguire sempre i consigli dei suoi amici. Gli animaletti finalmente possono vivere felicemente insieme."}
{"id": "2532207", "revid": "26081947", "url": "https://it.wikipedia.org/wiki?curid=2532207", "title": "Neo-barocco", "text": ""}
{"id": "2532209", "revid": "1821190", "url": "https://it.wikipedia.org/wiki?curid=2532209", "title": "Langeoog", "text": "Langeoog (in lingua frisone: \"isola grande\"; 19,67\u00a0km\u00b2; 1.900 ab. circa) \u00e8 una delle sette isole abitate dell'arcipelago delle Frisone Orientali (\"Ostfriesische Inseln\"), gruppo di isole tedesche sul Mare del Nord appartenenti al \"land\" Bassa Sassonia (\"Niedersachsen\", Germania nord-occidentale).\nDal punto di vista amministrativo, l'isola \u00e8 un comune del circondario di Wittmund (targa: WTM), al quale appartiene anche l'isola di Spiekeroog.\nL'isola \u00e8 collegata alla terraferma da traghetti provenienti da Bensersiel e fa parte \u2013 come le altre isole dell'arcipelago del \" Nationalpark Nieders\u00e4chsisches Wattenmeer \" (il parco nazionale del Wattenmeer della Bassa Sassonia).\nGeografia fisica.\nCollocazione.\nL'isola \u2013 considerando solo le isole abitate\u00a0\u2013 \u00e8 la terzultima da est delle Isole Frisone Orientali e si trova tra le isole di Baltrum (ad ovest di Langeoog) e Spiekeroog, al largo di Bensersiel.\nTerritorio.\nLangeoog ha una spiaggia della lunghezza di circa 14\u00a0km, con dune che possono raggiungere l'altezza di 20\u00a0m. La duna pi\u00f9 alta \u00e8 la Melkh\u00f6rnd\u00fcne, che con oltre 20\u00a0m di altezza, \u00e8 stata per lungo tempo la duna pi\u00f9 alta della Frisia Orientale.\nStoria.\nL'isola fu sede di un lagher nazista, con baracche per prigionieri prevalentemente di nazionalit\u00e0 russa"}
{"id": "2532211", "revid": "26081951", "url": "https://it.wikipedia.org/wiki?curid=2532211", "title": "Neobarocco", "text": ""}
{"id": "2532212", "revid": "30610", "url": "https://it.wikipedia.org/wiki?curid=2532212", "title": "Kampfgruppe", "text": "Il Kampfgruppe (letteralmente \"gruppo da combattimento\") era una unit\u00e0 operativa delle forze armate tedesche durante la seconda guerra mondiale; veniva inteso come un insieme di reparti combattenti, cio\u00e8 senza servizi, in genere di forza superiore ad un battaglione e fino ad un reggimento, spesso comprendente diverse specialit\u00e0, quindi fanteria, mezzi corazzati ed artiglieria, autonomo dal punto di vista dell'operatitiv\u00e0 funzionale, anche se gerarchicamente sottoposto ad un comando superiore.\nL'equivalente statunitense era il \"Regimental Combat Team\", un reggimento composto di sole truppe combattenti, i cui servizi logistici venivano assicurati da una entit\u00e0 esterna."}
{"id": "2532218", "revid": "120917175", "url": "https://it.wikipedia.org/wiki?curid=2532218", "title": "Francesco de' Ficoroni", "text": "Biografia.\nNacque nel 1662 a Lugnano nel Lazio (presso Valmontone), l'attuale Labico, da Bonifacio de' Ficoroni e Maria Rosati. Ficoroni diede prova fin da giovane di un ingegno brillante: con il passare del tempo acquis\u00ec confidenza con la letteratura classica e in particolare con le discipline antiquarie, tanto da guadagnarsi l'attenzione di alcuni dei pi\u00f9 celebri intellettuali del tempo, da Anton Francesco Gori a Ludovico Antonio Muratori. Dedic\u00f2 la lunga vita allo studio dell'antichit\u00e0 e alla formazione di un'insigne collezione, dispersa dopo la sua morte, in cui riun\u00ec monete, specchi, graffiti, piombi, tessere, bulle e oggetti minuti e rari, che furono poi l'argomento delle sue principali pubblicazioni, ancor oggi non prive di valore.\nFicoroni scrisse numerosi lavori sull'arte antica, sul teatro classico, sull'epigrafia latina. Si occup\u00f2 anche di topografia romana nello scritto \"Le vestigia e rarit\u00e0 di Roma ricercate e spiegate\" (Roma 1744), e di quella del suo paese natale che identific\u00f2 con l'antica Labico. Ma la fama del Ficoroni \u00e8 soprattutto affidata alla sua collezione e non tanto ai singoli oggetti, come il \"Ripostiglio Bianchini\" ora al Museo archeologico nazionale di Napoli, e a molti specchi, quanto a un insigne cimelio, che egli don\u00f2 al Museo kircheriano del Collegio Romano, e che \u00e8 ora nel Museo nazionale etrusco di Villa Giulia a Roma: la cista prenestina, nota appunto col nome di \"Cista Ficoroni\". \u00c8 commovente l'accenno che Ficoroni stesso fa del dono della cista, e di una \"patera\" (che invece \u00e8 uno specchio), in essa rinvenuta, ora pure al museo di Villa Giulia: \"debbo dire senza iattanza che il cavaliere Frederic inglese mi volle dare e mi pose sul tavolino una manciata di zecchini; ma invano, e affinch\u00e9 per sempre fossero conservate ne feci volentieri donativo alla celebre galleria Kirkeriana, dove l'intendente delle antiche memorie potr\u00e0 ammirarli...\". Fu corrispondente e amico di Ludovico Antonio Muratori, Anton Francesco Gori e Giovanni Giacomo Amadei. Il celebre archeologo gesuita Antonio Baldani (1691-1765), aiut\u00f2 Ficoroni nella pubblicazione de \"Le maschere sceniche...\" (Roma 1736) e collabor\u00f2 all'edizione delle \"Gemmae antiquae litteratae...\" che Ficoroni aveva lasciato ai gesuiti e che furono poi pubblicate da Nicola Galeotti (Roma 1757). Ficoroni fu membro corrispondente dell'Acad\u00e9mie royale des inscriptions et m\u00e9dailles di Parigi, membro della Royal Society di Londra, socio dell'Accademia Peloritana di Messina e Promotore generale e fondatore della Colonia Esquilina degli Inculti, col nome di \"Acamato\".\nFicoroni fu spesso coinvolto in polemiche che gli costarono perfino censure da parte delle autorit\u00e0; le sue \"Osservazioni sopra l'Antichit\u00e0 di Roma\" (1709), in cui sosteneva l'inattendibilit\u00e0 dell'opera di Bernard de Montfaucon, scatenarono un'aspra polemica culminata nella pubblicazione dell\"'Apologia del \"Diario Italico\" di padre Bernard de Montfaucon contra le osservazioni del sig. Francesco de' Ficoroni\", scritta nel 1710 da Paolo Alessandro Maffei con lo pseudonimo di Paolo R. Riccobaldi, e nella \"Lettera del molto reverendo padre Giangrisostomo Scarf\u00f2 ... scritta al sig. Francesco de' Ficoroni, da Lugnano nel Lazio, che si denomina Antiquario romano\" (Cosenza 1712). La disputa intellettuale fu talmente feroce da costringere nel 1714 la Congregazione dell'Indice a intervenire per emendare le rispettive pubblicazioni delle parti pi\u00f9 offensive."}
{"id": "2532222", "revid": "352448", "url": "https://it.wikipedia.org/wiki?curid=2532222", "title": "Ariarate X", "text": ""}
{"id": "2532224", "revid": "352448", "url": "https://it.wikipedia.org/wiki?curid=2532224", "title": "Ariarate X Eusebio Filadelfo", "text": ""}
{"id": "2532225", "revid": "124741986", "url": "https://it.wikipedia.org/wiki?curid=2532225", "title": "Autostrada A2 (Grecia)", "text": "L'autostrada A2 Egnatia Odos (in greco \u0395\u03b3\u03bd\u03b1\u03c4\u03af\u03b1 \u039f\u03b4\u03cc\u03c2, \"Via Egnatia\") \u00e8 un'autostrada greca che fa parte della strada europea E90.\nL'autostrada collega il porto di Igoumenitsa sul Mar Ionio alla frontiera turca attraversando le regioni di Epiro (\u0389\u03c0\u03b5\u03b9\u03c1\u03bf\u03c2), Macedonia (\u039c\u03b1\u03ba\u03b5\u03b4\u03bf\u03bd\u03af\u03b1) e Tracia (\u0398\u03c1\u03ac\u03ba\u03b7). La sua lunghezza \u00e8 di 670\u00a0km. La costruzione cominci\u00f2 negli anni novanta ed \u00e8 finita nel 2009. Tutta l'autostrada include 76 gallerie (con una lunghezza complessiva di 99\u00a0km).\nEgnatia Odos \u00e8 la traduzione greca di Via Egnatia, nome dell'antica strada romana che collegava Bisanzio a Durazzo.\nCollegamenti esterni.\n www.egnatia.gr - Sito ufficiale"}
{"id": "2532227", "revid": "26082150", "url": "https://it.wikipedia.org/wiki?curid=2532227", "title": "Italia Unita", "text": ""}
{"id": "2532228", "revid": "339392", "url": "https://it.wikipedia.org/wiki?curid=2532228", "title": "Minitalia - Leolandia", "text": ""}
{"id": "2532229", "revid": "298229", "url": "https://it.wikipedia.org/wiki?curid=2532229", "title": "Isabella Ochichi", "text": "Biografia.\nNel mezzofondo, come migliore piazzamento in carriera vanta un argento olimpico sui 5000 metri piani ad . Sulla stessa distanza ha poi vinto due anni dopo la medaglia d'oro ai Giochi del Commonwealth svolti a Melbourne.\nAi campionati del mondo di corsa campestre ha vinto due medaglie di bronzo individuali (entrambe sulla breve distanza, nel 2002 e nel 2005) ed un argento a squadre (sempre sulla breve distanza, nel 2006)."}
{"id": "2532230", "revid": "1305772", "url": "https://it.wikipedia.org/wiki?curid=2532230", "title": "Marienberg (disambigua)", "text": ""}
{"id": "2532236", "revid": "1632387", "url": "https://it.wikipedia.org/wiki?curid=2532236", "title": "Go Tell It on the Mountain", "text": "Go Tell It on the Mountain \"(Andate ad annunciarlo sulla montagna)\" \u00e8 un tradizionale natalizio afro-americano del genere spiritual, scritto con ogni probabilit\u00e0 da John Wesley Work Jr. (1871 - 1925), alunno e membro della Fisk University di Nashville (Tennessee), che riadatt\u00f2 e riarrangi\u00f2 un canto afro-americano (sempre del genere spiritual) di inizio Ottocento o della seconda met\u00e0 del XIX secolo (probabilmente antecedente al 1865) dal titolo \" When I Was a Seeker \"(= \u201cQuand'ero un cercatore\u201d, nel cui ritornello troviamo appunto la frase \u201cGo tell it on the mountain\u201d, raccolto - assieme ad altri brani spiritual - con l'aiuto del fratello Frederick Jerome Work, anch'egli studioso e compositore.\nIl canto originale era stato fatto conoscere dai Fisk University Jubilee Singers, che nel 1879 iniziarono un viaggio attorno agli Stati Uniti e l'Europa allo scopo di raccogliere fondi a favore di una scuola per ex schiavi della loro universit\u00e0.Il brano, riadattato da John Wesley Jr., venne quindi pubblicato nella raccolta \"Folk Songs of the American Negro\", edita dallo stesso John Wesley Work Jr. e uscita nel 1907.\nIl brano \"Go Tell It On The Mountain\" \u00e8 stato inciso da vari cantanti ed ha ispirato l'omonimo romanzo dello scrittore afro-americano James Arthur Baldwin (1924 \u2013 1987), pubblicato nel 1953 e tradotto in italiano con il titolo \"Gridalo forte\".\nTesto e melodia.\nIl testo, di cui esistono alcune varianti (di quattro o cinque strofe, di quattro versi ciascuna), cita il celebre episodio dell'annunciazione della nascita di Ges\u00f9 ai pastori (Vangelo di Luca, 2, 8 \u2013 12), episodio gi\u00e0 tema di numerosi altri canti natalizi, quali, ad esempio, \"Les anges dans nos campagnes\", \"While Shepherds Watched Their Flocks by Night\" (di cui\u00a0\u2014 oltretutto \u2014\u00a0si ritrovano delle similitudini nel primo verso di \"Tell It On The Mountain\"), \"Rise Up, Shepherd, and Follow\" (altro canto natalizio afro-americano del genere spiritual), ecc.\nNel brano, inoltre, la nascita di Ges\u00f9 \u00e8 vista probabilmente come un segno della liberazione dalla schiavit\u00f9 e la montagna \u2013 in quanto luogo dove lo stesso Ges\u00f9 predic\u00f2 \u2013 il luogo migliore dove annunciare l'evento.\nPer quanto riguarda, invece, la melodia, sono state riscontrate delle similitudini con \"Oh, Susanna\" e \"Tramp, Tramp, Tramp, the Boys Are Marching\" di George F. Root o con lo spiritual \"We'll March Around Jerusalem\".\nUna delle versioni del brano recita:\nRitornello\n\"Go, tell it on the mountain,\"\n\"Over the hills and everywhere\"\n\"Go, tell it on the mountain,\"\n\"That Jesus Christ is born.\"\n\"While shepherds keeps their watching\"\n\"o'er silent flocks by night,\"\n\"Behold, throughout the heavens\"\n\"There shone a holy li--ght\"\n Ritornello\n\"The shepherds feared and trembled,\"\n\"When low above the earth,\"\n\"Rang out the angels chorus\"\n\"That hailed our Savior's bi--rth.\"\nRitornello\n\"And lo! When they had heard it,\"\n\"They all bowed down to pray,\"\n\"Then travelled on together,\"\n\"To where the Baby la--y.\"\nRitornello\n\"Down in a lowly manger\"\n\"The humble Christ was born\"\n\"And God sent us salvation\"\n\"That blessed Christmas mo--rn.\"\nRitornello\nIn altre versioni vengono inserite le strofe .:\n\"When I was a seeker\"\n\"I sought both night and day\"\n\"I sought the Lord to help me\"\n\"And He showed me the way.\"\n\"He made me a watchman\"\n\"Upon the city wall\"\n\"And If I am a Christian\"\n\"I am the least of all.\"\nVersioni discografiche.\nTra i cantanti che hanno inciso il brano, vi sono"}
{"id": "2532238", "revid": "125599693", "url": "https://it.wikipedia.org/wiki?curid=2532238", "title": "Alieni in soffitta", "text": "Alieni in soffitta (\"Aliens in the Attic\") \u00e8 un film commedia di John Schultz, prodotto dalla 20th Century Fox e uscito nelle sale cinematografiche italiane il 14 agosto 2009. Il film \u00e8 stato girato negli Stati Uniti e in Canada e vede come protagonisti l'attrice e cantante Ashley Tisdale insieme a Carter Jenkins e Austin Butler.\nTrama.\nTom \u00e8 un ragazzo abbastanza chiuso e siccome a scuola non va molto bene i suoi genitori decidono di organizzare una vacanza in una casa al lago che hanno affittato. Al viaggio si uniscono le sorelle di Tom, Bethany e Hannah, tutti gli altri parenti (lo zio, i cugini e la nonna paterna) e, a sorpresa, anche Ricky, il fidanzato della figlia maggiore.\nA un certo punto il televisore smette di funzionare e Ricky si offre di riparare la parabola ma viene attaccato da quattro piccoli alieni, che attraverso un controller mentale lo utilizzano come un robot.\nGli extraterrestri sono venuti dal loro mondo per recuperare una macchina che avevano nascosto sotto terra dove poi \u00e8 stata costruita la casa.\nI controller, tuttavia, non funzionano sui ragazzi che quindi decidono di combattere i piccoli mostri da soli, senza avvisare n\u00e9 la polizia n\u00e9 i loro genitori (frase detta dai protagonisti durante la storia).\nAlla fine i ragazzi avranno la meglio soprattutto grazie a Scintilla, uno dei quattro alieni che si separa dal gruppo per aiutare gli umani."}
{"id": "2532240", "revid": "547992", "url": "https://it.wikipedia.org/wiki?curid=2532240", "title": "Archelao di Cappadocia", "text": "Origine.\nArchelao \"Philopatris Ktist\u0113s S\u014dt\u0113r\" era il secondo figlio di Archelao, sommo sacerdote di Bellona nel santuario di Comana, e di una certa Glafira rinomata per la sua bellezza. Il nonno paterno, anche lui chiamato Archelao aveva tentato di regnare sull'Egitto con la sua sposa Berenice IV, ma venne ucciso in battaglia contro le forze di Aulo Gabinio, governatore romano della Siria, nel gennaio o febbraio del 55 a.C. Mentre il bisnonno, padre del precedente, ugualmente chiamato Archelao, era il celebre generale di Mitridate VI.\nCliente di Roma.\nNel 36 a.C. Archelao fu nominato re di Cappadocia dal triumviro Marco Antonio, onde rimpiazzare Ariarate X di Cappadocia, l'ultimo rappresentante della famiglia del re di Cappadocia e cliente di Roma Ariobarzane I Filoromano. A testimonianza della sua riconoscenza, egli forn\u00ec truppe a Marco Antonio per le sue sfortunate spedizioni contro i Parti.\nArchelao non esit\u00f2 ad abbandonare il suo benefattore nella battaglia di Azio. Egli comunque ottenne allora una parte della Cilicia e dell'Armenia minore o Sofene. Archelao non era molto stimato tra i suoi sudditi, i quali mossero accuse contro di lui a Roma, difeso in quell'occasione dall'imperatore romano Tiberio.\nAiut\u00f2 Tiberio a stabilire in Armenia Tigrane V Erode, figlio di sua figlia Glafira e di Alessandro, figlio del re di Giudea Erode il Grande, per\u00f2 si attir\u00f2 il risentimento di Tiberio che gli rimprover\u00f2 d'essere stato fedele al giovane Gaio Giulio Cesare Vipsaniano, il primo erede di Augusto morto nel 4.\nArchelao aveva sposato dopo l'8 Pitodorida del Ponto, la vedova di Polemone I del Ponto che governava questo regno vassallo di Roma a nome dei suoi figli minori. Questa alleanza tra due sovrani clienti genera la diffidenza di Roma.\nIn seguito alle difficolt\u00e0 con i suoi sudditi, Archelao viene convocato a Roma dove dovr\u00e0 rispondere davanti al senato dei tumulti nei suoi stati da lui suscitati. Non venne condannato a morte, ma Tiberio lo fa mettere in prigione laddove morir\u00e0 il 17 d.C., dopo un regno durato 52 anni.\nLa Cappadocia viene allora trasformata in provincia romana.\nDi Archelao si diceva che fosse stato autore di un'opera geografica, e di avere scritto trattati \"Sulle pietre\" e \"Sui fiumi\"; del suo interesse per l'erudizione \u00e8, comunque, testimonianza il fatto che il grammatico Conone gli dedic\u00f2 un'operetta di racconti desunti dal mito o dall'aneddotica.\nDiscendenza.\nUno dei suoi figli fu il re Archelao di Cilicia, sovrano della Cilicia Trachea dal 17 al 36.\nSua figlia Glafira spos\u00f2 il principe Alessandro, uno dei due figli di Erode il Grande e di Mariamne l'Asmonea, giustiziata da suo padre. Sar\u00e0 la madre del re d'Armenia Tigrane V e di un principe Alessandro, a sua volta padre del re Tigrane VI di Cappadocia, re d'Armenia sotto l'imperatore romano Nerone.\nDopo l'8 a.C., Archelao spos\u00f2 la regina Pitodorida del Ponto, diventando il patrigno dei suoi tre bambini avuti dal primo matrimonio. Pitodorida rimase sposata ad Archelao fino alla di lui morte senza avere figli, e successivamente ritorn\u00f2 nel Ponto dalla sua famiglia."}
{"id": "2532249", "revid": "486946", "url": "https://it.wikipedia.org/wiki?curid=2532249", "title": "Museo Reale di Belle Arti", "text": ""}
{"id": "2532258", "revid": "599013", "url": "https://it.wikipedia.org/wiki?curid=2532258", "title": "Keith Fahey", "text": "Carriera.\nDa giovanissimo disputa un provino nell'Arsenal per poi finire nelle giovanili dell'Aston Villa e dei Villans Fahey. Decide quindi di tornare in Irlanda, viste le difficolt\u00e0 nel trovare un posto nel club inglese.\nTornato in patria diventa titolare del St. Patrick's Athletic, club di \"Premier Division\" con il quale, nei preliminari di Coppa UEFA del 2008, attira su di s\u00e9 l'attenzione del Birmingham City, che lo acquista nel gennaio 2009.\nFahey contribuisce alla promozione della squadra in \"Premier League\" realizzando 4 gol in 20 partite."}
{"id": "2532267", "revid": "214509", "url": "https://it.wikipedia.org/wiki?curid=2532267", "title": "Mim\u00ec Ayuhara", "text": ""}
{"id": "2532268", "revid": "339392", "url": "https://it.wikipedia.org/wiki?curid=2532268", "title": "Teatro Morgana", "text": ""}
{"id": "2532270", "revid": "239497", "url": "https://it.wikipedia.org/wiki?curid=2532270", "title": "Sa Illetta", "text": "Sa Illetta (in italiano \"l'Isoletta\" o \"isolotto di San Simone\") era in origine un'isola, situata a Cagliari all'interno dello stagno di Santa Gilla, di cui era l'isola maggiore per estensione. Abitata in tempi antichi, appare oggi inglobata ad altre terre emerse artificiali.\nStoria.\nL'isola \u00e8 abitata sin dalla preistoria, anche se diventa importante quando i fenici vi impiantarono un porto, usato in seguito dai Punici e dai romani. Del periodo romano sono state rinvenute alcune cisterne. Una parte della citt\u00e0 di Santa Igia, capitale del Giudicato di Cagliari, sorgeva sull'isola, collegata con ponte al resto della citt\u00e0, situata a Santa Gilla; nel 1258 fu distrutta dai Pisani e dai suoi alleati sardi.\nNel XVII secolo l'isola fu inglobata nel marchesato di Las Conquistas.\nFino agli anni settanta era collegata al litorale di Giorgino da una strada comunale che la attraversava per dirigersi poi verso la localit\u00e0 Macchiareddu; all'epoca risultava in parte coltivata a oliveti e in parte ricoperta da macchia e cespugli. A seguito dei lavori per il porto canale di Cagliari \u00e8 stata in gran parte sepolta da grandi riporti di terra, in particolare sul lato sudovest, e la sua superficie di terra non alterata, \u00e8 passata dagli originali 160 ettari a 40. Dagli anni ottanta \u00e8 anche attraversata dal nuovo tratto a quattro corsie della Strada statale 195 Sulcitana.\nDal 2003 vi si trova il Campus Tiscali, sede dell'omonima societ\u00e0 di telecomunicazioni.\nMonumenti e luoghi di interesse.\nArchitetture religiose.\nImportante emergenza storica \u00e8 la chiesetta rurale di San Simone. "}
{"id": "2532273", "revid": "712828", "url": "https://it.wikipedia.org/wiki?curid=2532273", "title": "Jaws (personaggio)", "text": ""}
{"id": "2532276", "revid": "1543377", "url": "https://it.wikipedia.org/wiki?curid=2532276", "title": "VKontakte", "text": "VKontakte (abbreviato VK; ovvero \"InContatto\") \u00e8 la maggiore rete sociale in Russia e in tutta la CSI; \u00e8 stata fondata dal programmatore russo Pavel Durov nel 2006. Nel gennaio del 2014 ha raggiunto i 210 milioni di utenti registrati. \nSecondo le fonti e i dati raccolti da Alexa.com, VK \u00e8 il sito pi\u00f9 popolare della Russia e dell'Ucraina. Secondo la societ\u00e0 informatica SimilarWeb, a oggi, VK \u00e8 tra i 50 siti pi\u00f9 popolari al mondo.\nStoria.\n2006 \u2013 Nascita.\nIl sito, in origine \u00e8 stato creato come una rete sociale web di studenti russi. Solo in seguito \u00e8 divenuto mezzo di comunicazione universale per i gruppi sociali di ogni fascia d'et\u00e0. Messo in linea nel settembre 2006, VKontakte ha cambiato nome in VK nel gennaio 2012, per facilitare la memorizzazione e la digitazione dell'URL (\"vk.com\" anzich\u00e9 \"vkontakte.ru\") nei dispositivi mobili.\n2007 \u2013 Crescita.\nLa rapida crescita di popolarit\u00e0 della risorsa port\u00f2 a grande interesse da parte degli investitori, che videro nel sito una fonte di affari. \u00c8 stato segnalato che solo nel gennaio 2007 tre investitori fecero offerte per acquistare il progetto, ma vennero tutte e tre rifiutate.\nA met\u00e0 febbraio, citando i dati alexa.com, il sito si descrisse come il secondo servizio di rete sociale per diffusione in Russia. Nello stesso periodo il sito fu vittima di un attacco informatico, che lo rese instabile nel giro di pochi giorni. Il 23 febbraio, gli amministratori del sito riuscirono a creare un sistema affidabile per prevenire gli attacchi.\nIl 26 febbraio venne annunciata la registrazione di un centinaio di migliaia di utenti nel sito. Fino ai primi di aprile, secondo Pavel Durov, il numero di utenti raddoppi\u00f2, e il sito stesso, secondo alexa.com, era entrato nella \"top20\" dei siti pi\u00f9 popolari in Russia.\nIl 9 maggio \u00e8 stato annunciato che il sito, entrato nella \"top 10\" dei siti pi\u00f9 visitati in Russia e il numero di utenti registrati aveva superato le 400\u00a0000 persone.\nIl 19 giugno fu annunciato un test eseguito sulle sorgenti video, e dal 7 luglio fu possibile caricare sul sito i propri video, cos\u00ec da renderli pubblici e accessibili a tutti gli utenti.\nIl 17 luglio il numero degli utenti iscritti super\u00f2 il milione.\nAlla fine di dicembre VK lanci\u00f2 una versione light del sito per dispositivi mobili.\nAlla fine dell'anno, tra tutti i siti della Russia VK fu leader nel numero di pagine visitate (fino a 330 milioni al giorno). Per popolarit\u00e0 guadagn\u00f2 il secondo posto.\n2009 \u2013 Il dominio in Russia.\nNel gennaio 2009 il sito diventa il pi\u00f9 popolare in Russia e, ad aprile, supera i 14,3 milioni di singoli utenti. Il 4 agosto 2009 si diffonde la notizia circa l'invasione di vkontakte.ru da parte di un trojan che, attraverso la tecnica del phishing, inganna pi\u00f9 di utenti reindirizzandoli in un sito dalla grafica simile e rubando loro le password di accesso.\n2013 \u2013 La collaborazione con Snowden.\nAll'inizio del mese di novembre 2013, molti media occidentali hanno diffuso, attribuendo ad esse attendibilit\u00e0, indiscrezioni secondo le quali Edward Snowden, implicato nel Datagate e riparato in Russia per motivi giudiziari, avrebbe iniziato a collaborare al sito, forse per il rafforzamento della sicurezza. Qualche fonte si \u00e8 spinta a dare per certa l'assunzione.\nIn effetti VK aveva in precedenza rivolto una sorta di pubblica offerta al tecnico statunitense, e si erano anche fatte date per l'inizio della collaborazione, in pi\u00f9 la notizia era stata confermata anche dai legali di Snowden. Da ultimo, a met\u00e0 ottobre Durov stesso ancora esprimeva pubblica solidariet\u00e0 a Snowden proprio in occasione di commenti circa la sicurezza di Facebook, che le rivelazioni di Snowden avevano posto in posizione di discreto imbarazzo. La notizia \u00e8 stata infine smentita da Durov in un'intervista a TechCrunch.\n2014 \u2013 L'abbandono del fondatore.\nA causa di ingerenze politiche da parte di collaboratori vicini al presidente russo Vladimir Putin, l'amministratore delegato e fondatore della compagnia Pavel Durov decide, cos\u00ec come riferisce l'agenzia di stampa russa Interfax, di abbandonarla il 21 marzo 2014 per poi rendere un mese pi\u00f9 tardi le sue dimissioni, gi\u00e0 ritirate pubblicamente in maniera informale il 3 aprile, irrevocabili. Col suo licenziamento la societ\u00e0 \u00e8 rimasta sotto il controllo di Igor' Se\u010din, gi\u00e0 amministratore delegato della societ\u00e0 petrolifera Rosneft, e Ali\u0161er Usmanov, proprietario di Mail.Ru; quest'ultimo, dopo una vertenza legale, ha rilevato la quota azionaria (48%) del primo diventandone il principale controllore.\nL'ultimo post del fondatore sulla sua pagina ufficiale, infatti, risale al 3 aprile 2014.\nLingue.\nVK \u00e8 disponibile, al 12 aprile 2017, in oltre 70 lingue, tra cui: inglese, russo, ucraino, spagnolo, portoghese, tedesco, francese, italiano, olandese/nederlandese, azero, cinese, mongolo, polacco, ungherese, danese, svedese, norvegese, sloveno, serbo, bosniaco, bulgaro, finlandese, estone, lettone, lituano, greco, albanese, rumeno, ceco, coreano, giapponese, tamil, indonesiano, tagalog, thailandese, vietnamita, bielorusso, armeno, turkmeno, tagico.\nVicende legali.\nIl 18 novembre 2013 il dominio internet di VK viene reso inaccessibile dall'Italia per effetto di un provvedimento della Procura di Roma a seguito della denuncia da parte di Medusa Film per violazione di copyright; in seguito, il collegamento al sito \u00e8 stato riattivato.\nPopolarit\u00e0.\nSecondo i dati raccolti da Alexa.com VK \u00e8 il sito pi\u00f9 popolare della Russia e dell'Ucraina, il secondo in Kazakistan e il terzo in Bielorussia. Ad aprile 2021 VK dichiara di avere circa 650 milioni di utenti registrati. Secondo SimilarWeb, VK \u00e8 al 15\u00ba posto tra i siti pi\u00f9 popolari al mondo."}
{"id": "2532280", "revid": "287204", "url": "https://it.wikipedia.org/wiki?curid=2532280", "title": "Estoril Open 2000", "text": "L'Estoril Open 2000 \u00e8 stato un torneo di tennis giocato sulla terra rossa.\n\u00c8 stata l'11\u00aa edizione dell'Estoril Open, che fa parte della categoria International Series nell'ambito dell'ATP Tour 2000, e della Tier IV nell'ambito del WTA Tour 2000. \nSia il torneo maschile che quello femminile si sono giocati all'Estoril Court Central di Oeiras in Portogallo, dal 10 al 17 aprile 2000.\nCampioni.\nSingolare maschile.\n Carlos Moy\u00e1 ha battuto in finale Francisco Clavet, 6\u20133, 6\u20132\nSingolare femminile.\n Anke Huber ha battuto in finale Nathalie Dechy, 6\u20131, 1\u20136, 7\u20135\nDoppio maschile.\n Donald Johnson / Piet Norval hanno battuto in finale David Adams / Joshua Eagle, 6\u20134, 7\u20135\nDoppio femminile.\n Tina Kri\u017ean / Katarina Srebotnik hanno battuto in finale Amanda Hopmans / Cristina Torrens Valero, 6\u20130, 7\u20136(9)"}
{"id": "2532282", "revid": "110157", "url": "https://it.wikipedia.org/wiki?curid=2532282", "title": "Chris Hardwick (speedcuber)", "text": "Detiene record mondiali nella risoluzione di cubi bendato."}
{"id": "2532287", "revid": "307923", "url": "https://it.wikipedia.org/wiki?curid=2532287", "title": "Pascia", "text": ""}
{"id": "2532294", "revid": "26083125", "url": "https://it.wikipedia.org/wiki?curid=2532294", "title": "Ripapersico", "text": ""}
{"id": "2532296", "revid": "86343", "url": "https://it.wikipedia.org/wiki?curid=2532296", "title": "Aeroporto internazionale di Bac\u0103u", "text": ""}
{"id": "2532300", "revid": "1346043", "url": "https://it.wikipedia.org/wiki?curid=2532300", "title": "Operazione Wetback", "text": "L'operazione Wetback fu un'iniziativa compiuta nel 1954 dal Servizio di Immigrazione Naturalizzazione degli Stati Uniti (INS - Immigration and Nauturalization Service) con lo scopo di deportare circa un milione di immigrati illegali dal sud-ovest degli Stati Uniti. Si rivolse soprattutto agli irregolari messicani, chiamati volgarmente wetbacks.\nStoria.\nIl crescente numero di immigrati messicani spinse il presidente Dwight D. Eisenhower a nominare presidente dell'INS il suo vecchio amico generale Joseph Swing. Secondo il procuratore generale Herbert Brownell Jr., Eisenhower vedeva nell'immigrazione illegale un problema di estrema urgenza, fin dagli inizi del suo mandato. In una lettera al senatore William Fulbright, Eisenhower citava un articolo del \"New York Times\" che recitava, \"il numero di immigranti illegali provenienti dal Messico, i cosiddetti \"wetbacks\" (termine che deriva dalla via preferenziale seguita dagli immigranti messicani attraverso il Rio Grande) che raggiunge il livello di pi\u00f9 di un milione di casi all'anno \u00e8 stato accompagnato da un singolare rilassamento negli standard etici, dagli agricoltori che sfruttano questo contrabbando di lavoratori sino ai pi\u00f9 alti livelli del governo federale.\"\nL'operazione fu ideata ispirandosi a un programma (la Mexican Repatriation) messo in atto durante la Grande depressione per spingere i cittadini messicani a ritornare in Messico, a causa della pessima situazione economica negli Stati Uniti.\nL'operazione Wetback in pratica.\nL'iniziativa ebbe inizio in California ed Arizona ed impegn\u00f2 1.075 agenti di frontiera, insieme alle polizie locali e statali. Si tratt\u00f2 di un'operazione molto aggressiva, arrivando a rastrellamenti nei quartieri abitati da ispano-americani ed a controlli casuali di persone con \"aspetto messicano\", perdipi\u00f9 in una zona dove vivevano molti nativi americani e molti ispanici nativi.. 750 agenti si occuparono delle aree agricole, con l'obiettivo di effettuare 1.000 arresti ogni giorno. Per la fine di luglio, pi\u00f9 di 50.000 immigrati furono catturati nei due stati. Si disse che circa 488.000 immigranti illegali abbiano abbandonato volontariamente il paese per paura di essere fermati. A settembre, 80.000 persone erano state prese in custodia in Texas, mentre l'INS stimava che da 500.000 a 700.000 immigrati avessero lasciato lo stato volontariamente. Per scoraggiare i rientri, i treni e gli autobus si fermavano molto all'interno dei confini del Messico prima di rilasciare gli arrestati. Decine di migliaia di persone furono deportate via mare con due navi, la \"Emancipation\" e la \"Mercurio\". Le navi percorrevano anche 800\u00a0km da Port Isabel nel Texas fino a Veracruz. In certi casi furono percorsi pi\u00f9 di 1.000 miglia marittime. Il trasporto via mare termin\u00f2 quando sette deportati si gettarono dalla \"Mercurio\" e annegarono, provocando un ammutinamento che port\u00f2 a proteste pubbliche in Messico."}
{"id": "2532302", "revid": "110157", "url": "https://it.wikipedia.org/wiki?curid=2532302", "title": "Bay\u00e1n arabo", "text": "Il Bay\u00e1n arabo assieme al Bay\u00e1n persiano \u00e8 uno dei testi fondamentali del B\u00e1bismo scritto dal B\u00e1b attorno al 1848.\nIl \"Bay\u00e1n arabo\" \u00e8 un'opera incompleta contenente solo undici capitoli che contengono diciannove affermazioni, esposizioni su questioni religiose. Alcune di queste esposizioni hanno forma di dialogo.\nL'opera \u00e8 stata scritta dal B\u00e1b durante la sua prigionia a Maku in Persia"}
{"id": "2532305", "revid": "767487", "url": "https://it.wikipedia.org/wiki?curid=2532305", "title": "Agust\u00edn Sauto Arana", "text": "Carriera.\nClub.\nDopo essere cresciuto nel Barakaldo, squadra della sua citt\u00e0, venne acquistato dall'Athletic Club nel 1929, debuttando nella prima divisione spagnola il 1\u00ba dicembre 1929 (Athletic-Real Madrid 2-1).\nCon l'Athletic Club vinse quattro campionati, compreso il primo della storia della Primera Divisi\u00f3n spagnola e quattro Coppe di Spagna.\n\u00c8 stato il top scorer nella Liga 1930-31 con 27 reti, vincendo il Trofeo Pichichi.\nNella stessa stagione fiss\u00f2 il record per il maggior numero di gol in una partita (record eguagliato in seguito da Kubala): 7 centri nella partita vinta dall'Athletic contro il Barcellona per 12-1.\nCon la maglia bianco-rossa dell'Athletic totalizz\u00f2 118 presenze nella Liga, segnando 108 reti. Dopo la guerra civile spagnola torn\u00f2 a giocare con il Barakaldo FC fino al 1943.\nNazionale.\n\u00c8 stato convocato con la Nazionale spagnola una sola volta, nella partita Spagna-Italia 0-0, svoltasi a Bilbao il 19 aprile 1931."}
{"id": "2532306", "revid": "101175", "url": "https://it.wikipedia.org/wiki?curid=2532306", "title": "Gran Premio motociclistico di Madrid", "text": "Il Gran Premio motociclistico di Madrid \u00e8 stato un appuntamento del motomondiale che si \u00e8 svolto solo nel 1998, sul circuito Permanente del Jarama. Questa unica edizione \u00e8 stata organizzata in sostituzione del Gran Premio motociclistico del Portogallo che non si era potuto tenere a causa della mancata omologazione del circuito di Estoril."}
{"id": "2532308", "revid": "767487", "url": "https://it.wikipedia.org/wiki?curid=2532308", "title": "Pray for Villains", "text": "Pray for Villains \u00e8 il quarto album del gruppo groove death metal statunitense DevilDriver pubblicato dalla Roadrunner Records il 13 luglio 2009."}
{"id": "2532310", "revid": "33921", "url": "https://it.wikipedia.org/wiki?curid=2532310", "title": "Inter Caetera (Benedetto XIV)", "text": ""}
{"id": "2532311", "revid": "287204", "url": "https://it.wikipedia.org/wiki?curid=2532311", "title": "Bayan arabo", "text": ""}
{"id": "2532313", "revid": "352448", "url": "https://it.wikipedia.org/wiki?curid=2532313", "title": "Ariarate VIII", "text": ""}
{"id": "2532315", "revid": "352448", "url": "https://it.wikipedia.org/wiki?curid=2532315", "title": "Ariarate II", "text": ""}
{"id": "2532316", "revid": "339392", "url": "https://it.wikipedia.org/wiki?curid=2532316", "title": "Persicetano", "text": ""}
{"id": "2532317", "revid": "120199787", "url": "https://it.wikipedia.org/wiki?curid=2532317", "title": "Trittico dell'Annunciazione (Rogier van der Weyden)", "text": "Il Trittico dell'Annunciazione \u00e8 un'opera di Rogier van der Weyden, olio su tavola (pannello centrale 87\u00d791 cm, scomparti laterali 89x36,5 cm), databile al 1434 circa. \u00c8 composto da un pannello centrale con l\"'Annunciazione\", al Museo del Louvre, e da due scomparti laterali con \"Committente inginocchiato\" e \"Visitazione\" alla Galleria Sabauda di Torino, a seguito delle spoliazioni napoleoniche del regno di Sardegna.\nDescrizione e stile.\nSi tratta di un'opera giovanile del grande maestro fiammingo, dove si nota gi\u00e0 una rielaborazione degli stimoli ricevuti da Robert Campin e Jan van Eyck.\nSoprattutto il pannello centrale mostra un'equilibrata composizione ambientata in un interno domestico borghese, con l'Angelo, riccamente abbigliato, che sorprende la Vergine intenta a leggere un libro (simbolo delle Sacre Scritture che si avverano). Le figure si ergono monumentali e ben collocate nello spazio, le linee hanno un andamento sinuoso, derivato da Campin. L'Arcangelo sembra fluttuare sul pavimento, quasi a simboleggiare la sua natura divina. Si nota una ricerca nella gestualit\u00e0 per apparire pi\u00f9 naturale e spontanea possibile.\nGrazie alla tecnica delle velature a olio, van der Weyden pot\u00e9 usare una luce limpida e brillante, che svela dettagli con estrema precisione, quali ad esempio il lustro degli oggetti metallici come il lampadario, la brocca col bacile, il medaglione appeso sul letto. I dettagli comunque sono disposti in modo da non interferire con la scena principale. La linea dell'orizzonte, come tipico nelle opere della pittura fiamminga, \u00e8 rialzata e crea un effetto di sensazione avvolgente nello spettatore, come se fosse risucchiato nella scena.\nI pannelli laterali hanno caratteristiche simili, ma sono ambientati in un luminoso paesaggio, dove gli elementi pi\u00f9 lontani sfumano per via della foschia, secondo le regole della prospettiva aerea.\nSi presume che la pala si trovasse a Chieri nella chiesa di San Domenico, nella cappella della famiglia Villa, committente dell'opera."}
{"id": "2532319", "revid": "352448", "url": "https://it.wikipedia.org/wiki?curid=2532319", "title": "Ariamne I", "text": ""}
{"id": "2532320", "revid": "26083612", "url": "https://it.wikipedia.org/wiki?curid=2532320", "title": "Persiceto", "text": ""}
{"id": "2532322", "revid": "36426", "url": "https://it.wikipedia.org/wiki?curid=2532322", "title": "A olio", "text": ""}
{"id": "2532323", "revid": "36426", "url": "https://it.wikipedia.org/wiki?curid=2532323", "title": "Pittura ad olio", "text": ""}
{"id": "2532326", "revid": "239497", "url": "https://it.wikipedia.org/wiki?curid=2532326", "title": "Santa Igia", "text": "Santa Igia (o pi\u00f9 correttamente \"Santa Ilia\", contrazione di Santa Cecilia) fu la capitale del giudicato di Cagliari dal IX secolo al 1258, quando fu distrutta dai pisani e dai loro alleati sardi in seguito alla conquista del territorio.\nUbicazione.\nSecondo l'ipotesi tradizionale proposta dal canonico Giovanni Spano nel XIX secolo, la citt\u00e0 era situata sulle sponde orientali dello stagno di Santa Gilla, in una posizione difendibile facilmente da attacchi via terra e via mare. Alcuni resti si trovano al di sotto della moderna citt\u00e0 di Cagliari, nel quartiere di Sant'Avendrace, tra via San Paolo e viale Monastir, comprese le vie Garigliano, Po, Brenta (dove, durante i lavori di costruzione del nuovo raccordo, \u00e8 stata trovata una parte importante), San Simone (dove sono stati rinvenuti dei ruderi durante la costruzione del \"centro commerciale Santa Gilla\"); parte della citt\u00e0 si trovava anche nell'isola di Sa Illetta.\nIpotesi pi\u00f9 recenti la individuano invece intorno all'attuale corso Vittorio Emanuele II, da cui parte un diverticolo (via Carloforte) che porta all'unico edificio ecclesiastico tuttora esistente, la chiesa di San Pietro dei Pescatori, nel quartiere Stampace. Si conserva inoltre nel duomo di Santa Maria, a Cagliari, l'altare di Santa Cecilia, proveniente dalla cattedrale di Santa Igia. Questa, il castello, il palazzo giudicale e della cancelleria, le residenze della reggente Agnese di Cagliari (sorella di Benedetta e madre della giudicessa di Torres Adelasia) e dell'ultimo giudice Guglielmo III Salusio VI (1256-1258) furono abbattuti.\nStoria.\nPreesisistenze puniche e romane.\nL'area di Santa Igia fu abitata gi\u00e0 dai fenici e dai romani.\nDi et\u00e0 fenicia, soprattutto in via Brenta, sono stati rinvenuti i resti di numerosi edifici.\nDurante il periodo romano, sulle sponde dello stagno di Santa Gilla, fu costruito un porto, noto come porto Scipione, e si verific\u00f2 un'ulteriore urbanizzazione dell'area.\nMedioevo.\nNel 718 i saraceni cominciarono le loro prime incursioni su Caralis, distruggendo e incendiando la citt\u00e0 e portando via mercanzie e persone come schiavi. Fu allora che la popolazione inizi\u00f2 ad abbandonare Caralis, e una parte di essi si rifugi\u00f2 nella zona antistante lo stagno di Santa Gilla, Santa Igia appunto.\nLa zona era gi\u00e0 stata rivalutata dai bizantini, che utilizzarono il vecchio porto fenicio (coperto e difendibile). A partire dal IX secolo divenne sede privilegiata del giudice e della sua famiglia (la corte era itinerante), dell'arcivescovo e di tutte le istituzioni politico-amministrative del giudicato di Cagliari. \nAll'indomani della grave incursione genovese del 1196 la citt\u00e0 venne murata dal giudice Guglielmo I Salusio IV (o di Massa) che regn\u00f2 nel periodo compreso tra la fine del XII e i primi del XIII secolo, durante il quale Santa Igia conobbe un periodo di grande sviluppo, e venne forse collegata al castello di San Michele. Al suo apice raggiunse i 15.000 abitanti..\nSanta Igia fu rasa al suolo nel 1258 da una coalizione composta dall'esercito pisano e dalle milizie degli altri tre giudicati sardi \"filo-pisani\" che l'avevano assediata l'anno precedente (1257) con l'obiettivo di porre fine al giudicato di Cagliari. Pare che sulle sue rovine venne sparso il sale.\nSecondo quanto riporta una cronaca del XV secolo, i suoi abitanti trovarono rifugio sia nella nuova citt\u00e0 di Villa di Chiesa (oggi Iglesias), nel Cixerri, che nel nuovo quartiere di Stampace, sorto ad ovest di Castel di Castro. Altri si stabilirono dove oggi sorge il quartiere di Sant'Avendrace.\nScavi.\nL'area dove sorgeva Santa Igia fu oggetto di scavi archeologici nei primi anni ottanta che riportarono alla luce resti di strutture e tombe. Oggi il sito non \u00e8 pi\u00f9 visibile in quanto ricoperto poco dopo per permettere la costruzione di una strada sopraelevata."}
{"id": "2532327", "revid": "26083641", "url": "https://it.wikipedia.org/wiki?curid=2532327", "title": "Linea ferroviaria Bologna-Porretta-Pistoia", "text": ""}
{"id": "2532328", "revid": "599013", "url": "https://it.wikipedia.org/wiki?curid=2532328", "title": "Inter Caetera (disambigua)", "text": ""}
{"id": "2532329", "revid": "62004", "url": "https://it.wikipedia.org/wiki?curid=2532329", "title": "Sergue\u00ef Ivanov", "text": ""}
{"id": "2532335", "revid": "131358", "url": "https://it.wikipedia.org/wiki?curid=2532335", "title": "Accrington F.C.", "text": ""}
{"id": "2532341", "revid": "131358", "url": "https://it.wikipedia.org/wiki?curid=2532341", "title": "Aldershot F.C.", "text": ""}
{"id": "2532342", "revid": "131358", "url": "https://it.wikipedia.org/wiki?curid=2532342", "title": "Wanderers F.C.", "text": ""}
{"id": "2532343", "revid": "131358", "url": "https://it.wikipedia.org/wiki?curid=2532343", "title": "Chelmsford City F.C.", "text": ""}
{"id": "2532344", "revid": "131358", "url": "https://it.wikipedia.org/wiki?curid=2532344", "title": "Eastleigh F.C.", "text": ""}
{"id": "2532345", "revid": "1305772", "url": "https://it.wikipedia.org/wiki?curid=2532345", "title": "Culture fair intelligence test", "text": "Il Culture Fair Intelligence Test (CFIT) \u00e8 stato messo a punto da Raymond Cattell nel 1949, con l'intento di sviluppare un test di intelligenza che fosse libero da fattori culturali, ovvero un test \"culture-fair\" (cultura equa) per misurare il quoziente intellettivo. Cattell sosteneva l'esistenza di un fattore di intelligenza generale (g) e che questo fosse composto da due tipi di intelligenza: fluida e cristallizzata.\nSviluppo.\nDifferenze culturali e di et\u00e0.\nPrima della pubert\u00e0 la differenza tra \"gf\" e \"gc\" \u00e8 minima e, principalmente, dipende dagli interessi e dalle opportunit\u00e0 culturali che il bambino ha la possibilit\u00e0 di sperimentare. Con l'et\u00e0 adulta, invece, il divario tra le due intelligenze tende ad aumentare, grazie all'esperienza che fa crescere la \"gc\" mentre, con l'avanzare degli anni, subentra una progressiva diminuzione della \"gf\".\nCattell Culture Fair III, uso corrente.\nAttualmente il test \u00e8 disponibile nelle versioni A e B, che sono sostanzialmente equivalenti. Essendo un test a tempo, la somministrazione deve essere supervisionata da uno psicologo. In genere viene somministrata una sola delle due versioni, a meno che non si voglia ottenere un risultato ancor pi\u00f9 attendibile. Alcune societ\u00e0 ad alto QI, ad esempio, richiedono la somministrazione di entrambe le versioni per accreditare il punteggio.\nUna singola versione \u00e8 composta da 50 item divisi in 4 aree (13+14+13+10). Il primo gruppo di domande (denominato \"Serie\") richiede di completare una serie progressiva, il secondo (Analogie) richiede di trovare le opportune analogie, il terzo (Classificazioni) pone un problema di classificazione di figure, il quarto (Matrici) richiede di selezionare, tra 5 possibilit\u00e0, quella che replica le condizioni illustrate dal modello. Gli item richiedono che il soggetto sia in grado di percepire i rapporti tra forme e figure, le prove sono quindi considerate \"non verbali\".\nIl test Cattell Culture Fair III \u00e8 utilizzato per l'ammissione a diverse societ\u00e0 ad alto QI:\nValidit\u00e0.\nValidit\u00e0 concettuale diretta.\nLa validit\u00e0 concettuale diretta cerca di stabilire quale grado di correlazione esiste tra la scala che il test propone e quello che il test cerca di misurare. In particolare, il test mostra una buona validit\u00e0 concettuale diretta, rispetto all'intelligenza fluida.\nValidit\u00e0 convergente.\nLa validit\u00e0 convergente mostra il grado di correlazione esistente tra il test in osservazione e altri test che misurano tratti o caratteristiche simili. Il libro della Downing, i cui risultati sono riportati nella tabella sottostante, mostra la correlazione riscontrata tra il Culture Fair ed altri test attitudinali e di intelligenza. \nConsiderazioni sulle somministrazioni non limitate dal tempo.\nL'uso di questo test in condizioni di tempo illimitato, \u00e8 al momento completamente sperimentale e, se somministrato con questa modalit\u00e0, dovrebbe essere seguito da un altro test convenzionale per la misura dell'intelligenza. L'uso di un test non supervisionato dovrebbe rispondere ad alcuni dibattiti, ancora aperti, sull'utilizzo della misurazione del tempo in un test, un uso che potrebbe dipendere dalla cultura di appartenenza. In una determinata cultura, ad esempio, le persone potrebbero essere spinte a lavorare pressantemente in situazioni di tempo limitato, mentre, in altre culture, potrebbero non essere abituate a lavorare in simili condizioni. In questo caso, somministrare il test in condizioni di tempo illimitato, risulterebbe protettivo da influenze culturali. Inoltre, molte persone non sono in grado di dare il meglio sotto pressione, a causa dell'ansia prodotta dal sentirsi \"sotto esame\". Quindi, una versione senza limiti di tempo, potrebbe giudicare pi\u00f9 coerentemente questo tipo di persone, inoltre, sarebbe pi\u00f9 aderente alla realt\u00e0, in quanto, le condizioni di risoluzione di un problema sono molto raramente soggette ad un tempo estremamente limitato. Se questa ipotesi si rivelasse corretta, potrebbe aumentare notevolmente l'utilit\u00e0 e l'efficacia dei test di intelligenza, sia in campo professionale che scolastico."}
{"id": "2532346", "revid": "131358", "url": "https://it.wikipedia.org/wiki?curid=2532346", "title": "Ebbsfleet United F.C.", "text": ""}
{"id": "2532348", "revid": "1573940", "url": "https://it.wikipedia.org/wiki?curid=2532348", "title": "Ariamne I di Cappadocia", "text": "Figlio di Datame e padre di Ariarate I e Oloferne, Diodoro ci dice che govern\u00f2 per cinquanta anni."}
{"id": "2532349", "revid": "36426", "url": "https://it.wikipedia.org/wiki?curid=2532349", "title": "Resurrezione di Cristo (Carracci)", "text": ""}
{"id": "2532355", "revid": "131358", "url": "https://it.wikipedia.org/wiki?curid=2532355", "title": "Hampton &amp; Richmond Borough F.C.", "text": ""}
{"id": "2532357", "revid": "131358", "url": "https://it.wikipedia.org/wiki?curid=2532357", "title": "Royal Ordnance Factories F.C.", "text": ""}
{"id": "2532367", "revid": "119796838", "url": "https://it.wikipedia.org/wiki?curid=2532367", "title": "Val Grande (Valsesia)", "text": "La Val Grande \u00e8 una valle della Valsesia e costituisce la valle principale percorsa dal fiume Sesia, lungo il percorso della strada statale 299 o di Alagna che parte da Vercelli, attraversa la pianura e risale la valle attraversando gli abitati delle principali localit\u00e0 (Varallo, Borgosesia, Gattinara, Romagnano Sesia, ecc.). Le valli laterali possiedono nomi distinti, che derivano perlopi\u00f9 dai torrenti che le attraversano, come la Val Mastallone o la Val Sermenza."}
{"id": "2532371", "revid": "121496239", "url": "https://it.wikipedia.org/wiki?curid=2532371", "title": "Monte Carlo Masters 2000", "text": "Il Monte Carlo Masters 2000 \u00e8 stato un torneo di tennis giocato sulla terra rossa. \u00c8 stata la 94\u00aa edizione del Monte Carlo Masters, che fa parte della categoria ATP Super 9 nell'ambito dell'ATP Tour 2000. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 17 al 24 aprile 2000.\nCampioni.\nSingolare.\n C\u00e9dric Pioline ha battuto in finale Dominik Hrbat\u00fd, 6\u20134, 7\u20136, 7\u20136\nDoppio.\n Wayne Ferreira / Evgenij Kafel'nikov hanno battuto in finale Paul Haarhuis / Sandon Stolle, 6\u20133, 2\u20136, 6\u20131"}
{"id": "2532373", "revid": "1543377", "url": "https://it.wikipedia.org/wiki?curid=2532373", "title": "William Ashley Bradfield", "text": "Nato in Nuova Zelanda, Bradfield ha vissuto a Yankalilla, nell'Australia Meridionale, e compiuto le proprie osservazioni con un telescopio autocostruito di 25\u00a0cm.\nEra noto anche come \"The Wizard of Dernancourt\" (in italiano \"il Mago di Dernancourt\").\nBiografia.\nBradfield \u00e8 stato un ricercatore in campo missilistico. Sposato, ha avuto tre figlie. \u00c8 stato membro onorario a vita della \"Astronomical Society of South Australia\".\nAttivit\u00e0 astronomica.\nBradfield ha cominciato a ricercare comete nel 1971, inizialmente con un rifrattore da 6 pollici, e in seguito con un riflettore da 10 pollici. Durante la sua lunga attivit\u00e0 di astrofilo, si \u00e8 dedicato quasi esclusivamente all'osservazione e alla ricerca di comete.\nBradfield ha scoperto diciotto comete. Scoperte in ordine cronologico:\nRiconoscimenti.\nGli \u00e8 stato dedicato l'asteroide 3430 Bradfield.\nNel 1981 ha ricevuto la \"Berenice Page medal\".\nNel 2000 la \"Astronomical Society of South Australia\" ha intitolato uno dei suoi premi \"Bill Bradfield Astronomy Award\".\nNel 2004 ha ricevuto il premio \"2004 Edgar Wilson Award\" per la scoperta della cometa C/2004 F4 Bradfield."}
{"id": "2532379", "revid": "284225", "url": "https://it.wikipedia.org/wiki?curid=2532379", "title": "Alta Val di Sangro", "text": ""}
{"id": "2532380", "revid": "1833487", "url": "https://it.wikipedia.org/wiki?curid=2532380", "title": "Lynn Anderson", "text": "Ha goduto di un grande successo nel suo paese grazie alla \"hit\" \"(I Never Promised You A) Rose Garden\", che le valse il Grammy Award alla migliore cantante country nel 1971. \u00c8 stata la protagonista di un episodio della serie Starsky &amp; Hutch."}
{"id": "2532381", "revid": "181059", "url": "https://it.wikipedia.org/wiki?curid=2532381", "title": "Tempio a valle di Micerino", "text": ""}
{"id": "2532388", "revid": "1869172", "url": "https://it.wikipedia.org/wiki?curid=2532388", "title": "ATP Tour 1997", "text": "L'edizione 1997 dell'ATP Tour \u00e8 iniziata il 30 dicembre 1996 con l'Australian Men's Hardcourt Championships di Adelaide e si \u00e8 conclusa il 10 novembre con gli ATP Tour World Championships 1997.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con l'International Tennis Federation), la Tennis Masters Cup, i tornei dell'ATP Super 9, dell'ATP Championship Series e dell'ATP World Series.\nCalendario.\nDicembre.\n\"Nessun evento\""}
{"id": "2532389", "revid": "1776051", "url": "https://it.wikipedia.org/wiki?curid=2532389", "title": "White Hot", "text": "White Hot \u00e8 il quarto album degli Angel, pubblicato nel 1978 per l'etichetta discografica Casablanca Records.\nIl disco.\nQuest'album segn\u00f2 il passaggio verso nuove sonorit\u00e0, dove i brani si distinguevano per un'impronta \"bubblegum\" ed un approccio ulteriormente commerciale rispetto al predecessore. Il disco conteneva anche la cover dei The Rascals \"Ain't Gonna Eat Out My Heart Anymore\", che divenne il singolo di maggior successo della band, riuscendo a posizionarsi al n\u00b044. Prodotto da Eddie Leonetti (che quello stesso anno aveva prodotto \"A Diamond Is a Hard Rock\" dei Legs Diamond), White Hot si rivel\u00f2 comunque l'album del gruppo dalle maggiori vendite. La formazione poi ammise di aver preso queste direzioni perch\u00e9 spinta dalla Casablanca nel tentativo disperato di recuperare i soldi che la label aveva investito su di loro."}
{"id": "2532393", "revid": "1305772", "url": "https://it.wikipedia.org/wiki?curid=2532393", "title": "Cladonia subulata", "text": "Cladonia subulata (L.) Weber ex F.H. Wigg. (1780), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino tardo \"subulatum\", che significa \"che ha la forma di uno scalpello\", ad indicare la forma degli apoteci.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia.\nHabitat.\nQuesta specie si adatta soprattutto a climi di tipo da temperato freddo a subartico. Rinvenuta su suoli minerali ai lati delle piste e dei sentieri, nelle radure delle foreste e delle brughiere e su legni marcescenti in suoli dal substrato siliceo. Predilige un pH del substrato intermedio fra molto acido e subneutro fino a subneutro puro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 molto rara:\nTassonomia.\nQuesta specie appartiene alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2532394", "revid": "1543377", "url": "https://it.wikipedia.org/wiki?curid=2532394", "title": "Whole Earth Catalog", "text": "Il Whole Earth Catalog \u00e8 stata una pubblicazione statunitense pubblicata dal 1968 al 1971 ideata da Stewart Brand con l'intento di promuovere prodotti che aiutassero gli individui a trovare la loro guida per creare il loro ambiente di vita, condividendo l'esperienza con chiunque fosse interessato.\nStoria.\nNel 1968 Stewart Brand rivoluzion\u00f2 l'idea di informazione con una pubblicazione chiamata \"Whole Earth Catalog\", senza pubblicit\u00e0 e a basso costo. All'interno del catalogo furono raccolti ed elencati i migliori attrezzi e libri che si potevano trovare al mondo con immagini, analisi ed usi, prezzi e fornitori. Il lettore inoltre poteva ordinare alcuni articoli direttamente per posta attraverso il catalogo. In quell'anno vendette mille copie a cinque dollari ciascuna. In ogni edizione del catalogo si esaminavano centinaia di prodotti. Progressivamente aumentarono i lettori e da parte loro la richiesta di informazioni su cambi di prezzo e indirizzi, nuove edizioni di libri, i prodotti pi\u00f9 presenti in quantit\u00e0. A questo scopo il catalogo fu pubblicato fino a quattro volte l'anno fino al 1971. Successivamente si pass\u00f2 ad una soluzione pi\u00f9 efficiente ossia dei supplementi trimestrali che contenevano le informazioni revisionate. Per rendere i supplementi pi\u00f9 interessanti, Brand cominci\u00f2 ad includere articoli, poesie e narrativa. I proventi dell'editoria venivano raccolti da una fondazione senza scopo di lucro, che venne battezzata con il nome di Point Foundation nel 1971.\nNel 1972 Brand vinse il National Book Award con la pubblicazione intitolata \"The Last Whole Earth Catalog\", che voleva essere l'ultima uscita del catalogo. Ma per la continua richiesta di aggiornamenti e di nuovi prodotti seguirono:\nDopo la pubblicazione del \"The Whole Earth Epilog\" ci si rese conto che i lettori erano ancora molti e preparati tanto da suggerire prodotti e dare brillanti commenti. Per raccogliere queste iniziative dei lettori nel 1974 nacque il \"CoEvolution Quarterly\". Si trattava di una rivista con lo stesso stile del \"The Whole Earth Catalog\" ma con temi legati all'ecologia, all'arte e alle scienze sociali. Nel 1984 Brand guid\u00f2 la fondazione incontro ad una nuova era con l'uscita del \"Whole Earth Software Catalog 1.0\" accompagnato da un periodico. Nel 1985 la fondazione Point convoc\u00f2 la prima conferenza degli hacker. Port\u00f2 all'uscita del \"Whole Earth Software Catalog 2.0\" e nacque un sistema regionale di videoconferenza, The Whole Earth Lectronic Link (WELL). Si trattava di una sorta di chat con pi\u00f9 di diecimila utenti, un bacino dove attingere informazioni e scoprire tutte le novit\u00e0. Brand si dimise come caporedattore dalla rivista nei primi anni ottanta. In seguito il numero di lettori diminu\u00ec al punto che i costi di produzione divennero insostenibili. La rivista fu pubblicata con altri nomi e diversi stili fino al 2003 ma era ormai distante dal concetto che rappresentava inizialmente. Il catalogo \u00e8 stato definito come il progenitore di Google da Steve Jobs, fondatore della Apple.\nStewart Brand sin dall'inizio pose un limite alla sua avventura: si sarebbe ritirato entro cinque anni con la speranza che prima qualcuno avesse voglia di gestire ed eventualmente anche migliorare la sua iniziativa. Per dare credibilit\u00e0 alla decisione presa, dal principio lasci\u00f2 sia il nome che la foto della copertina senza TM in modo che tutti potessero utilizzarli. Brand organizz\u00f2 nel 1972 un'iniziativa di addio dove stanzi\u00f2 20.000 dollari della Point Foundation a chi avesse avuto la migliore idea per investirli. Dopo diverse ore di discussione Brand non era convinto di nessuno ma decise comunque di lasciare i soldi ad un giovane fanatico dell'informatica, Fred Moore. I soldi vennero nascosti da Moore in una lattina di vernice che nascose in una buca del suo giardino. Ma ben presto si fecero avanti dei programmatori, tra cui Lee Felsenstein, con una buona idea ma senza soldi per realizzarla. Puntavano a creare una sorta di rete di computer, rendendo la comunicazione e l'archiviazione di informazioni comuni a tutti. Moore piacque l'idea e diede a loro i 20.000 dollari, il progetto si chiam\u00f2 Resource One. Felsenstein e Moore lavorarono assieme con l'intento che sia informazioni che i programmi per il computer dovessero essere gratis e disponibili a tutti: ci si stava avvicinando all'idea di open source. L'ultimo numero del \"Whole Earth Catalog\" conteneva una frase che caratterizza la sua essenza: \"Stay hungry. Stay foolish.\" Steve Jobs ha ricordato queste parole durante un toccante discorso tenuto all'universit\u00e0 di Stanford nel 2005, in occasione dell'assegnazione delle lauree (\"commencement day\").\nFunzioni e scopi.\nLo scopo della rivista era di permettere al lettore di trovare praticamente ogni informazione utile, a partire dall'idea che gli umani avrebbero quindi sviluppato una tecnologia ed una cultura nuova, positiva e sostenibile; in questo senso le sue idee anticipavano l'avvento di Internet. Il \"Whole Earth Catalog\" funzionava da mezzo di conoscenza e attraverso i commenti di Brand e dei suoi collaboratori anche come mezzo di valutazione sull'oggetto che si cercava. L'utente viene guidato a capire il valore di cosa sta cercando e come cercarlo. Un articolo era elencato nel catalogo se ritenuto:\nCaratteristiche e contenuti.\nIl titolo.\nIl nome fu scelto con accuratezza dato che Brand voleva attirare l'attenzione per motivazioni politiche e formative pi\u00f9 che commerciali.\nCominci\u00f2 a girare per l'universit\u00e0 di Berkeley con un cartello con scritto : \"NASA: why haven't we seen a photo of the whole Earth yet?\".\nIn questo cartello domandava il perch\u00e9 non fosse ancora resa pubblica la foto della Terra vista dalla Luna. Nel 1968 la Nasa inizi\u00f2 i voli di prova per lanciare i primi uomini sulla luna. L'equipaggio poteva portare con s\u00e9 macchine fotografiche automatiche e fotografare la Terra. Quindi la richiesta di Brand risultava possibile. Il motivo era dare un forte impatto psicologico mettendo questa foto come copertina della rivista. Lui era convinto che la visione della Terra come un'enorme palla blu sullo sfondo nero dell'universo avrebbe fatto capire quanto le differenze del colore di pelle, di religione, di nazionalit\u00e0 e tutti i beni materiali erano davvero poco importanti visti da lontano e invece era necessario essere uniti e favorire la voglia di condivisione. Il catalogo era un movimento che perseguiva uno stile basato su un pensiero responsabile che la Terra \u00e8 uno spazio prezioso e le sue risorse vanno usate con accuratezza a favore di un'energia sostenibile. \"The Whole Earth Catalog\" fu associato spesso alla cultura hippy e da molte persone di quella cultura apprezzato perch\u00e9 era molto utile per informazioni su prodotti per vivere in autosufficienza, per l'idea di diffondere gratuitamente il sapere e il rispetto verso la natura che ci circonda. Invece il catalogo non voleva apparire legato a questa cultura, per non essere associato a libri che diffondevano superstizioni o pseudoscienze.\nLa struttura.\nIl catalogo era suddiviso nelle sezioni:\n- Understanding Whole Systems (capire i sistemi generali)\n- Shelter and Land Use (abitazioni e uso della terra)\n- Industry and Craft (industria e artigianato)\n- Communications (comunicazione)\n- Community (societ\u00e0)\n- Nomadics (cose in movimento)\n- Learning (Sezione libri)\nL'importanza di un articolo era suggerita dalle pagine occupate. Ma non sempre, in alcuni casi come commento all'oggetto veniva scritto : \u00ab\"Here is someone who needs no introduction\".\u00bb ovvero che non c'era bisogno di presentazione data l'importanza che ricopriva.\nLo stile.\n\"The Whole Earth Catalog\" \u00e8 stato modellato sullo stile del catalogo della ditta L.L.Bean che produceva abiti caldi e resistenti e accessori da campeggio, il tutto spedito per posta. I vestiti erano di alta qualit\u00e0 e pi\u00f9 tradizionali rispetto a quelli nei negozi locali. Inoltre la L.L. Bean prendeva indietro ogni acquisto che non era di gradimento del cliente rimborsandolo per qualsiasi motivo, quindi comprare da loro non comportava alcun rischio. Lo stile del catalogo era legato ad un ritorno alla natura e le descrizioni erano efficienti e stringate, trovando larghi consensi tra i lettori (i quali provenivano la maggior parte dalla parte nord est degli USA ed erano proprio persone molto concise). (Wholeearth, sezione Whole Earth Culture)\nDal punto di vista grafico il catalogo fu pubblicato usando una grande innovazione degli anni settanta. Usc\u00ec la macchina da scrivere Selectric dell'IBM e divenne l'attrezzatura standard di tanti uffici. Le Selectric diversamente dalle macchine da scrivere comuni avevano caratteri con orli acuti e spaziatura variabile, rendendo i testi stampati molto pi\u00f9 professionali. Le pagine del \"The Whole Earth Catalog\" erano fuori misura, 28x36 centimetri.\nCuriosit\u00e0.\nBrand \u00e8 arrivato a concepire il \"Whole Earth Catalog\" con l'iniziativa del \"Whole Earth Truck Store\" nell'anno 1963. Il \"Whole Earth Truck Store\" fu il principio per il catalogo: si trattava di una libreria alternativa viaggiante su un autocarro ed era presentata al pubblico come una fiera dove attingere informazioni e potersi formare su svariati argomenti. Nel 1968 il \u201cnegozio viaggiante\u201d finalmente si stabil\u00ec nella sua ubicazione permanente a Menlo Park in California. Quell'anno fu anche quello della prima uscita del catalogo che divenne rapidamente un fenomeno culturale, il manuale non ufficiale della controcultura. \nIl motto del \"Whole Earth Catalog\" divenne \u201cpensa in grande agisci in piccolo\u201d. Era un modo efficiente di diffondere idee potenti che hanno alterato gli interessi e modi di vivere di milioni di persone grazie ai commenti brillanti, poetici e anticonformisti di Brand.\nAltri paesi nel mondo si ispirarono al \"Whole earth Catalog\" per registrare e informare su attrezzi e tecniche utili per il loro sviluppo.\nNonostante la politica fosse spesso contro questa forma di diffusione di cultura gratuita, negli anni settanta usc\u00ec una versione del \"Whole Earth Catalog\" chiamata \"Liklik Buk\" in Papua Nuova Guinea. \nFu utile per rendere gli abitanti consapevoli di nuove tecnologie, di uno sviluppo sostenibile e creare in loro fiducia nel migliorare l'economia tramite le loro risorse. Nel 1970 fu aperto un negozio chiamato Whole Earth Provision Co. ad Austin nel Texas per offrire i prodotti censiti dal \"Whole Earth Catalog\". Del catalogo era conservato anche il rispetto per la natura e lo spirito per la ricerca di prodotti innovativi."}
{"id": "2532399", "revid": "287204", "url": "https://it.wikipedia.org/wiki?curid=2532399", "title": "Sophia Santi", "text": "Biografia.\n\u00c8 cresciuta a Vancouver. Si trasferisce a casa di sua madre nello Stato dell'Arizona a 18 anni, quindi a Los Angeles in California all'et\u00e0 di 20 anni. Ha affermato che suo padre \u00e8 rumeno con ascendenze zingare mentre sua madre \u00e8 canadese di origini Black Irish, tedesche e cherokee.\nEra un vero \"maschiaccio\" da ragazza: infatti di lei dice \"Mi sono slogata ciascuna delle caviglie da otto a dodici volte strappandomi cinque legamenti\", con conseguenti difficolt\u00e0 nell'indossare i tacchi. Durante le scuole superiori ha lavorato come cuoca e successivamente ha frequentato una scuola di cosmetologia.\nComincia la carriera di modella all'et\u00e0 di 14 anni. Ha iniziato a posare in foto per adulti con il nome Natalia Cruz, diventando Penthouse Pet del mese nel novembre del 2002 e Penthouse Pet dell'anno 2005.\nNel 2005, ha firmato un contratto in esclusiva con la casa di produzione di film pornografici Digital Playground. In quel momento, cambia anche il nome in \"Sophia Santi\", affermando di non possedere nessun sito web \"NataliaCruz.com\" e di non volere che la persona proprietaria di tale sito potesse speculare su tutto il lavoro di marketing che la Digital Playground faceva per lei. Ad oggi, la sua performance pi\u00f9 significativa \u00e8 in apparenza quella in \"Island Fever 4\".\nAll'et\u00e0 di 18 anni, Sophia si \u00e8 fatta realizzare un grande tatuaggio di un \"drago giapponese\", che copre la maggior parte del fianco sinistro. Il testo del tatuaggio \u00e8 \u305d\u3046\u305e\u3046\u3059\u308b in hiragana; un possibile significato \u00e8 \u60f3\u50cf\u3059\u308b (\"immaginare\"). Ella ha affermato che, dal momento che il tatuaggio \u00e8 una dipendenza, piuttosto che tanti piccoli tatuaggi, ha preferito avere un grande tatuaggio, in cui si continuer\u00e0 un lavoro svolto di volta in volta. Lei ha anche un piccolo tatuaggio di una farfalla sul lato destro del suo ventre.\nSophia \u00e8 interessata alla medicina naturale e alla spiritualit\u00e0. Inoltre \u00e8 devota alle Filosofie orientali dell'Ayurveda e del Tantra.\nSi descrive con orientamento bisessuale."}
{"id": "2532400", "revid": "119145757", "url": "https://it.wikipedia.org/wiki?curid=2532400", "title": "Episodi di Yu-Gi-Oh! (serie animata 1998)", "text": "Di seguito vengono elencati gli episodi dell'anime seriale \"Yu-Gi-Oh!\", tratto dall'omonimo manga di Kazuki Takahashi. L'intera serie non \u00e8 mai stata adattata e distribuita in altri paesi al di fuori del Giappone."}
{"id": "2532401", "revid": "287204", "url": "https://it.wikipedia.org/wiki?curid=2532401", "title": "PalaPellini", "text": "Il PalaPellini \u00e8 un complesso sportivo situato a Perugia, Umbria. Dispone di una capacit\u00e0 di circa 800 posti a sedere ed ha una superficie totale di 3.000 mq.\nIn questa struttura si svolgono le partite della Serie A Dilettanti di pallacanestro. Le partite in casa del Basket Centro Perugia vengono giocate nel PalaPellini, attualmente nel campionato di Serie A Dilettanti FIP 2009-2010.\nVoci correlate.\nPalaEvangelisti"}
{"id": "2532403", "revid": "1776051", "url": "https://it.wikipedia.org/wiki?curid=2532403", "title": "Sinful", "text": "Sinful (o Bad Publicity) \u00e8 il quinto album degli Angel, pubblicato nel 1979 per l'etichetta discografica Casablanca Records.\nIl disco.\nIl titolo con cui venne nominato l'album in origine fu \"Bad Publicity\", la quale copertina raffigurava i 5 membri vestiti in modo normale, contrariamente ai classici vestiti bianchi dei precedenti, mentre venivano sorpresi in un Hotel da un poliziotto durante una partita a carte accompagnati da donne e alcool. Il retro della copertina raccoglieva alcune recensioni sulla band degli anni passati. Un numero limitato di copie venne distribuito alle stazioni radio e altri media poco prima dell'imminente pubblicazione nella primavera del 1979, prima che il presidente della Casablanca Records Neil Bogart ordinasse il divieto di distribuirlo. Egli impose la distruzione di tutte le copie del disco, dichiarando che \"Bad Publicity\" avrebbe peggiorato la reputazione del gruppo e si assicur\u00f2 che la copertina venisse ridisegnata e l'album venisse reintitolato con un nome meno \"dannoso\", ovvero \"Sinful\".\nFortemente lodato dai critici, \"Sinful\" ebbe la sfortuna di essere stato pubblicato nello stesso periodo dell'album dei Kiss \"Dynasty\". La vena progressive che poteva essere riconosciuta nei primi lavori, venne sempre pi\u00f9 oscurata da un sound pi\u00f9 diretto, e molto pi\u00f9 orientato sul pop. Sfortunatamente, malgrado l'estrazione del singolo \"Don't Take Your Love\", l'album non riusc\u00ec a soddisfare le speranze della band e dell'etichetta, non comparendo neanche nella classifica top 100."}
{"id": "2532404", "revid": "115387426", "url": "https://it.wikipedia.org/wiki?curid=2532404", "title": "Carlo Sbordone", "text": "Biografia.\nConsegue la laurea in matematica nel 1970 presso l'Universit\u00e0 degli Studi di Napoli Federico II, dove attualmente \u00e8 professore emerito di Analisi matematica. \u00c8 socio dell'Accademia Nazionale dei Lincei e presidente dell'Accademia Pontaniana. \nAttivit\u00e0 scientifica.\nLe ricerche di Carlo Sbordone riguardano principalmente il settore del Calcolo delle variazioni, con particolare enfasi sui metodi di asintotici di rappresentazione e approssimazione di funzionali integrali, sulla teoria delle mappe quasiconformi e la loro applicazioni ai problemi di regolarizzazione per le equazioni alle derivate parziali.\nSbordone ha fondato a Napoli una scuola di Analisi Matematica che annovera tra i suoi membri matematici del prestigio di Nicola Fusco, e che prosegue e rinnova, nelle tematiche di ricerca trattate - regolarit\u00e0 per equazioni a derivate parziali, mappe quasiconformi, teoria geometrica della misura - e nella visibilt\u00e0 internazionale acquisita, la tradizione delle ricerche classiche intraprese da Renato Caccioppoli.\nL'attivit\u00e0 scientifica di Carlo Sbordone \u00e8 stata premiata con vari riconoscimenti. Sbordone \u00e8 socio corrispondente dell'Accademia dei Lincei per la Classe di Scienze Fisiche. \u00c8 anche membro eletto, per il triennio 2012-2015, della Commissione Scientifica dell'UMI, di cui \u00e8 stato presidente dal 2000 al 2006. Nel 2000 gli \u00e8 stata conferita la Medaglia dell'Accademia Nazionale delle Scienze detta dei XL per la Matematica, mentre nel 2002 ha vinto il premio degli Annales Institut H. Poincar\u00e8. Nel 2009 gli \u00e8 stato conferito il Premio \"Guido Dorso\" per la cultura. \nTra i suoi coautori figurano matematici quali Ha\u00efm Brezis, Gianni Dal Maso (Premio Caccioppoli 1990), Nicola Fusco (Premio Caccioppoli 1994), Tadeusz Iwaniec, Pierre-Louis Lions (Medaglia Fields 1994), Paolo Marcellini.\nPrincipali risultati.\nIn una prima fase della sua carriera Carlo Sbordone si \u00e8 occupato di tematiche riguardanti l'approssimazione asintotica di funzionali integrali del Calcolo delle Variazioni, nell'ambito della teoria della Gamma convergenza fondata da Ennio De Giorgi. Tali ricerche sono culminate in una serie di risultati che per un verso hanno permesso di ottenere i primi casi di famosi teoremi di regolarit\u00e0 delle soluzioni - si veda il teorema di maggiore integrabilit\u00e0 dei minimi provato con Attouch - e che per altri hanno permesso di stabilire con Paolo Marcellini i primi risultati generali di esistenza dei minimi per funzionali integrali vettoriali.\nIn una seconda fase, gli interessi di Sbordone si sono concentrati sulle propriet\u00e0 qualitative delle soluzioni di problemi variazionali attraverso anche l'analisi delle propriet\u00e0 geometriche delle mappe quasiconformi. Si segnalano in questa direzione un notevole teorema di maggiore integrabilit\u00e0 per minimi di funzionali a crescita generale ottenuto con Nicola Fusco e la serie di lavori in collaborazione con Tadeusz Iwaniec. In particolare, in un lavoro con Iwaniec del 1994 viene data una dimostrazione sintetica della rigidit\u00e0 della decomposizione di Hodge per perturbazioni di tipo potenza, che trova poi importanti applicazioni nella regolarit\u00e0 delle cosiddette soluzioni molto deboli di equazioni ellittiche; nel 2001, sempre in collaborazione con Iwaniec, viene introdotta la nozione di campo quasiarmonico, che permette di dare un quadro unificato ad una serie di risultati di regolarit\u00e0 in teoria geometrica delle funzioni ed equazioni a derivate parziali. Tale teoria ha valso agli autori il premio degli Annales de l'Institut Henri Poincar\u00e9 per l'anno 2002."}
{"id": "2532419", "revid": "968255", "url": "https://it.wikipedia.org/wiki?curid=2532419", "title": "Chiesa di Santa Teresa (Trani)", "text": "La chiesa di Santa Teresa, costruita nel XVII secolo dai Teresiani costituisce un interessante esempio di architettura barocca a Trani.\nStoria.\nLa chiesa sorge dove nel medioevo erano ubicate altre due chiese: l'antica chiesa di San Leo o San Leone, risalente probabilmente al XII secolo di cui non rimangono tracce se non in qualche documento del 1171 e in qualche riferimento toponomastico, e la chiesa di San Marco, costruita nel XV secolo sulla preesistente in onore del patrono di Venezia, i cui abitanti formavano una nutrita colonia in citt\u00e0: Trani \u00e8 stata sede di un consolato della Serenissima fino al XVI secolo. La chiesa di San Marco diede il nome anche ad uno dei quattro Seggi nobiliari della citt\u00e0, come ricordato nella toponomastica della piazza antistante la chiesa.\nNel 1642 la chiesa passa ai Teresiani, che avevano nello stesso periodo richiesto di stabilire il loro monastero presso Palazzo Caccetta. Nel XVIII secolo l'antica chiesa dei veneziani \u00e8 ormai in condizioni fatiscenti: venne quindi deciso il suo abbattimento per la costruzione di una nuova chiesa \"\"pi\u00f9 grande e capace\". La chiesa di San Marco venne parzialmente inglobata nella nuova costruzione: quella che doveva essere la navata principale costituisce oggi la sagrestia dell'attuale costruzione.\nLa nuova costruzione ebbe l'assenso dell'arcivescovo Davanzati ma la forte opposizione di alcune famiglie nobili come i Sifola e i Filangeri, che mal tolleravano la costruzione di un nuovo edificio che avrebbe privato i loro palazzi della vista sulla rada del porto.\nLa posa della prima pietra della chiesa di Santa Teresa avvenne il 13 ottobre del 1754. Anche a causa di un ricorso all'autorit\u00e0 regia da parte delle suddette famiglie, la costruzione venne completata nel 1764.\nCon la soppressione del monastero dei Teresiani all'inizio del XIX secolo, la chiesa di Santa Teresa venne assegnata il 10 febbraio 1808 all'Arciconfraternita della Beata Vergine Addolorata che tutt'oggi la custodisce.\nDescrizione.\nL'effetto prospettico tipico degli edifici di tale arte, \u00e8 ottenuto con chiaroscuri fortemente accentuati e con la ricca e varia ornamentazione che conferiscono a tutta la facciata movimento e colorito. L'interno si presenta a pianta ottagonale coperto da cupola, mentre l'esterno appare quadrangolare e compatto, fondendosi perfettamente con il vicino Palazzo Caccetta lungo il lato che d\u00e0 sul porto.\nL'edificio presenta una facciata realizzata su un singolo ordine, divisa da un cornicione fortemente aggettante, di cui quello inferiore aperto su due livelli da tre archi. La parte superiore \u00e8 presente una nicchia centrale, con triplice cornice a lesene fiancheggiata da paraste, che ospita la statua di Santa Teresa, opera dello scultore Giuseppe Bassi.\nL'interno della chiesa presenta una ricca suppellettile sacra costituita da una cantoria in legno intagliato e dipinto, da quattro coretti a griglia traforata e da confessionali con sedili laterali, e il corredo pittorico originale, entrambi realizzati tra il 1766 e il 1768.\nDi sicuro pregio sono i sedici dipinti conservati al suo interno tra i quali \"il dubbio di San Giuseppe\" e la \"Madonna in Gloria\"\" del pittore tranese Giambattista Cal\u00f2. Da segnalare anche un busto ligneo di San Giuseppe opera settecentesca di fattura napoletana.\nIn questa chiesa si venera la Madonna Addolorata, la cui statua che esce in processione la notte tra il Gioved\u00ec e il Venerd\u00ec Santo. "}
{"id": "2532420", "revid": "767487", "url": "https://it.wikipedia.org/wiki?curid=2532420", "title": "Stazione climatica di Bokor", "text": "La stazione climatica di Bokor \u00e8 una cittadina-fantasma abbandonata da tempo, costruita dai francesi a partire dal 1921 sui Monti D\u00e2mrei, a circa 20\u00a0km in linea retta dal capoluogo di provincia di Kampot (che diventano circa 40 lungo l'unica strada di accesso), nella Cambogia meridionale. Vi sono stati girati il finale del film del 2002 \"City of Ghosts\" e parte del film coreano del 2004 \"R-Point\".\nStoria.\nLa cittadina fu costruita come luogo di villeggiatura per offrire all'elite coloniale francese ristoro dall'insalubre calura e umidit\u00e0 di Phnom Penh nei mesi pi\u00f9 caldi. Il punto di attrazione principale era il maestoso Bokor Palace Hotel, con annesso casin\u00f2. Vi erano inoltre negozi, un ufficio postale, una chiesa cattolica e gli appartamenti reali. La sua importanza \u00e8 anche storico-culturale, in quanto fornisce indicazioni su come i coloni passassero il loro tempo libero nei possedimenti coloniali.\nLa stazione climatica fu abbandonata una prima volta alla fine degli anni Quaranta, durante la Guerra d'Indocina, a causa delle insurrezioni locali guidate dal Khmer Issarak, e di nuovo nel 1970, quando fu occupata dai Khmer rossi, che la sottrassero al controllo del governo guidato da Lon Nol. Durante l'invasione vietnamita, nel 1979 i Khmer rossi vi si asserragliarono e resistettero per mesi all'esercito vietnamita. Nei primi anni Novanta fu uno degli ultimi presidi occupati dai Khmer rossi.\nEpoca presente.\nPrive di ogni manutenzione da tempo, le costruzioni sono ancora in piedi, seppur in pessime condizioni, spesso avvolte dalla nebbia. Gli unici edifici abitati in permanenza sono un presidio dei guardiani del parco nazionale di Bokor (nell'edificio moderno del Bokor National Park Training Center) e un minuscolo tempio buddista. Nei pressi c'\u00e8 anche una cascata che tende ad asciugarsi durante la stagione secca e ad essere in piena durante la stagione delle piogge. Lungo la strada, circa 10\u00a0km prima della Stazione, si incontrano gli edifici in legno del cosiddetto \"Black Palace\", una piccola residenza estiva di re Sihanouk abbandonata da qualche decennio.\nNegli ultimi anni il sito \u00e8 diventato un'attrazione per i turisti abbastanza avventurosi da inoltrarsi in un viaggio di circa 1,5-2\u00a0ore lungo una strada che si inerpica sulla montagna, risalendo dal livello del mare a circa 1000\u00a0metri, per buona parte in pessime condizioni e assediata dalla giungla.\nIl sito \u00e8 di propriet\u00e0 del governo, ma \u00e8 stato affittato per 99 anni al Sokimex Group, che si \u00e8 impegnato a migliorare la strada e a costruirvi un comprensorio turistico con alberghi, ristoranti, golf club ecc., oltre che riparare il vecchio hotel e il casin\u00f2. Il progetto \u00e8 stato reso noto al pubblico il 19 gennaio 2008 e poco dopo sono iniziati i lavori di sistemazione della strada. Le stime parlano di 30 mesi di lavori al costo di 21 milioni di dollari USA. Durante i lavori l'accesso ai turisti rester\u00e0 vietato per buona parte del tempo. La seconda fase dei lavori, riguardante lo sviluppo turistico vero e proprio, prevede una spesa di 1 miliardo di dollari USA in 15 anni, dopo di che verr\u00e0 esaminata la possibilit\u00e0 di allargare la cittadina secondo piani al momento sconosciuti."}
{"id": "2532423", "revid": "120556637", "url": "https://it.wikipedia.org/wiki?curid=2532423", "title": "Jagodninskij rajon", "text": "Il distretto di Jagodnoe () \u00e8 un rajon della Russia con capoluogo Jagodnoe."}
{"id": "2532426", "revid": "214509", "url": "https://it.wikipedia.org/wiki?curid=2532426", "title": "Tomografia ottica a coerenza", "text": ""}
{"id": "2532444", "revid": "671029", "url": "https://it.wikipedia.org/wiki?curid=2532444", "title": "Campeonato Brasileiro S\u00e9rie A 1990", "text": "Il Campeonato Brasileiro S\u00e9rie A 1990 (in italiano Campionato Brasiliano Serie A 1990) \u00e8 stato la 20\u00aa edizione del massimo campionato brasiliano di calcio.\nFormula.\nPrimo turno: 20 squadre divise in 2 gruppi di 10 club ciascuno. Nella prima fase ciascuna squadra affronta una volta tutte le componenti dell'altro girone, nella seconda tutte le componenti del proprio girone. Si qualificano ai quarti di finale i vincitori della prima e della seconda fase di ogni raggruppamento e le 4 migliori squadre nella classifica comprendente entrambi i turni. Retrocedono in Segunda Divis\u00e3o le ultime 2 classificate.\nQuarti di finale e semifinali: gara in partita di andata e ritorno. In caso di parit\u00e0 passa al turno successivo la squadra che ha ottenuto il miglior piazzamento nella fase precedente.\nFinale: gara in partita di andata e ritorno. In caso di parit\u00e0 sono previsti i tempi supplementari e, nel caso del perdurare del risultato di pareggio, i rigori."}
{"id": "2532447", "revid": "93556", "url": "https://it.wikipedia.org/wiki?curid=2532447", "title": "Gremio dei calzolai", "text": "I calzolai (\"cazzuraggi\" nella lingua locale) sono un'antica corporazione di arti e mestieri (Gremi) della citt\u00e0 di Sassari. Partecipano alla discesa dei candelieri e il loro candeliere \u00e8 l'ottavo a scendere da piazza Castello e il quarto ad entrare in chiesa.\nStoria.\nDei calzolai si parla per la prima volta negli statuti sassaresi del 1294, la corporazione compare in tutti gli scritti e memoriali anche ufficiali che regolano la discesa dei candelieri.\nNel 1504 hanno l'onore di scendere al terzo posto mentre gi\u00e0 nell'ordinanza del 1531 veniva nominato come quarto dopo Poble, Mercaders e Sastres (Massai, Mercanti e Sarti) con l'obbligo di alternanza con candeliere dei Sarti.\nAnche nel memoriale di fine seicento inviato al vicer\u00e9 di Sardegna in cui compaiono le maestranze che innalzano candeliere compaiono i Saparatores (Calzolai).\nInoltre sono presenti nell'unico voto riconosciuto dal comune cio\u00e8 quello del 1652.\nIl primo statuto venne redatto nel 1564, e in origine il gremio era consociato allo scomparso Gremio dei conciatori e dei Miniatori di pelli con il patrono in San Salvatore.\nPatrona.\nL'attuale patrona del gremio \u00e8 la siracusana Santa Lucia riportata sulla bandiera e sul fusto del candeliere. La sua festa, e la principale per il gremio \u00e8 il 13 dicembre.\nNel XVI secolo la cappella del Gremio era intitolata alla Madonna dello Spasimo e si trovava presso il chiostro di Santa Maria di Betlem.\nDal 1610 la cappella si trova al duomo di San Nicola.\nLa Madonna dello Spasimo con i santi Crispino e Crispiniano sono i compatroni.\nSegni distintivi.\nBandiera.\nLa bandiera del gremio \u00e8 di colore rosso. Da un lato presenta l'immagine della santa patrona, dall'altra quella del protomartire San Gavino.\nCostume.\n\u00c8 composto da:\nCandeliere.\nIl candeliere attuale dei calzolai risale al 1924 . Insieme al candeliere dei Sarti \u00e8 il pi\u00f9 particolare.\nPur essendo gremio di candeliere da sempre non si hanno notizie del candeliere pi\u00f9 antico.\nBase.\nLa base \u00e8 di colore bianco . La forma \u00e8 ottagonale irregolare. I quattro lati obliqui, i pi\u00f9 piccoli, recano disegnati Santa Lucia e i tre compatroni.\nFusto.\n\u00c8 costituito da un fusto centrale pi\u00f9 stretto rispetto agli altri candelieri sassaresi e da quattro colonnine che uniscono base e fusto. Nella colonna centrale vi \u00e8 riportata l'effigie dei Martiri Turritani nella parte anteriore e martello, cesoia e tenaglia in quella posteriore. Il colore prevalente \u00e8 il bianco.\nCapitello.\nDi colore bianco come la base reca disegnati dei motivi floreali. il candeliere dei calzolai pesa 175 kg senza stanghe e 205 kg con stanghe"}
{"id": "2532449", "revid": "74801", "url": "https://it.wikipedia.org/wiki?curid=2532449", "title": "Santiago Tequixquiac", "text": "Santiago Tequixquiac \u00e8 un piccolo villaggio ubicato a nord della Citt\u00e0 del Messico, il suo nome antico in lingua otom\u00ed \u00e8 Nthehe. \u00c8 una piccola localit\u00e0 dello Stato del Messico, nel comune di Tequixquiac.\nIl paese \u00e8 diviso in cinque \"barrios\" (quartieri) ed una colonia \"ejidal\" che integrano l'urbanizzazione di questa comunit\u00e0 e sono i seguenti:"}
{"id": "2532454", "revid": "1892728", "url": "https://it.wikipedia.org/wiki?curid=2532454", "title": "Due pessimi vicini di casa", "text": ""}
{"id": "2532460", "revid": "46291", "url": "https://it.wikipedia.org/wiki?curid=2532460", "title": "Magydaris pastinacea", "text": "Il basilisco (Magydaris pastinacea ) \u00e8 una pianta appartenente alla famiglia delle Apiaceae. Fiorisce a maggio-giugno. L'epiteto specifico deriva dal latino \u2018pastinaca\u2019 (pastinaca, carota) in riferimento alla somiglianza con queste specie; il nome generico dal greco \"\u03bc\u03ac\u03b3\u03cd\u03b4\u03b1\u03c1\u03b9\u03c2\", nome di una pianta citata da diversi autori, ma di non chiara attribuzione, per taluni il silfio.\nDistribuzione.\nIl basilisco cresce in Sardegna, in Sicilia e in una stazione isolata nel Lazio nei pressi di Terracina. Cresce fino a 800 m, nelle garighe presso i litorali, pi\u00f9 raramente in luoghi disturbati e lungo le strade, su suoli piuttosto freschi almeno in inverno e primavera, e nella fascia mediterranea.\nMorfologia.\nForma biologica: emicriptofita scaposa. Pianta perennante per mezzo di gemme poste a livello del terreno. Si presenta con fusto eretto, sottilmente striato, con midollo bianco e il diametro alla base di 1\u20133\u00a0cm. Le foglie basali sono lunghe 5-10 dm a contorno triangolare, incompletamente divise in 7 lobi profondi e pi\u00f9 o meno accorciati presentano il bordo lobato e crenato con un tubercolo bianco all'apice dei nervi, la lamina \u00e8 coriacea verde-scuro nella pagina superiore. Le ombrelle sono composte da 40-50 raggi (con diametro di 2\u20133\u00a0mm) lunghi fino a 10\u00a0cm; l'involucro \u00e8 costituito da 10-15 brattee lesiniformi, bianco-membranose sul bordo, talora divise all'apice. Le bratteole sono lineari (1,5 x 25\u00a0mm), il calice pubescente e i petali bianchi hanno entrambi una lunghezza di 2\u00a0mm.\nUsi tradizionali.\nNella tradizione popolare sarda la \"M. pastinacea\" trova impiego nell'artigianato: col fusto secco, si creano dei panchetti chiamati \"bank\u00ectta di firrul\u00f2ni\".\nL'ombrella, grande e vistosa, e il peduncolo che la supporta, si prestano all'essiccazione e possono essere adoperate nelle composizioni floreali.\nInfine, la \"M. pastinacea\" viene utilizzata nell'alimentazione del cavallo. Da osservazioni effettuate nel territorio di Dorgali risulta infatti che tale pianta, mentre viene rifiutata da diversi tipi di bestiame, viene brucata dagli equini. Si deve comunque tenere in considerazione che la pianta \u00e8 fototossica a causa del contenuto in furocumarine.\nFarmacognosia.\nContiene: la cumarina Ostolo e le furocumarine: Imperatorina, Isopimpinellina, Bergaptene, Xantotossina e Heraclenolo che sono state isolate per la prima volta dal genere \"Magydaris\", mentre i composti Umbelliprenina, Fellopterina e Heraclenina sono stati precedentemente isolati da altre fonti naturali."}
{"id": "2532465", "revid": "287204", "url": "https://it.wikipedia.org/wiki?curid=2532465", "title": "Cladonia symphycarpa", "text": "Cladonia symphycarpa (Fl\u00f6rke) Fr. (1826), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"symphysis\", che significa \"che crescono insieme, vicini\", e dal greco , cio\u00e8 \"k\u00e0rpos\", che significa \"frutto\", ad indicare che i soredi fruttificano in gruppo sugli apoteci.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia.\nHabitat.\nFrequente nelle vallette nivali e nei pascoli alpini; poco frequente nei firmeti; abbastanza frequente negli elineti.\nSi adatta soprattutto a climi di tipo olartico. Rinvenuta su suoli calcarei in pascoli asciutti o sulla faccia superiore esposta al sole dei massi calcarei; certamente diffuso in varie regioni dell'Italia meridionale anche se finora non rinvenuto. Predilige un pH del substrato intermedio fra subneutro e basico fino a basico puro. Il bisogno di umidit\u00e0 \u00e8 xerofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 alquanto comune:\nTassonomia.\nQuesta specie \u00e8 attualmente attribuita alla sezione Helopodium; a tutto il 2008 non sono state identificate forme, sottospecie e variet\u00e0."}
{"id": "2532467", "revid": "287204", "url": "https://it.wikipedia.org/wiki?curid=2532467", "title": "Plaza Mayor", "text": "Con plaza Mayor (\"piazza Maggiore\" in spagnolo), nell'urbanistica spagnola e dell'America Latina, ci si riferisce spesso alla piazza principale della citt\u00e0:"}
{"id": "2532473", "revid": "1543377", "url": "https://it.wikipedia.org/wiki?curid=2532473", "title": "Plaza Mayor (Madrid)", "text": "La Plaza Mayor de Madrid \u00e8 situata al centro della citt\u00e0, a pochi metri dalla piazza della Puerta del Sol e dalla Plaza de la Villa insieme alla \"calle Mayor\".\nStoria.\nLe origini della piazza risalgono al XV secolo, quando alla confluenza dei caminos (oggigiorno \"calles\") di Toledo e Atocha, ai confini della citt\u00e0 medievale, si celebrava in questo luogo, conosciuto come \"Plaza del Arrabal\", il mercato principale della citt\u00e0, in cui vi era una prima zona porticata, per regolare il commercio nella piazza.\nNel 1580, dopo aver trasferito la corte a Madrid nel 1561, Filippo II diede l'incarico di rimodellare la piazza a Juan de Herrera, e cominci\u00f2 la demolizione delle \"casas de manzanas\" dell'antica piazza quello stesso anno. La costruzione del primo edificio della nuova piazza, la Casa de la Panader\u00eda, cominci\u00f2 nel 1590 ad opera di Diego Sillero. Nel 1617, Filippo III, incaric\u00f2 la prosecuzione dei lavori a Juan G\u00f3mez de Mora, che li avrebbe conclusi nel 1619.\nLa Plaza Mayor ha sofferto tre grandi incendi nella sua storia, il primo dei quali nel 1631, e lo stesso Juan G\u00f3mez de Mora si incaric\u00f2 dei lavori di ricostruzione. Il secondo avvenne nel 1670, e questa volta l'incaricato della ricostruzione fu l'architetto Tom\u00e1s Rom\u00e1n. L'ultimo dei tre avvenne nel 1790, con Francesco Sabatini incaricato di dirigerne l'estinzione. L'incaricato della ricostruzione fu in quest'occasione Juan de Villanueva, che abbass\u00f2 l'altezza del caseggiato che circonda la piazza da cinque a tre piani e chiuse gli angoli ponendo grandi arcate per l'accesso. I lavori di ricostruzione si prolungarono fino al 1854, e li continuarono, dopo la morte di Villanueva, i suoi discepoli Antonio L\u00f3pez Aguado e Custodio Moreno.\nNel 1848 venne collocata la statua equestre di Filippo III al centro della piazza, opera del Giambologna e di Pietro Tacca, datata 1616. Nel 1880, si restaur\u00f2 la Casa de la Panader\u00eda, ad opera di Joaqu\u00edn Mar\u00eda de la Vega. Nel 1921 tocc\u00f2 al caser\u00edo, lavoro a carico di Oriol. Nel 1935 un altro intervento, portato a termine da Fernando Garc\u00eda de Mercadal. E negli anni sessanta si effettu\u00f2 un restauro generale, che la chiuse al traffico su ruote e dot\u00f2 la piazza di un parcheggio sotterraneo. L'ultima operazione, portata a termine nel 1992, consistette nella decorazione murale, opera di Carlos Franco, della Casa de la Panader\u00eda, che rappresenta personaggi mitologici come la dea Cibele.\nIl nome della piazza.\nIl nome della piazza \u00e8 cambiato nel corso della storia, dal primo nome di \"Plaza del Arrabal\" pass\u00f2 a chiamarsi \"Plaza Mayor\".\nVenne chiamata \"Plaza del Arrabal\" quando, al rimanere fuori dalla cerchia delle mura medievali, pass\u00f2 a costituire il centro dei nuovi quartieri creati dall'ampliamento della citt\u00e0 verso est durante il regno di Juan II de Castilla, chiamati \"el Arrabal\".\nNel 1812, in ottemperanza al decreto che disponeva che tutte le piazze maggiori di Spagna passassero a chiamarsi \"Plaza de la Constituci\u00f3n\", cambi\u00f2 di nome, ma sarebbe durato solo al 1814, anno in cui venne ribattezzata \"Plaza Real\". Recuper\u00f2 il nome di \"Plaza de la Constituci\u00f3n\" nei periodi dal 1820 al 1823, dal 1833 al 1835 e dal 1840 al 1843.\nNel 1873, cambi\u00f2 ancora in \"Plaza de la Rep\u00fablica\", e ancora a \"Plaza de la Constituci\u00f3n\" dalla restaurazione di Alfonso XII nel 1876 fino alla Dittatura di Primo de Rivera nel 1923. Dopo la proclamazione della II Repubblica si torn\u00f2 a cambiare il nome della piazza in \"Plaza de la Constituci\u00f3n\" fino alla fine della guerra civile spagnola quando venne recuperato il popolare nome di \"Plaza Mayor\", nome che sarebbe durato fino ai giorni nostri.\nCaratteristiche.\nArco de Cuchilleros.\nL'Arco de Cuchilleros \u00e8 la pi\u00f9 famosa delle nove porte di accesso alla piazza ed \u00e8 situato nell'angolo sud-ovest della stessa. La considerevole altezza di quest'arco si deve al grande dislivello che esiste tra la Plaza Mayor e la Cava de San Miguel.\nL'arco de Cuchilleros \u00e8 opera di Juan de Villanueva, che dopo l'incendio del 1790, chiuse completamente la piazza ponendo in essere una serie di arcate per l'accesso.\nL'origine del suo nome sta nella \"calle de Cuchilleros\" alla quale porta, in cui anticamente si trovavano le officine della corporazione dei coltellieri (cuchilleros), e che somministravano i loro articoli alla corporazione dei macellai, che stavano all'interno della piazza.\nOggi, tanto la Plaza Mayor, come l'arco e calle de Cuchilleros, sono un importante polo turistico della capitale spagnola, dove si trovano numerosi bar e ristoranti tipici. Tra di loro il ristorante \"Sobrino de Bot\u00edn\", che figura nel guinness dei primati per essere il ristorante pi\u00f9 antico del mondo, essendo stato fondato nel 1725. \nLe quattro facciate.\nSi tratta di una piazza porticata a pianta rettangolare, di 129 metri di lunghezza per 94 di larghezza, completamente chiusa da edifici di abitazione di tre piani, con 237 balconi che si affacciano sulla piazza. Dispone di nove porte di accesso, delle quali la pi\u00f9 conosciuta \u00e8 quella dell'Arco de Cuchilleros, nell'angolo sudovest della piazza. Al centro del lato nord della piazza si alza la Casa de la Panader\u00eda e di fronte ad essa, sul lato sud, la \"Casa de la Carnicer\u00eda\".\nStatua di Filippo III.\nLa statua equestre di Felipe III che si trova al centro della piazza fu iniziata dal Giambologna ok e terminata dal suo discepolo Pietro Tacca nel 1616. Fu regalata al re spagnolo dall'allora Gran Duca di Toscana, ed era situata inizialmente nella Casa de Campo. Nel 1848 la Regina Isabella II ordin\u00f2 il suo trasferimento nella Plaza Mayor. Attualmente, sul piedistallo della statua, figura quest'iscrizione:\nUsi.\nLa Plaza Mayor si convert\u00ec fin dall'inizio, non solo nel principale mercato della citt\u00e0, tanto di alimentari (venduti dai numerosi tablajeros vigilati dal Repeso) come di altri generi (installati sotto i portici erano le principali corporazioni); ma anche nel palcoscenico di numerosi atti pubblici, come la corrida o l'autodaf\u00e9, immortalata dal pittore Francisco Ricci nell'anno 1680, esecuzioni pubbliche; di fronte alla \"Casa de la Panader\u00eda\" avvenivano le impiccagioni e davanti alla \"Casa de la Carnicer\u00eda\", se avvenivano tramite coltello o ascia. Nella Plaza Mayor avvenne anche la beatificazione di San Isidro, santo patrono di Madrid.\nLa Plaza Mayor \u00e8 attualmente un importante punto turistico, visitato da migliaia di turisti ogni anno. Nei locali commerciali che si trovano lungo i portici vi sono numerosi bar e ristoranti, che occupano parte della piazza con i tavoli. \u00c8 inoltre uno spazio molto utilizzato per i festival, come i concerti che vengono offerti gratuitamente ai madrileni durante le feste di san Isidro.\nTutti i mesi di dicembre si svolge il tradizionale mercatino natalizio, abitudine che si mantiene dall'anno 1860."}
{"id": "2532481", "revid": "71433", "url": "https://it.wikipedia.org/wiki?curid=2532481", "title": "Empire Award", "text": ""}
{"id": "2532482", "revid": "287204", "url": "https://it.wikipedia.org/wiki?curid=2532482", "title": "Vukasin Poleksic", "text": ""}
{"id": "2532483", "revid": "1836358", "url": "https://it.wikipedia.org/wiki?curid=2532483", "title": "Monte Carlo Masters 2000 - Singolare", "text": "Il singolare del Monte Carlo Masters 2000 \u00e8 stato un torneo di tennis facente parte dell'ATP Tour. C\u00e9dric Pioline ha battuto in finale Dominik Hrbat\u00fd 6\u20134, 7\u20136 (7\u20133), 7\u20136 (8\u20136)"}
{"id": "2532491", "revid": "254059", "url": "https://it.wikipedia.org/wiki?curid=2532491", "title": "Maria Anna di Borbone-Cond\u00e9 (1697-1741)", "text": "Suo padre era il nipote del \"Gran Cond\u00e9\", mentre sua madre, Luisa Francesca di Borbone-Francia, era la maggiore tra le figlie sopravvissute di re Luigi XIV di Francia e dell'amante, Madame de Montespan. Era anche chiamata \"Anne Marie\".\nBiografia.\nInfanzia.\nQuinta figlia dei suoi genitori (e quarta femmina), ella condivideva lo stesso nome della sorella maggiore, Maria Anna Gabriella Eleonora; quest'ultima era per\u00f2 mentalmente ritardata e per questo motivo venne sempre tenuta lontana dalla corte. Maria Anna aveva inoltre una zia con lo stesso nome, che divenne Duchessa di Vend\u00f4me sposando Luigi Giuseppe, duca di Vend\u00f4me nel 1710.\nMaria Anna \u00e8 ritenuta essere il frutto di una relazione adulterina della madre con Francesco Luigi, principe di Conti; la madre Luisa Francesca, che aveva una natura passionale ereditata dalla madre, Madame de Montespan, aveva avuto una \"liaison\" con il Principe nel periodo che precedette la nascita di Maria Anna. Francesco Luigi di Borbone-Conti e la moglie Maria Teresa di Borbone-Cond\u00e9, una zia paterna di Maria Anna, furono i re titolari di Polonia nell'anno della nascita di Maria Anna.\nDama di compagnia della cugina.\nElla fu una dama di compagnia della prima cugina, Maria Luisa Elisabetta d'Orl\u00e9ans (1695-1719), che, sposando Carlo di Borbone-Francia nel 1710, divenne Duchessa di Berry e \"Nipote di Francia\". Gli scandali di Maria Luisa Elisabetta nella sua corte presso il \"Ch\u00e2teau de La Muette\" costrinsero una frustrata Maria Anna a rassegnare le dimissioni dalla propria carica nel 1716.\nMatrimonio segreto.\nNel 1719, Maria Anna spos\u00f2 segretamente il suo amante, Luigi II di Melun, Duca di Joyeuse e Principe d'Epinoy; egli era il figlio del Principe d'\u00c9pinoy e di una principessa della Lorena, nonch\u00e9 un trisnipote di Gabrielle d'Estr\u00e9es. Egli era gi\u00e0 stato sposato con Armande de La Tour d'Auvergne, una delle figlie del Duca di Bouillon e di Maria Anna Mancini. Nel 1724, durante una partita di caccia nella tenuta di famiglia di Maria Anna, il castello di Chantilly, Louis scomparve ed il suo corpo non venne mai pi\u00f9 ritrovato. Maria Anna ne fu molto scossa e non si rispos\u00f2 pi\u00f9 in seguito e non ebbe nessun figlio.\nNel 1725 entr\u00f2 a far parte del seguito della nuova regina di Francia, la polacca Maria Leszczy\u0144ska; alla morte della cugina Luisa Diana d'Orl\u00e9ans nel 1736, causata da un parto difficoltoso che port\u00f2 alla nascita di un bambino morto, Maria Anna venne incaricata di recarsi al castello d'Issy per rappresentare la Regina e onorare cos\u00ec la morte prematura della giovane Principessa di Conti.\nMorte.\nMaria Anna detenne la propria posizione fino alla morte, avvenuta nel 1741 a causa di un'infiammazione intestinale. Come pure le sue sorelle Luisa Anna ed Elisabetta Alessandrina, ella venne seppellita nel convento carmelitano del \"Faubourg Saint-Jacques\" a Parigi."}
{"id": "2532493", "revid": "1305772", "url": "https://it.wikipedia.org/wiki?curid=2532493", "title": "Pitodorida del Ponto", "text": "Origini e prima fase della vita.\nPitodorida \u00e8 anche nota come Pitodoride I e Panto Pitodorida (Pantos Pithodorida). Secondo un'iscrizione onorifica dedicata a lei ad Atene (Grecia), nel tardo I secolo a.C., il suo titolo regale era Regina Pitodorida Filometore (greco \u0392\u0391\u03a3\u0399\u039b\u0399\u03a3\u03a3\u0391 \u03a0\u03a5\u0398\u039f\u0394\u03a9\u03a1\u0399\u0394\u0391 \u03a6\u0399\u039b\u039f\u039c\u0397\u03a4\u03a9\u03a1). \"Filometore\" significa \"che ama la madre\" e questo titolo viene associato con i faraoni greci e le regine della dinastia tolemaica dell'Antico Egitto.\nPitodorida \u00e8 nata ed \u00e8 cresciuta a Smirne, nell'attuale Turchia. Era la figlia unica di un ricco greco anatolico e amico del defunto triumviro Pompeo, Pitodoro di Tralle e Antonia. Pitodorida era per met\u00e0 romana e per met\u00e0 greca anatolica. Era omonima di suo padre.\nI nonni materni erano il triumviro romano Marco Antonio e Antonia Ibrida Minore, che erano primi cugini paterni, tuttavia i nonni paterni di Pitodorida sono sconosciuti. Pitodorida sembra essere la nipote nata primogenita del triumviro Antonio.\nRegina.\nVerso il 14 a.C., Pitodorida spos\u00f2, come sua seconda moglie, Polemone Pitodoro, re del Ponto, diventando cos\u00ec regina del Ponto e del Regno del Bosforo. Polemone era rimasto precedentemente vedovo della prima moglie e non ebbe figli naturali, eccetto un figliastro.\nPitodorida e Polemone ebbero due figli e una figlia, che furono:\nPolemone mor\u00ec nell'8 a.C. e Pitodorida divenne la sola regina del Ponto fino alla sua morte. Pitodorida era capace di mantenere la Colchide ma era incapace di mantenere il Regno del Bosforo, che era stato ereditato dal suo primo filgiastro del marito Tiberio Giulio Aspurgo.\nDopo la morte di Polemone, spos\u00f2 Archelao, re di Cappadocia, senza che dalla loro unione nascessero figli. Per mezzo dei suoi matrimoni divenne regina cliente romana del Ponto e della Cappadocia. Pitodorida si era spostata con i suoi figli dal Ponto alla Cappadocia per vivere con Archelao. Quando costui mor\u00ec, nel 17 d.C., la Cappadocia divenne una provincia romana e lei se ne ritorn\u00f2 dalla sua famiglia nel Ponto.\nNei successivi anni, Polemone II assiste sua madre nell'amministrazione del regno e, quando lei mor\u00ec, le successe al trono.\nPitodorida era un'amica e contemporanea del geografo greco Strabone, il quale si dice la descrivesse come una donna di carattere virtuoso, con grande capacit\u00e0 negli affari e inoltre pensava che sotto il suo governo il Ponto avesse prosperato."}
{"id": "2532501", "revid": "729019", "url": "https://it.wikipedia.org/wiki?curid=2532501", "title": "Messerschmitt Me 334", "text": "Il Messerschmitt Me 334 era un aereo da caccia con motore in configurazione spingente progettato da Alexander Lipisch e prodotto dall'azienda tedesca Messerschmitt AG negli anni quaranta. Il velivolo non venne mai avviato in produzione.\nStoria del progetto.\nEra un aereo relativamente piccolo in configurazione spingente monomotore e senza piani di coda, che poteva montare due mitragliatrici da 13\u00a0mm. Venne progettato da Alexander Lippisch, capo della \"divisione L\" Lippisch progett\u00f2 varie versioni del Me 334, tra cui una con il motore a pistoni e una con il motore a razzo. Dopo lo scioglimento della \"divisione L\", il 28 aprile 1943 Lippisch si trasfer\u00ec a Vienna segnando la fine del progetto.\nTecnica.\nL'ala \u00e8 quella del Me 163B mentre la fusoliera \u00e8 stata pesantemente modificata tanto che non ci sono i piani di coda. Il timone invece \u00e8 stato posizionato nella parte inferiore della fusoliera anche per migliorare la visibilit\u00e0 posteriore. Le ali formavano un angolo di 23,4 gradi con la fusoliera. Avendo il motore nella parte posteriore, il radiatore era installato nel muso del velivolo. L'elica aveva un diametro di 3\u00a0m "}
{"id": "2532509", "revid": "118031", "url": "https://it.wikipedia.org/wiki?curid=2532509", "title": "Natalia Cruz", "text": ""}
{"id": "2532515", "revid": "1452073", "url": "https://it.wikipedia.org/wiki?curid=2532515", "title": "Cartoonlandia Boys", "text": "Cartoonlandia Boys \u00e8 una raccolta di sigle di cartoni animati indirizzati ad un pubblico prevalentemente maschile in onda sulle reti Mediaset, pubblicata il 25 novembre 2005. Si affianca alla compilation \"Cartoonlandia Girls\" uscita nello stesso giorno."}
{"id": "2532520", "revid": "729019", "url": "https://it.wikipedia.org/wiki?curid=2532520", "title": "Mitsubishi 3A9", "text": "Il nome Mitsubishi 3A9 identifica una famiglia di motori a combustione interna prodotto dal 2003 in poi dalla casa automobilistica giapponese Mitsubishi in collaborazione con il colosso tedesco DaimlerChrysler, presso il quale questo motore era noto con la sigla M134.\nCaratteristiche e profilo.\nQuesta famiglia di motori di fascia bassa \u00e8 nata nel periodo in cui era attiva la joint-venture tra la Mitsubishi Motors e la DaimlerChrysler, quest'ultima nata a sua volta nel 1998 dalla fusione tra Daimler-Benz e gruppo Chrysler. Quest'ultima ha detenuto per anni anche una consistente fetta della \"Mitsubishi Motors Corporation\". Nei primi anni '90 tale rapporto venne risolto, ma Chrysler e Mitusbishi hanno continuato in seguito a condividere componentistica automotive in base ad un contratto stipulato tra le due parti per cui ben presto si strinsero i rapporti tra il marchio generalista giapponese ed il marchio premium tedesco della Mercedes-Benz, la quale con il lancio della Classe A aveva gi\u00e0 intrapreso la strada per estendere verso il basso l'intera gamma automobilistica. &lt;br&gt;\nLa collaborazione tra DaimlerChrysler e Mitsubishi venne stretta allo scopo di realizzare alcuni motori di cilindrata bassa, allo scopo di equipaggiare le vetture di base della Casa giapponese, ma anche quelle del neonato marchio tedesco Smart, di propriet\u00e0 della \"DaimlerChrysler\", che dal 2007 divenne \"Daimler AG\" in seguito all'estromissione del gruppo Chrysler. &lt;br&gt;\nDalla collaborazione tra DaimlerChrysler e Mitsubishi sarebbero nati prima di tutto i motori della serie 4A9 ed in seguito appunto il motore \"3A9\". Quest'ultimo arriv\u00f2 qualche mese dopo il lancio dei due motori \"4A9\", ma con questi condivideva molte caratteristiche, per esempio il fatto di essere interamente in lega di alluminio, di montare la fasatura variabile continua MIVEC sul lato aspirazione, e di avere una distribuzione bialbero in testa a quattro valvole per cilindro.&lt;br&gt;\nLa differenza costruttiva principale tra i motori \"4A9\" ed il motore \"3A9\", sta nel fatto che quest'ultimo \u00e8 un tricilindrico, mentre i motori \"4A9\" sono quadricilindrici.&lt;br&gt;\nPer ottimizzarne l'efficienza, il motore \"3A9\" \u00e8 stato progettato in modo da ridurre gli attriti, allo scopo di disperdere meno energia termica possibile. Inoltre, le camere di scoppio sono state progettate in modo da ottenere una combustione pi\u00f9 completa ed uniforme possibile. Sempre allo stesso scopo, sono stati utilizzati iniettori dotati di pi\u00f9 fori dalle dimensioni minuscole, in grado di polverizzare letteralmente il combustibile all'interno delle camere di scoppio stesse.&lt;br&gt;\nInfine, il catalizzatore \u00e8 stato progettato affinch\u00e9 raqgiungesse al pi\u00f9 presto la temperatura ottimale di funzionamento.&lt;br&gt;\nIl motore \"3A9\" \u00e8 stato proposto in tre versioni, da un litro, da 1.1 litri e da 1.2 litri. La versione intermedia \u00e8 stata la capostipite, quella che ha debuttato per prima, ed \u00e8 stata proposta in due varianti di potenza, 64 e 75 CV. Entrambe, in virt\u00f9 della gi\u00e0 menzionata joint-venture tra DaimlerChrysler e Mitsubishi, sono state montate anche sulla Smart Forfour. Dalla versione 1.1, anni dopo, e precisamente nel 2012, sarebbero state derivate le altre due versioni.\nDi seguito vengono mostrate le caratteristiche principali del motore \"3A9\":\nNella seguente tabella, invece, vengono riassunte caratteristiche ed applicazioni di questa famiglia di motori:\nIl motore \"3A92\" \u00e8 in grado di funzionare anche con miscela di etanolo di tipo E10 o E20."}
{"id": "2532521", "revid": "63727", "url": "https://it.wikipedia.org/wiki?curid=2532521", "title": "Mercedes-Benz M134", "text": ""}
{"id": "2532522", "revid": "124208400", "url": "https://it.wikipedia.org/wiki?curid=2532522", "title": "Nader al-Dhahabi", "text": "\u00c8 stato Primo ministro del Regno Hascemita di Giordania dal 25 novembre 2007 al 14 dicembre 2009.\nFormazione.\nNel 1964 si diploma nell'Al-\u1e24usayn College di Amman e nel 1969 si laurea in ingegneria aeronautica all'Accademia aeronautica militare greca.Nel 1982 studia presso l'Aeronautical Engineering Cranfield Institute of Technology, nel Regno Unito, e nel 1987 si laurea in Amministrazione pubblica alla Auburn University (USA).\nCarriera nell'aeronautica militare.\nNel 1964, Dhahabi entra nell'Regia aeronautica militare giordana e fa carriera fino a diventarne Vice-Comandante (dal 1992 al 1994). Dal 1994 al 2001 \u00e8 stato Presidente della Royal Jordanian.Dal 1996 al 1997, presiede l'Associazione internazionale del trasporto aereo.\nCarriera politica.\nDal 2001 al 2004 fu ministro dei Trasporti nel governo di Faysal al-Fayez. Dal 2004 al 2007 fu a capo della Aqaba Special Economic Zone Authority.\nDivenne Primo ministro del Regno Hascemita di Giordania a seguito delle dimissioni di Ma'ruf al-Bakhit, dopo le elezioni politiche alle quali i musulmani e i partiti di opposizione furono sconfitti da candidati filogovernativi. Il 9 dicembre 2009, present\u00f2 le dimissioni del suo governo a Re \u02bfAbd All\u0101h II.\nCuriosit\u00e0.\nal-Dhahabi \u00e8 tifoso dell'. Nel maggio 2008 ricevette in dono dal ministro greco della Difesa la maglia di Nikolaos Liberopoulos (durante una visita ufficiale ad Amman)."}
{"id": "2532525", "revid": "2011865", "url": "https://it.wikipedia.org/wiki?curid=2532525", "title": "Castello di Dunvegan", "text": "Il castello di Dunvegan \u00e8 un castello che si trova a Dunvegan, piccola citt\u00e0 della Scozia, nell'isola di Skye.\nDal XIII secolo in poi \u00e8 stata la residenza del Clan MacLeod ed il pi\u00f9 antico castello della Scozia ad essere abitato in maniera continua. Dal 1933 \u00e8 stato aperto al pubblico, portando ad un sostanziale incremento del turismo della zona. Il castello \u00e8 stato visitato da numerose personalit\u00e0 di rilievo, come gli scrittori Walter Scott e Samuel Johnson, la regina Elisabetta II del Regno Unito e l'imperatore Akihito del giappone."}
{"id": "2532531", "revid": "22475", "url": "https://it.wikipedia.org/wiki?curid=2532531", "title": "Tromba pocket", "text": "La tromba pocket o, meno comunemente, tromba tascabile, \u00e8 uno strumento musicale aerofono appartenente alla famiglia degli ottoni.\nVa suonata come la pi\u00f9 comune tromba, della quale ha in comune tecnica di esecuzione ed estensione. Non usata in complessi orchestrali, anche a causa di un'intonazione non perfettamente ottimale, pu\u00f2 trovare applicazione come strumento da studio, da viaggio, o in piccoli gruppi."}
{"id": "2532533", "revid": "767487", "url": "https://it.wikipedia.org/wiki?curid=2532533", "title": "Premi Emmy 1962", "text": "La consegna dei Premi Emmy 1962 (14\u00aa edizione) fu tenuta all'Hollywood Palladium a Los Angeles (California) il 22 maggio 1962. La cerimonia fu presentata da Bob Newhart. Per le candidature, furono presi in considerazione i programmi trasmessi tra il 16 aprile 1961 e il 14 aprile 1962.\nPer la prima volta, fu candidata un'attrice di una soap opera (Mary Stuart di \"Aspettando il domani\") al premio come \"Migliore attrice protagonista\"."}
{"id": "2532534", "revid": "1522738", "url": "https://it.wikipedia.org/wiki?curid=2532534", "title": "Personaggi di Shin Chan", "text": "Questa \u00e8 una lista dei personaggi del manga e anime Shin Chan.\nPrincipali.\nFamiglia Nohara.\nShinnosuke Nohara.\nShinnosuke Nohara \u00e8 il protagonista della serie. Viene comunemente chiamato Shin o Shin-chan. \u00c8 un bambino di cinque anni figlio di Hiroshi e Misae Nohara e fratello maggiore di Himawari. Frequenta l'asilo Futaba, che si trova a Kasukabe, la citt\u00e0 dove vive. Si diverte a far impazzire qualunque persona abbia la sfortuna di incontrarlo mostrando il suo sedere o il suo pene, abbinati a dei balli da lui inventati. Va matto per gli \"Scrocchia e crocchia\" e per la rivista \"Belle bambole beote in bikini\". A casa sua, la sua stanza si trova nel salotto.\nHiroshi Nohara.\n \u00e8 il padre di Shinnosuke. Hiroshi aveva 28 anni quando lui e Misae si fidanzarono. A quel tempo era molto timido e non trovava il coraggio, ma alla fine sar\u00e0 lei a dichiararsi a lui. Hiroshi ha successivamente chiesto a Misae di sposarla sul binario 3 della stazione. Fa l'impiegato. Ha in comune col figlio la passione per le donne, ed \u00e8 per questo che spesso litiga con Misae, dato che non \u00e8 quello che si potrebbe definire un marito fedele, in quanto \u00e8 spesso oggetto di dichiarazioni d'amore da parte delle sue colleghe di lavoro, da lui ricambiate. Con Shin ha un rapporto migliore di quello che il ragazzo ha con Misae, ma spesso e volentieri vorrebbe restare senza problemi e quindi senza di lui. Misae lo chiama \"coniglietto\" mentre Shin lo soprannomina papozzo, in originale. \u00c8 doppiato in originale da Keiji Fujiwara (1\u00aa voce) e Toshiyuki Morikawa (dal 2016), mentre in italiano \u00e8 doppiato da Oliviero Dinelli (1\u00ba ciclo di trasmissione) e Francesco De Francesco (2\u00ba ciclo).\nMisae Koyama.\n, coniugata in Nohara, \u00e8 la madre di Shinnosuke. \u00c8 una casalinga nevrotica. Passa il tempo a rimettere in ordine la casa. Misae \u00e8 ogni giorno sempre pi\u00f9 esaurita e despota nei confronti del marito Hiroshi. Sempre a caccia di offerte speciali al supermercato, ogni mattina \u00e8 costretta affannosamente ad accompagnare Shinnosuke all'asilo in bicicletta perch\u00e9 lo stesso si sveglia sempre tardi. \u00c8 molto amica della vicina di casa, la signora Kitamoto (Fujita e Fokokomoto rispettivamente nel 1\u00b0 e 2\u00b0 ciclo di trasmissione italiana), e di , una conoscente, e insieme spettegolano sempre, ma, quando non c'\u00e8 lei, le due spettegolano proprio su Misae. Hiroshi la chiama \"scoiattolina\". Il suo attore preferito \u00e8 Richard Gere. Una delle sue sorelle Musae si trasferisce a casa loro per un breve periodo. Shin tratta sempre sua madre con disprezzo chiamandola, nell'edizione italiana, \"mammolita\", \"mammola\" e \"Mitsy\" (a Misae non piace essere chiamata in quest'ultimo modo, tanto da rispondere infuriata \"Non chiamarmi Mitsy\" alle parole del figlio), mentre in originale . Ai guai combinati dal figlio, lei ricambia sempre con gli \"sbernoccoli\", dei colpi in testa molto forti che, dopo essere stati ricevuti, lasciano il segno di mastodontici bernoccoli (da qui il nome sbernoccolo). \u00c8 per questo motivo che ogni tanto Shin chiama la madre \"sbernoccolatrice\". \u00c8 doppiata in originale da Miki Narahashi, mentre in italiano \u00e8 doppiata da Francesca Draghetti (1\u00ba ciclo di trasmissione) e da Micaela Incitti (2\u00ba ciclo).\nHimawari Nohara.\n \u00e8 la sorella minore di Shin nonch\u00e9 figlia di Hiroshi Nohara e Misae Koyama e co-protagonista della serie insieme al fratello. Nasce durante la messa in onda della serie. La notizia dell'imminente nascita della bambina viene data nell'episodio \"Novit\u00e0 in famiglia\". La nascita avviene in \"La nascita di Himawari!\", in Italia mandato in onda nel 2\u00b0 ciclo di trasmissione, bench\u00e9 la si fosse gi\u00e0 vista molte volte negli episodi del 1\u00b0 ciclo. Eredita dal fratello alcune caratteristiche come i frequenti ridacchi. La si vede maturare di carattere durante la serie. Infatti quando Himawari avr\u00e0 12 anni e sar\u00e0 alle medie la si vedr\u00e0 prendere ottimi voti in pagella al contrario del fratello ormai diciassettenne. Il suo nome \u00e8 stato scelto in un episodio inedito in Italia. \u00c8 stato scelto con un gioco: quello degli aeroplanini. Ciascuno dei componenti della famiglia Nohara hanno scritto su di un pezzo di carta a testa un nome che a loro piaceva, lo hanno trasformato in aeroplanino e fatto a gara a chi stava pi\u00f9 in aria. Ha vinto quello di Shin che riportava, appunto, Himawari. Il nome significa \"girasole\" e Shin lo ha scelto perch\u00e9 nell' lui sta nella . \u00c8 doppiata in originale da Satomi K\u014drogi, mentre in italiano \u00e8 doppiata da Letizia Ciampa in entrambi i cicli di trasmissione.\nShiro.\n \u00e8 il cane di casa Nohara di colore bianco (il suo nome in giapponese significa proprio \"bianco\"). \u00c8 stato trovato da Shinnosuke e dai suoi amici per la strada e proprio Shin lo ha portato a casa con s\u00e9. Spesso Shin dimentica di dargli da mangiare e Misae \u00e8 costretta a farlo al suo posto. Shiro \u00e8 molto intelligente. \u00c8 un bravo cane, obbediente ed educato. Sembra quasi sempre stanco o terrorizzato. Shin-chan \u00e8 molto affezionato a lui ed il sentimento \u00e8 reciproco. I due giocano sempre insieme, spesso a nascondino, divertendosi molto. Nella versione originale \u00e8 doppiato da Mari Mashiba, gi\u00e0 doppiatrice di Kazama. \nCompagni/amici di Shinnosuke.\nI seguenti personaggi frequentano insieme a Shin l' e fanno parte della .\nT\u014dru Kazama.\n \u00e8 un amico/rivale di Shin. \u00c8 molto intelligente, sempre educato e garbato. Shin si diverte a fargli perdere le staffe. Sua madre \u00e8 contraria ad ogni forma di dimostrazione di affetto e ritiene che il figlio debba essere un uomo fin da bambino, mentre il padre non \u00e8 quasi mai a casa per dei viaggi di lavoro. \u00c8 doppiato in originale da Mari Mashiba mentre in italiano \u00e8 doppiato da Davide Lepore e \nNene Sakurada.\n \u00e8 un'impavida amica di Shin. \u00c8 l'unica femmina del gruppo di amici di Shin finch\u00e9 non subentra nella serie Ci\u00f2unglobulo Blu (Ai Suotome). Adora giocare a \"casa mia casa mia\", dove si recita una vita da genitori, insieme al resto della banda. \u00c8 la figlia di Moeko Sakurada, la quale non sopporta i Nohara, e di un padre del quale non viene mai rivelato il nome che, al contrario della moglie, non nutre odio per i Nohara. \u00c8 doppiata in originale da Tamao Hayashi, mentre in italiano \u00e8 doppiata da Francesca Manicone.\nMasao Sato.\n \u00e8 l'amico pauroso di Shin. \u00c8 sempre impaurito da tutto. \u00c8 timido con le ragazze. \u00c8 sempre gentile e garbato. Nell'edizione italiana, Masao ha un difetto di pronuncia della S, che pronuncia come fosse una Z. Masao \u00e8 innamorato di una sua compagna, Ci\u00f2unglobulo Blu, entrata a scuola a serie avanzata. Tutti i ragazzi della scuola sono infatuati di lei, tranne Shinnosuke. Paradossalmente, Ci\u00f2unglobulo Blu ama solo Shinnosuke e, di conseguenza, non considera neanche Masao. \u00c8 doppiato in originale da Mie Suzuki, mentre in italiano \u00e8 doppiato da Davide Perino.\nBoo.\n \u00e8 un amico di Shin. \u00c8 sempre inespressivo. \u00c8 caratterizzato da una testa a forma d'uovo e da una stalattite di muco che gli penzola perennemente dal naso. Parla poco, ma quando lo fa si pu\u00f2 sentire la sua voce scura ma allo stesso tempo infantile. Il personaggio ripete spesso nella serie il suo nome nei momenti pi\u00f9 disparati. Quasi sempre appare con lo stesso abito, composto da una maglia gialla e pantaloni verdi. Nonostante l'aspetto non lo dia a vedere, \u00e8 uno dei personaggi pi\u00f9 intelligenti della serie. \u00c8 doppiato in originale da Chie Sat\u014d, \nCi\u00f2unglobulo Blu.\nCi\u00f2unglobulo Blu, o nell'edizione originale, \u00e8 una nuova amica di Shin-chan. Entra a serie avanzata. Proviene da una famiglia molto ricca e ha scelto di iscriversi all'asilo Futaba di Kasukabe perch\u00e9, tirando una freccetta sulla mappa del Giappone, ha colpito Kasukabe. La si vede sempre girare in un limousine nera con una guardia del corpo, Seminaci (nell'edizione originale ). Molti ragazzi si innamorano di lei, tranne Shin-chan, che \u00e8 per\u00f2 l'unico ragazzo che ama Ci\u00f2unglobulo. Masao \u00e8 molto innamorato di lei, ma Ci\u00f2unglobulo non rivolge quasi mai l'attenzione su di lui. \u00c8 doppiata in originale da Ayako Kawasumi, .\nCorpo scolastico.\nMidori Yoshinaga.\n \u00e8 un'insegnante dell'asilo frequentato da Shin, nonch\u00e9 sua maestra nella . A serie avanzata si sposa con Tigiuro Sotuodaogi (Jun'ichi Ishizaka in originale) e in episodi inediti in Italia, i due avranno anche un bambino, . \u00c8 la rivale di Ume Matsuzaka, altra insegnante, e litiga con lei diverse volte, anche davanti ai bambini. Nonostante il preside Enchiyou le calmi, le due riprendono a litigare dopo poco tempo. \u00c8 doppiata in originale da Yumi Takada (fino all'ep. 682) e da Haruhi Terada (dall'ep 685), mentre in italiano \u00e8 doppiata da Valentina Mari.\nUme Matsuzaka.\n \u00e8 un'insegnante dell'asilo frequentato da Shin, ma diversamente da Midori non \u00e8 una sua insegnante bens\u00ec l'insegnante dell'altra sezione dell'asilo, la , e per questo \u00e8 felice, anche se, suo malgrado, incontra spesso il gruppetto. In classe ha quelli che, a suo dire, sono gli alunni migliori dell'istituto. Ume \u00e8 rivale di Midori e le due sono sempre pronte a insultarsi a vicenda, anche davanti ai loro studenti. Ume ha raccontato a Midori, per farla ingelosire, che conduce un'ottima vita sociale e che risiede in una lussuosa villa, ma in realt\u00e0 ha un piccolo appartamento ed \u00e8 sempre sola. Il preside Enchiyou calma quasi sempre le due maestre quando si arrabbiano, anche se le due ricominciano a litigare dopo poco tempo. Odia i bambini, anche se fa l'insegnante, soprattutto quelli di cinque anni. Ha due sorelle pi\u00f9 vecchie di lei, e e una gattina bianca che lei ha chiamato palla di pelo. In episodi inediti in Italia, la signorina Matsuzaka non compare perch\u00e9 \u00e8 all'ospedale. Il suo posto \u00e8 preso da Masumi Ageo, che rimarr\u00e0 anche quando Ume torna a insegnare. \u00c8 doppiata in originale da Michie Tomizawa, mentre in italiano \u00e8 doppiata da Francesca Guadagno.\nSignorina Ageo.\n \u00e8 un'insegnante dell'asilo frequentato da Shin. Inizialmente in sostituzione della signorina Matsuzaka, prende poi un posto fisso nell'asilo quando torna Ume, insegnando nella . Masumi \u00e8 sempre timida e per questo fatica a parlare con tanti bambini insieme, cosa normale in una scuola. Masumi \u00e8 sempre calma, ma cela un segreto: quando si toglie gli occhiali diventa molto violenta, facendo la parodia di un personaggio di \"Dragon Ball\", Lunch. \u00c8 innamorata di Seminaci (Kuroiso), la guardia del corpo di Ci\u00f2unglobulo Blu (Ai Suotome). Il suo vestito, composto da pantalone bianco e maglia azzurra, \u00e8 la copia di uno di quelli spesso indossati da Misae Koyama. \u00c8 doppiata in originale da Kotono Mitsuishi.\nEnchiyou.\n, il cui nome reale \u00e8 , \u00e8 il preside dell'asilo frequentato da Shin. Il suo aspetto lo fa sembrare un boss mafioso sotto copertura (nell'edizione originale viene invece scambiato da Shin per un membro della Yakuza), ma non \u00e8 cos\u00ec. Per tale motivo si arrabbia quando Shin lo chiama . Porta sempre degli occhiali scuri ed ha, nella versione italiana, un forte accento siciliano. In realt\u00e0, Enchiyou \u00e8 di origini svedesi. Non ha mai voluto fare il lavoro che svolge, e d\u00e0 la colpa di doverlo fare alla madre che non lo ha mai capito, visto che era completamente sorda. In realt\u00e0, Enchiyou voleva fare l'attore. Oltre a fare il direttore della scuola, guida anche il pullman della stessa. \u00c8 sposato con Yugar Katama. Come il marito, anche lei, nell'edizione italiana del secondo ciclo di trasmissione, ha un accento siciliano, mentre nel primo ne \u00e8 priva. \u00c8 il vicepreside del Futaba e spesso la si pu\u00f2 vedere all'interno dell'asilo. In quattro episodi editi in Italia nel secondo ciclo di trasmissione, Enchiyou si maschera da un supereroe chiamato . Il fatto \u00e8, per\u00f2, scoperto facilmente da Shin, che diventa da quel momento il suo assistente \"Piglio e scompiglio\". Shin stesso per\u00f2 rivela la doppia identit\u00e0 del direttore al resto dell'asilo. In conseguenza a ci\u00f2, le maestre ed alcuni bambini si mettono ad emulare Enchiyou, trasformandosi in supereroi e creando lo scompiglio pi\u00f9 totale. \u00c8 doppiato in originale da Rokur\u014d Naya, mentre in italiano \u00e8 doppiato da Fabrizio Temperini.\nRicorrenti.\nPersonaggi dei programmi TV che guarda Shin.\nRagazzo mascherato.\n \u00e8 il protagonista di un omonimo programma che guarda Shin. \u00c8 un semplice cittadino, ma quando la situazione lo richiede si trasforma in supereroe, prendendo il nome di Ragazzo mascherato. Le avventure del Ragazzo mascherato sono una parodia di quelle viste nella serie televisiva giapponese Kamen Rider; inoltre, molte mosse del protagonista sono parodie di quelle usate dai guerrieri della serie Dragon Ball. \u00c8 doppiato da Tessh\u014d Genda.\nHa un'aiutante, , in Italia chiamata soltanto Mimiko, di soli 11 anni.\nNell'adattamento statunitense, il suo nome \u00e8 Loli Pop, derivato dal termine inglese per lecca lecca, ovvero lollipop.\nIl Ragazzo mascherato spesso si deve battere contro il cattivo per eccellenza delle sue storie. Il nome italiano di questo antagonista \u00e8 Fud\u00ecni (Parodia di Houdini), mentre in America \u00e8 chiamato Hitlerclone (trad. \"Copia di Hitler\").\nRobot svalvolato.\n \u00e8 il protagonista di un altro omonimo programma che guarda Shin. Combatte anche lui contro il male. In Italia viene chiamato Psyco robotico nel primo ciclo di trasmissione e Robot svalvolato nel secondo. Il nome Kantam \u00e8 una parodia del nome Gundam: le lettere in katakana e nella traslitterazione del termine sono rispettivamente rimpiazzate dai caratteri e , formando cos\u00ec \"Kantam\". \u00c8 doppiato da Shinya Ohtaki\nParenti dei personaggi.\nGinnosuke Nohara.\n \u00e8 il nonno di Shinnosuke. In Italia viene chiamato Gary Nohara (nome derivante dal doppiaggio britannico della serie) nel primo ciclo di trasmissione, mentre rimane quello originale nel secondo. Col nipote ha in comune i modi di fare, e spesso i due si muovono all'unisono. \u00c8 sposato con Tsuru Nohara. \u00c8 sempre in rivalit\u00e0 col nonno materno di Shin, Yoshiji Koyama. Non vive a Kasukabe, bens\u00ec nella prefettura di Akita, e quando arriva da solo nella citt\u00e0 di Shin lo fa senza preavviso, apparendo dal nulla. Nonostante l'et\u00e0 e l'essere sposato, ama conquistare donne sui vent'anni. Egli guarda anche programmi televisivi con ragazze in bikini. A sottolineare il fatto che sia un pervertito, spesso indossa una felpa con un grande H. La H, in giapponese, rappresenta la parola ecchi o hentai. \u00c8 doppiato in giapponese da Ginz\u014d Matsuo (fino alla sua morte nel 2001) e da Ch\u014d (dal 2002 in poi, dall'episodio 429B), e in italiano da Sergio Tedesco (entrambi i cicli di trasmissione italiana).\nMoeko Sakurada.\n, in Italia chiamata Ruko nel primo ciclo di episodi, \u00e8 la madre di Nene. Ha 28 anni ed \u00e8 sposata. Ha un cattivo umore, ma cerca sempre di farsi vedere sempre tranquilla. Teme i Nohara, che lei definisce scrocconi, ed in particolare Shinnosuke, che la fa sempre arrabbiare. Quando Moeko \u00e8 troppo arrabbiata, scarica la sua rabbia su di un grande coniglio di pezza bianco che porta il nome di dottor Yamamoto, colpendolo ferocemente. Anche la figlia spesso usa lo stesso metodo per scaricare la rabbia. \u00c8 doppiata in giapponese da Shoko Saito (1\u00aa voce) e Junko Hagimori (2\u00aa voce) e in italiano da Alessandra Korompay (primo ciclo di trasmissione italiana, 2\u00aa voce) e Gilberta Crispino (secondo ciclo di trasmissione italiana).\nKeichi/Tigiuro Sotuodaogi.\n \u00e8 il fidanzato, poi marito, della signorina Yoshinaga. In Italia compare in una manciata di episodi, nel 1\u00b0 ciclo di trasmissione, dove il suo nome \u00e8 Keichi, mentre appare pi\u00f9 volte nel 2\u00b0, dove il suo nome \u00e8 Tigiuro Sotuodaogi. Lui e Shin-chan vanno molto d'accordo e i due fanno spesso cose assieme. Rispetto alla moglie, infatti, Tigiuro considera Shinnosuke in modo pi\u00f9 amichevole. Shin, nel primo ciclo di trasmissione italiana, non ricordava mai il suo nome e si riferiva a lui con parole simili al primo nome italiano (Keichi).\n\u00c8 doppiato da Naoki Band\u014d e Simone Crisari.\nVicini di casa e amici.\nKeiko.\n \u00e8 la migliore amica di Misae Nohara dalle scuole medie. Ha 29 anni. Le due parlano spesso insieme e fanno visita alle rispettive case molte volte (solo in episodi inediti in Italia).\n\u00c8 sposata con ed ha anche un figlio, .\nIn Italia mantiene il nome originale con la sola omissione del cognome. \u00c8 doppiata da Minami Takayama.\nMiyuki/Chitelascia Saccascia.\nMiyuki/Chitelascia Saccascia (\"Nanako \u014chara\" in originale) \u00e8 una studentessa universitaria di 20 anni che vive a Kasukabe, stessa citt\u00e0 del protagonista che, da quando l'ha vista, si \u00e8 subito innamorato follemente di lei, nonostante i due siano solo amici. In Italia si \u00e8 vista in un due episodi del primo ciclo di trasmissione (in queste occasioni chiamata Miyuki) e parecchie volte nel 2\u00b0 ciclo di trasmissione (col nome Chitelascia Saccascia). Nanako sogna di diventare un'insegnante d'asilo. \u00c8 doppiata da Sayuri.\nJunko.\n \u00e8 la moglie di Kokushi. Viene chiamata Junko nel primo ciclo di trasmissione italiana, mentre il suo nome non viene detto nel secondo ciclo. I due si vogliano molto bene, scambiandosi frasi romantiche e dolci che fanno salire il colesterolo ai Nohara. I due si chiamano mio amato e mia amata tra di loro. Il pi\u00f9 delle volte ha una maglia verde con un cuore a met\u00e0, che diventa intero se si unisce al suo amato, che ha la stessa maglietta ma opposta orizzontalmente. \u00c8 doppiata in giapponese da Fumie Kusachi (1\u00aa voce) e Makiko Ohmoto (2\u00aa voce).\nKokushi.\n \u00e8 il marito di Junko. Viene chiamato Kokushi nel primo ciclo di trasmissione italiana, mentre il suo nome non viene detto nel secondo ciclo. I due sposi si vogliono molto bene, scambiandosi frasi romantiche e dolci che fanno salire il colesterolo ai Nohara. I due si chiama mio amato e mia amata tra di loro. Il pi\u00f9 volte ha una maglia verde con un cuore a met\u00e0, che diventa intero se si unisce alla sua amata, che ha la stessa maglietta ma opposta orizzontalmente. \u00c8 doppiato da Daisuke Sakaguchi.\nFujita/Fokokomoto.\nLa signora \u00e8 la vicina di casa dei Nohara che si vede pi\u00f9 spesso, nonch\u00e9 amica di Misae. \u00c8 molto pettegola. Nell'edizione italiana viene chiamata Fujita nel primo ciclo di trasmissione e Fokokomoto nel secondo. \u00c8 doppiata da Reiko Suzuki.\nBocciato Aquattroesami.\n \u00e8 uno dei nuovi vicini che i Nohara hanno una volta trasferiti in seguito all'esplosione della loro vecchia casa. In Italia appare solo nel secondo ciclo di trasmissione e viene chiamato Bocciato Aquattroesami. Yonr\u014d \u00e8 sovrappeso ed un po' timido, ma riesce a familiarizzare con i Nohara, tanto da cenare parecchie volte con loro. \u00c8 stato bocciato tre volte all'esame di ammissione al college, e tutti pensano che non riuscir\u00e0 a superare neanche il quarto esame (compresi i genitori, che gli hanno dato il nome che possiede in base a questo, nella versione italiana). Al contrario di ogni previsione, per\u00f2, il ragazzo riesce a superare l'esame, anche grazie all'aiuto dei Nohara. Per comunicare con i Nohara e andare a casa loro usa un buco sulla parete. \u00c8 doppiato da Paolo Vivio.\nVorreidatte Nazzannata.\n \u00e8 la proprietaria del condominio dove i Nohara vanno ad abitare in seguito all'esplosione della loro vecchia casa. In Italia appare solo nel secondo ciclo di trasmissione e viene chiamata Vorreidatte Nazzannata. Suo marito e la loro figlia di tre anni morirono in un incidente stradale, 30 anni prima dell'inizio della serie.\nAltri.\nKawamura.\n, in Italia solo Kawamura, \u00e8 un bambino della classe della signorina Ume Matsuzaka, la , che appare spesso durante la serie. \u00c8 un bullo e va sempre in giro con altri due amici: e . Il suo soprannome \u00e8 ghepardo. \u00c8 sempre vestito con una maglietta raffigurante la pelle di leopardo ed in Italia parla coi verbi all'infinito (esempio \"Kawamura volere imparare...\"). Nonostante sia un duro, sa anche essere gentile, ed in un'occasione lo dimostra aiutando Masao, facendogli capire di non essere persona incapace. Nella versione originale ci si riferisce a lui col suffisso kun, non utilizzato nell'edizione italiana. \u00c8 doppiato da Tomoko \u014ctsuka.\nMaialino.\n \u00e8 un maialino parlante con un'identit\u00e0 sempre diversa in ogni episodio che appare, che Shinnosuke riconosce sempre. Nel primo ciclo di trasmissione italiana compare in un solo episodio e il suo nome non viene pronunciato in quell'occasione, mentre nel secondo diventa un personaggio ricorrente e prende il nome Maialino. Sa parlare diverse lingue e dialetti. Una gag ricorrente del personaggio durante degli scontri \u00e8 quella di passare sempre dalla parte dei pi\u00f9 forti, tradendo i compagni con cui era stato fino a quel momento o rivelando che era alleato con i pi\u00f9 potenti fin dall'inizio. \u00c8 sempre vestito con un pantalone viola e porta sempre con s\u00e9 una katana di legno con manico rosso. \u00c8 doppiato da Kaneto Shiozawa e da Roberto Stocchi (secondo ciclo di trasmissione italiana).\nShinobu Kandadori.\n \u00e8 la coinquilina e compagna di scuola di Nanako \u014chara. \u00c8 una lottatrice professionista di wrestling giapponese presso l'universit\u00e0 di Kasukabe. In Italia, Shinobu \u00e8 apparsa in un solo episodio del 1\u00b0 ciclo di trasmissione ed in diverse puntate del 2\u00b0 ciclo. Durante la sua apparizione nel 1\u00b0 ciclo viene chiamata Ianagi. Il nome originale del personaggio \u00e8 basato su quello di una vera lottatrice professionista giapponese, Shinobu Kandori."}
{"id": "2532544", "revid": "352448", "url": "https://it.wikipedia.org/wiki?curid=2532544", "title": "Pitodorida", "text": ""}
{"id": "2532546", "revid": "352448", "url": "https://it.wikipedia.org/wiki?curid=2532546", "title": "Pitodoride", "text": ""}
{"id": "2532547", "revid": "1543377", "url": "https://it.wikipedia.org/wiki?curid=2532547", "title": "Conolophus marthae", "text": "L'iguana rosa (Conolophus marthae ) \u00e8 un rettile della famiglia Iguanidae endemico delle isole Gal\u00e1pagos.\nDescrizione.\nDi colore rosa intenso con striature nere lungo il dorso e il ventre, \u00e8 lunga tra i 100 e i 120 centimetri, per un peso di circa . Il tipico colorito \u00e8 dovuto alla semitrasparenza delle scaglie che lasciano intravedere il sangue nei capillari. Altri segni caratteristici dell'iguana rosa sono l'appiattimento delle scaglie piramidali alla base della testa, la presenza di una prominente cresta nucale adiposa dalle piccole squame coniche e l'head-bob (oscillazione verticale del capo comune a tutti gli iguanidi ma che varia da specie a specie, usato per intimidire o prima dell'accoppiamento) pi\u00f9 lungo e complesso di quello dell'iguana di terra. Il maschio e la femmina di iguana rosa hanno lo stesso aspetto.\nDistribuzione e habitat.\nL'iguana rosa vive esclusivamente sul versante settentrionale del vulcano Wolf dell'isola Isabela, la pi\u00f9 grande isola delle Gal\u00e1pagos. Il suo DNA mitocondriale testimonia che la specie si \u00e8 originata all'incirca 5,7 milioni di anni fa, prima della formazione dell'attuale arcipelago. Si pensa quindi che sia originaria delle isole che componevano il nucleo originario delle Gal\u00e1pagos, situato ad est delle isole attuali, ormai completamente eroso.\nScoperta.\nI primi quattro esemplari furono avvistati nel 1986 da alcuni naturalisti e guardiaparco del Parque Nacional Gal\u00e1pagos durante una spedizione sul vulcano Wolf. Altri quattro esemplari vennero avvistati anni pi\u00f9 tardi, nel 1999, ma si pens\u00f2 sempre alla manifestazione fenotipica di un allele recessivo dell'iguana di terra, l'unica altra variet\u00e0 di iguana presente su Isabela. Nel 2005, durante una spedizione dell'Universit\u00e0 di Tor Vergata coordinata da Gabriele Gentile, vennero prelevati campioni di sangue da quattro esemplari di Conolophus marthae (gli unici avvistati quell'anno) allo scopo di chiarirne la natura; i risultati furono sorprendenti: gli esami mostrarono che il DNA mitocondriale dell'iguana rosa era diverso per il 7% rispetto a quello di \"Conolophus subcristatus\" e di \"Conolophus pallidus\" mentre queste ultime si differivano solo per il 2%. La separazione tra \"Conolophus marthae\" e l'antenato comune del \"subcristatus\" e del \"pallidus\" deve essersi verificata circa 5,7 milioni di anni fa. Gli esami vennero rifatti anche l'anno seguente con campioni provenienti da 32 esemplari diversi e diedero gli stessi risultati. Nel 2009 fu pubblicato sulla rivista Zootaxa un saggio che per la prima volta definiva \"Conolophus marthae\" come una specie a s\u00e9 stante. Il nome \"marthae\" \u00e8 stato scelto da Gentile in onore alla figlia morta il 20 agosto 2003 prima del parto che avrebbe dovuto chiamarsi appunto Martha. Caso pi\u00f9 unico che raro, insieme al saggio vennero pubblicati anche i commenti di due biologi che si schierarono uno a favore e uno contro del metodo usato da Gentile. \u00c8 consuetudine infatti, quando si definisce una nuova specie, conservare l'olotipo in un museo. Data la scarsit\u00e0 della popolazione si \u00e8 per\u00f2 preferito impiantare un microchip e lasciare l'olotipo nel suo habitat per poi prelevarlo quando non \u00e8 pi\u00f9 in grado di riprodursi. Nonostante per l'International code of zoologic nomenclature non sia obbligatorio tenere l'olotipo in un museo (n\u00e9, secondo alcune letture, creare un olotipo) \u00e8 prassi tra i biologi tenerlo in un luogo dove possa essere esaminato facilmente (un museo, appunto), per questo motivo sono nate controversie sull'accettabilit\u00e0 del saggio pubblicato su Zootaxa.\nRischio estinzione.\nNonostante sia riconosciuta da pochi anni come specie, \"Conolophus marthae\" corre gi\u00e0 il rischio di estinguersi a causa della scarsit\u00e0 della popolazione, molto al di sotto dei 200 esemplari. \u00c8 infatti una specie a strategia K, quindi subisce particolarmente l'attacco dei predatori la cui popolazione \u00e8 andata costantemente aumentando dagli anni ' 70 ad oggi, quando vennero introdotti alcuni gatti che, insieme alle preesistenti poiane, si misero a cacciare le iguane riducendone drasticamente la popolazione. Anche le capre, importate dai marinai sin dall'inizio del XX secolo, entrando in competizione con le iguane per il cibo, arrecano un grande danno alle popolazioni autoctone. Nonostante siano state condotte varie campagne per lo sterminio delle specie importate, nessuna ha avuto finora successo. Ad aggravare la situazione di per s\u00e9 gi\u00e0 critica \u00e8 la mancanza di avvistamenti di piccoli di iguana rosa, nonostante le ripetute ricerche. Vi sono inoltre due maschi per ogni femmina, cosa che abbassa ancor di pi\u00f9 la popolazione reale. Per tutte queste caratteristiche, rispondono ai criteri C e B stabiliti dalla IUCN per l'inserimento nella Lista Rossa."}
{"id": "2532549", "revid": "1598666", "url": "https://it.wikipedia.org/wiki?curid=2532549", "title": "Dunvegan", "text": "Dunvegan (in gaelico: D\u00f9n Bheagain, traducibile come \"piccolo castello\") \u00e8 una citt\u00e0 della Scozia che sorge sull'isola di Skye.\n\u00c8 famosa per il castello di Dunvegan."}
{"id": "2532552", "revid": "22229", "url": "https://it.wikipedia.org/wiki?curid=2532552", "title": "Indo-europea", "text": ""}
{"id": "2532554", "revid": "466539", "url": "https://it.wikipedia.org/wiki?curid=2532554", "title": "Paddy Considine", "text": "Biografia.\nNato nella contea di Staffordshire, studia presso la Abbot Beyne School, diplomandosi nel 1990, in seguito studia recitazione al Burton College. Durante quel periodo conosce Shane Meadows, con il quale stringe una forte amicizia, che dar\u00e0 vita ad un prolifico sodalizio artistico, sia in campo cinematografico che musicale. I due amici formano un gruppo musicale chiamato \"She Talks to Angels\", con Meadows alla voce e Considine alla batteria sotto lo pseudonimo di \"Bam-Bam\" (soprannome ispirato ad un personaggio de \"I Flintstones\"). Continua gli studi presso l'Universit\u00e0 di Brighton ottenendo una laurea in fotografia.\nTerminati gli studi, debutta sul grande schermo 1999 nel film \"A Room for Romeo Brass\", diretto dall'amico Shane Meadows. Il film ha un discreto successo ottenendo tre candidature ai British Independent Film Awards e l'interpretazione di Considine non passa inosservata tanto che l'anno successivo ottiene un ruolo nel film \"Last Resort\". Nel frattempo continua la collaborazione con Meadows, partecipando a numerosi cortometraggi da lui diretti. Dopo una serie di film, come \"Romantici nati\", \"24 Hour Party People\" e \"Hypnotica\", nel 2003 si cimenta con uno dei suoi ruoli pi\u00f9 noti, ovvero Johnny nel film di Jim Sheridan \"In America - Il sogno che non c'era\", per il quale ottiene numerose candidature a premi come il Satellite Award, lo Screen Actors Guild Award e il British Independent Film Award.\nNel 2004, dopo aver recitato in \"My Summer of Love\", interpreta e co-sceneggia, con l'amico Shane Meadows, \"Dead Man's Shoes - Cinque giorni di vendetta\", per il quale vince come miglior attore britannico agli Empire Awards 2005. Nel 2005 ottiene la sua prima parte ad Hollywood, nel biografico \"Cinderella Man - Una ragione per lottare\", in cui viene diretto da Ron Howard e recita al fianco di Russell Crowe. Successivamente torna ad opere pi\u00f9 indipendenti sotto la regia di cineasti emergenti, come thriller spagnolo \"The Backwoods - Prigionieri nel bosco\" e il drammatico \"Plutonio 239 - Pericolo invisibile\".\nNel 2007, dopo aver lavorato nella commedia d'azione \"Hot Fuzz\", torna ad Hollywood, questa volta al fianco di Matt Damon in \"The Bourne Ultimatum - Il ritorno dello sciacallo\". Sempre nel 2007, ispirandosi in parte alla vita di suo padre Joseph, scrive e dirige il cortometraggio \"Dog Altogether\", per il quale vince il Leone d'argento per il miglior cortometraggio alla 64\u00aa Mostra internazionale d'arte cinematografica di Venezia. Considine ha recitato ne \"Il grido della civetta\", tratto dall'omonimo romanzo di Patricia Highsmith, e \"Red Riding 1980\", tratto dal romanzo \"Millenovecento80\" di David Peace.\nNel corso degli anni, Considine \u00e8 stato coinvolto in vari progetti musicali, \u00e8 apparso nel videoclip \"Leave Before the Lights Come On\" degli Arctic Monkeys, in \"Familiar Feeling\" dei Moloko e in \"God Put a Smile upon Your Face\" dei Coldplay. Ha anche prestato la voce per il videogioco FIFA 07 e suona in una rock band chiamata \"Riding The Low\"."}
{"id": "2532568", "revid": "253096", "url": "https://it.wikipedia.org/wiki?curid=2532568", "title": "Macroramphosus scolopax", "text": "Il pesce trombetta (Macroramphosus scolopax) \u00e8 un pesce di mare della famiglia Centriscidae.\nDistribuzione e habitat.\n\u00c8 presente nell'Oceano Atlantico orientale tra il golfo di Guascogna ed il Sudafrica, nel mar Mediterraneo e nell'Atlantico orientale, in acque temperate calde o subtropicali. Alcune segnalazioni dalla Somalia non sono confermate.\n\u00c8 un caratteristico abitatore del piano circalitorale e si rinviene tra 50 e 500 m di profondit\u00e0, di solito tra 100 e 250, su fondi prevalentemente fangosi o a coralligeno, spesso associato al pesce cinghiale.\nDescrizione.\nIl suo aspetto \u00e8 cos\u00ec caratteristico da risultare inconfondibile, infatti, oltre ad un lungo \"muso\" tubolare che porta all'apice la piccola bocca, simile a quello dei pesci ago o dei cavallucci di mare, questo pesce ha un corpo di proporzioni normali, non filiforme, compresso lateralmente e privo di scaglie. \nL'occhio \u00e8 piuttosto grande. Le pinne dorsali sono due, arretrate, la prima porta una lunga e robusta spina dentellata, la seconda \u00e8 assai piccola. L'anale \u00e8 piccola e cos\u00ec le ventrali mentre le pinne pettorali sono un po' pi\u00f9 grandi. La pinna caudale \u00e8 piccola, con bordo leggermente concavo. Il corpo \u00e8 armato di alcune placce ossee cutanee protettive.\nIl colore \u00e8 uniformemente argenteo con sfumature rosee.\nRaggiunge solo eccezionalmente i 20 cm.\nAlimentazione.\nSi ciba di piccolissimi invertebrati che cattura sul fondo.\nRiproduzione.\nAvviene in inverno, le uova sono pelagiche, riunite in masse gelatinose. I giovanili sono argentei e fanno vita pelagica fino ad una lunghezza di circa 4 cm.\nBiologia.\n\u00c8 una specie gregaria che vive in grandi branchi. Quando sono nel loro ambiente questi pesci hanno una caratteristica postura con il muso verso il basso.\nPesca.\nOccasionale con reti a strascico, il valore alimentare \u00e8 nullo."}
{"id": "2532570", "revid": "281901", "url": "https://it.wikipedia.org/wiki?curid=2532570", "title": "Pesce trombetta", "text": ""}
{"id": "2532571", "revid": "276444", "url": "https://it.wikipedia.org/wiki?curid=2532571", "title": "McLaren MP4-14", "text": ""}
{"id": "2532573", "revid": "767487", "url": "https://it.wikipedia.org/wiki?curid=2532573", "title": "Carolyn Hester", "text": "Il suo primo album discografico fu prodotto nel 1957 da Norman Petty per la Coral. Nel 1960 pubblic\u00f2 un secondo album per la Tradition, la stessa etichetta che produceva i The Clancy Brothers di Tommy Makem, che la introdussero sulla scena del \"folk music revival\".\n\u00c8 conosciuta per alcuni standard del \"movement\", il movimento culturale e politico che anim\u00f2 la scena della canzone d'autore volta a sostenere le lotte per i diritti civili, fra cui \"The House of the Rising Sun\" e \"She Moved Through the Fair\".\nBiografia.\nHester \u00e8 stata una dei molti giovani cantanti che iniziarono la carriera al Greenwich Village cavalcando l'onda della musica folk per raggiungere una fama internazionale. Il \"Saturday Evening Post\" le dedic\u00f2 la copertina nell'edizione del 30 maggio 1964.\nSecondo Don Heckman del \"Los Angeles Times\", Hester \u00e8 stata una fra le pi\u00f9 originali promesse folk dei primi anni sessanta uscite dai coffee shop e dai campus universitari che ebbero la consapevolezza che la loro musica poteva cambiare il mondo e, in qualche modo, il corso della storia.\nSoprannominata \"The Texas Songbird\" per le sue origini texane, fu politicamente attiva e partecip\u00f2 fra l'altro al boicottaggio della trasmissione televisiva \"hootenanny\" (il termine di lingua inglese definisce quella che in italiano pu\u00f2 essere intesa come l\"'ora del dilettante\") quando Pete Seeger fu interdetto da essa per le sue convinzioni politiche.\nIl matrimonio con Richard Fari\u00f1a.\nDopo aver tentato invano di convincere Joan Baez a firmare un contratto con la Columbia Records, il produttore John Hammond reclut\u00f2 la Hester nel 1960, convinto delle possibilit\u00e0 della giovane nel campo della folk music. In quello stesso anno, Carolyn Hester incontr\u00f2 il cantautore e romanziere Richard Fari\u00f1a.\nI due si sposarono dopo neanche tre settimane il loro primo incontro e, secondo il biografo David Hajdu, il loro breve e tumultuoso matrimonio fu voluto da Fari\u00f1a che vedeva in esso un mezzo di accelerazione per la via della notoriet\u00e0. Sta di fatto che i due si separarono meno di due anni dopo (Fari\u00f1a si sarebbe poi presto risposato con Mimi, sorella minore di Joan Baez).\nNel 1961, Hester incontr\u00f2 un allora sconosciuto diciannovenne che debuttava sulle scene folk suonando l'armonica a bocca con il nome di Bob Dylan. Hester lo invit\u00f2 a suonare alcuni interventi all'armonica nel suo terzo album, il primo che incideva per la Columbia. Il produttore Hammond subito dopo la registrazione dell'album, considerato l'esito felice della partecipazione, mise sotto contratto Dylan per la stessa casa discografica.\nMentre l'inizio del decennio vedeva l'esplodere di diversi fenomeni musicali in grado di ravvivare la scena folk sia in termini di vendite discografiche che di influenza sul gusto giovanile - come appunto Joan Baez, Bob Dylan, Phil Ochs e Judy Collins - Hester rimase tutto sommato in una posizione defilata.\nCollaborazioni.\nRifiut\u00f2 l'offerta del produttore e manager Albert Grossman di formare con Peter Yarrow e Paul Stookey un trio e al suo posto venne chiamata la cantante Mary Travers con cui si dava vita al gruppo Peter, Paul and Mary.\nSebbene si sia trovata a collaborare con artisti come Bill Lee e Bruce Langhorne (poi sessionman con Bob Dylan), Hester prefer\u00ec elaborare sempre materiale acustico di origine tradizionale. Nella parte finale degli anni sessanta, impossibilitata a trovare una propria strada come artista folk-rock, prov\u00f2 ad avvicinarsi alla musica psichedelica con il gruppo che portava il suo nome - Carolyn Hester Coalition - prima di lasciare temporaneamente le scene musicali.\nVita privata e seconda parte carriera.\nHester ha contestato la versione fornita dal biografo David Hajdu riguardo al suo matrimonio con Fari\u00f1a e i riferimenti spesso basati su supposizioni concernenti i rapporti d'amiciza e di frequentazione fra vari artisti folk come appunto Dylan, Baez e gli stessi Fari\u00f1a. In particolare, Hester nega che Farina fu intimo amico di Dylan come alcuni storici della musica rock sostengono e soprattutto non concorda con il fatto che Fari\u00f1a fu in qualche modo responsabile del successo di Dylan, come Hajdu lascia intendere.\nHajdu ha anche ventilato l'ipotesi di una rivalit\u00e0 di Carolyn Hester con Joan Baez e la sorella Mimi. A tutt'oggi Hester sostiene di non aver mai conosciuto bene Joan Baez, ma che mai esse furono rivali, n\u00e9 su un piano personale n\u00e9 su un piano professionale.\nNel 1969, Hester ha sposato il pianista jazz, cantautore e produttore David Blume, compositore di un brano \"hit\" nel 1966, \"Turn Down Day\". Insieme hanno fondato l'etichetta Outpost aprendo poi un dance club etnico a Los Angeles.\nDagli anni ottanta Hester \u00e8 tornata ad incidere dischi e a tenere concerti e \"tourn\u00e9e\": ha tra l'altro eseguito nel 1992 con Nanci Griffith il controcanto nella canzone di Bob Dylan \"Boots of Spanish Leather\" in occasione del concerto-tributo al Madison Square Garden di New York per il trentesimo anniversario del debutto di Dylan (la \"performance\" , al pari di altre, \u00e8 inserita nel VHS ma non nel doppio CD ricavato dal concerto, \"The 30th Anniversary Concert Celebration\").\nNel 1999, Hester ha pubblicato un album-tributo per Tom Paxton, intervenendo poi nella serie televisiva \"Biography\" riguardante Bob Dylan trasmessa nell'agosto 2000.\nIl marito David Blume \u00e8 morto nella primavera 2006 ed Hester continua nella gestione del dance club e nella partecipazione a concerti in \"tour\"."}
{"id": "2532574", "revid": "599013", "url": "https://it.wikipedia.org/wiki?curid=2532574", "title": "Steffi Nerius", "text": ""}
{"id": "2532575", "revid": "1305772", "url": "https://it.wikipedia.org/wiki?curid=2532575", "title": "Hardt", "text": ""}
{"id": "2532578", "revid": "76963", "url": "https://it.wikipedia.org/wiki?curid=2532578", "title": "Joshua Sinclair", "text": "Biografia.\nIl mondo del cinema non rappresenta la sua unica occupazione, poich\u00e9 \u00e8 impegnato in attivit\u00e0 umanitarie e no-profit: infatti \u00e8 un medico specializzato in malattie tropicali ed ha operato in diverse zone dell'Africa, in India a Bombay e a Calcutta, con Madre Teresa. \u00c8 inoltre professore in teologia comparata."}
{"id": "2532579", "revid": "1494169", "url": "https://it.wikipedia.org/wiki?curid=2532579", "title": "Borod", "text": ""}
{"id": "2532588", "revid": "1632387", "url": "https://it.wikipedia.org/wiki?curid=2532588", "title": "Studebaker", "text": "La Studebaker () \u00e8 stata una casa automobilistica statunitense attiva tra il 1852 ed il 1966. Il nome completo dell'azienda era \"Studebaker Corporation\". All'inizio dell'attivit\u00e0 produceva carri e carrozze.\nFondata nel 1852 durante la presidenza di Millard Fillmore e incorporata nel 1868 con il nome di \"Studebaker Brothers Manufacturing Company\", l'azienda produsse originariamente carri per agricoltori, per minatori e veicoli militari. La Studebaker entr\u00f2 nel business delle autoveicoli nel 1902 con vetture elettriche, e nel 1904 con quelle a benzina. Divenne socia anche di altre societ\u00e0 produttrici di automobili a benzina fin dal 1911, pi\u00f9 precisamente la Garford and E-M-F.\nLa prima automobile a benzina interamente costruita dalla Studebaker fu commercializzata nell'agosto del 1912. Per oltre 50 anni, l'azienda ebbe un'invidiabile reputazione per la qualit\u00e0 e l'affidabilit\u00e0 dei modelli prodotti. Il maggiore stabilimento di produzione, a South Bend, cess\u00f2 la fabbricazione il 20 dicembre 1963. L'ultima Studebaker fu prodotta nello stabilimento di Hamilton, in Canada, il 16 marzo 1966.\nStoria.\nIl XIX secolo: i produttori di carri.\nAntenati tedeschi.\nHenry Studebaker, fondatore della compagnia, fu un agricoltore, fabbro e costruttore di carri che visse vicino a Gettysburg, in Pennsylvania all'inizio del XIX secolo.\nL'origine della famiglia non \u00e8 molto chiara. Una prima ipotesi fu che la famiglia Studebaker sia originaria di Solingen, in Germania. Qui il mestiere di fabbro fu tramandato di generazione in generazione fino ad arrivare a Henry. Un'altra ipotesi \u00e8 che Peter Studebaker si trasfer\u00ec con tre fratelli dai Paesi Bassi a Filadelfia nel 1736. Comunque, \u00e8 molto probabile che il fondatore della famiglia sia stato Clement Studebaker (1700-1762), originario di Hagen, in Germania.\nI genitori di Henry, John Studebaker (1799-1877) e Rebecca Mohler (1802-1887), si trasferirono in Ohio nel 1835, ed il padre insegn\u00f2 ai cinque figli maschi a costruire parti di carri. All'epoca questo business era in piena espansione per la conquista del West. I cinque figli maschi erano, in ordine di nascita, Henry (1826-1895), Clement (1831-1901), John Mohler (1833-1917), Peter Everst (1836-1897) Jacob Franklin (1844-1887). I fratelli avevano anche cinque sorelle, Sara, Nancy, Elizabeth, Rebecca e Maria. Fotografie della famiglia Studebaker furono riprodotte su un libro sulla storia della compagnia, pubblicato da Albert Russel Erskine (allora presidente della societ\u00e0) nel 1919, in memoria di John M.. Anche i direttori Fred S Fish Snr e Henry Goldman (figlio di Marcus Goldman) furono riprodotti sul libro.\nL'operazione South Bend.\nClement e Henry Studebaker diventarono fabbri e fonditori a South Bend in Indiana nel febbraio del 1852. All'inizio della loro attivit\u00e0 costruivano parti di carri da trasporto, per poi specializzarsi nella fabbricazione di vetture complete. All'epoca John M. produceva carriole a Placerville, in California e questo sito produttivo \u00e8 il 142\u00b0 National Historic Landmark di questo Stato.\nLa maggior espansione degli affari di Henry e Clement a South Bend fu durante la corsa all'oro californiana, che inizi\u00f2 nel 1848. Con la sua attivit\u00e0 di costruttore e venditore di carriole a Placerville, John M. accumul\u00f2 8000 dollari. Nell'aprile del 1858 abbandon\u00f2 l'attivit\u00e0 per investire il suo capitale nell'azienda produttrice di carri dei fratelli Henry e Clement. Quest'ultima era in piena espansione anche grazie a consistenti ordini di carri da parte dell'United States Army, l'esercito degli Stati Uniti.\nNel 1857 costruirono la loro prima carrozza, che come le definiva uno slogan dell'epoca \"Strabiliante allestimento di ferro lavorato a mano, il tipo di calesse da corteggiamento su cui ogni ragazzo e ragazza sarebbero orgogliosi di sedere\".\nA causa della commessa per l'esercito, John M. rilev\u00f2 la quota di Henry. Henry era infatti profondamente religioso, ed aveva scrupoli per la costruzioni di veicoli militari. Gli Studebaker erano anabattisti della congregazione della Chiesa Dunkard Brethren, una religione che vedeva la guerra come il diavolo. Il libro di Stephen Longstreet che raccont\u00f2 ufficialmente la storia della compagnia, riporta che \"Henry era stanco del business. Egli voleva tornare a fare l'agricoltore. I rischi correlati all'espansione della compagnia non erano per lui\".\nL'espansione della compagnia continu\u00f2 anche grazie alla migrazione della popolazione verso l'West, oltre agli usi delle popolazioni stanziali per l'agricoltura ed i trasporti generici. Durante il picco della migrazione met\u00e0 dei carri utilizzati erano della Studebaker. Circa un quarto di questi era interamente costruito dalla Studebaker, e fabbricarono i componenti degli altri carri in Missouri, dove li costruirono per un altro quarto di secolo.\nIl quarto fratello, Peter E. diresse un magazzino generale di successo a Goshen, che espanse nel 1860 includendo la vendita di carri.\nUn maggior incremento delle vendite di carri si ebbe nella fornitura all'Union Army durante la guerra di secessione americana (1861-1865). Nel 1868 le vendite annuali ammontavano a 350.000 dollari. In quest'anno i tre fratelli pi\u00f9 anziani fondarono la \"Studebaker Brothers Manufacturing Company\", con Clement presidente, Peter segretario e John M. tesoriere. All'epoca la fabbrica era vicina ad una linea ferroviaria, la ferrovia meridionale Lago Shore e Michigan, cos\u00ec che molti carri furono spediti tramite ferrovia oppure attraverso navi a vapore.\nIl pi\u00f9 grande stabilimento di produzione di veicoli del mondo.\nDopo un grande incendio nel 1874 che distrusse due terzi dell'intero stabilimento, gli Studebaker lo ricostruirono in mattoni, con una superficie di 81.000\u00a0m\u00b2 che gli permetteva di essere definito \"il pi\u00f9 grande stabilimento di produzione di veicoli del mondo\". Una clientela benestante acquistava sulky, brougham, clarence, phaeton, runabout, Victoria e tandem prodotti dalla Studebaker, mentre i clienti pi\u00f9 abbienti potevano acquistare una carrozza da 20.000 dollari.\nNel 1875, il fratello pi\u00f9 giovane degli Studebaker, il trentenne Jacob fu portato in azienda per essere incaricato della gestione della fabbrica di carrozze.\nNegli anni '80 le strade cominciarono ad essere lastricate in blocchi di catrame, pietra e legno. Nel 1884, quando l'economia era in difficolt\u00e0, Jacob Studebaker apr\u00ec a Chicago una rivendita di carrozze. Lo stabile, tuttora esistente, \u00e8 conosciuto come Fine Arts Building o \"edificio Studebaker\" ed \u00e8 stato riconosciuto monumento storico il 7 giugno 1978. Le due colonne in granito all'ingresso principale, di 1,1\u00a0m di diametro e 3,9\u00a0m di altezza, lo fecero definire \"il pi\u00f9 grande albero monolitico lavorato del paese\". Tre anni dopo, nel 1887, Jacob mor\u00ec, e fu la prima morte dei fratelli Studebaker.\nNel 1889 il nuovo Presidente degli ]Stati Uniti d'America, Benjamin Harrison, ordin\u00f2 un cospicuo numero di carrozze Studebaker per la Casa Bianca.\nAlla fine del XIX secolo lo stabilimento di South Bend era vasto 0,40\u00a0km\u00b2 ed era provvisto di 20 grandi caldaie a vapore, 16 dinamo, 16 grandi motori, 1000 pulegge, 600 macchine che lavoravano il legno e il ferro, 11\u00a0km di cinghie, dozzine di pompe e 500 lampade che illuminavano la fabbrica. Nel 1893 la depressione dell'economia caus\u00f2 una pausa nelle vendite che port\u00f2 alla chiusura dello stabilimento per cinque settimane, ma i rapporti tra la propriet\u00e0 ed i dipendenti erano buoni, cos\u00ec da consentire una facile ripresa della produzione.\nL'eredit\u00e0 di famiglia continua.\nI cinque fratelli Studebaker morirono tra il 1877 ed il 1917 (quando John M. mor\u00ec). L'eredit\u00e0 di famiglia pass\u00f2 ai figli ed ai generi. I successori alla guida della societ\u00e0 rimasero attivi nella sua gestione, molti dei quali particolarmente coinvolti. Tra questi ci fu Frederick Samuel Fish, che spos\u00f2 la figlia di John M., Grace, nel 1891. Oltre a Fish, si aggiunsero George M. Studebaker, Clement Studebaker Jr, John M. Studebaker Jr, ed il figlio di Fish, Frederick Studebaker Fish. Oltre a questi, entrarono in azienda Albert Russel Erskine ed altri generi degli Studebaker, come Nelson J. Riley, Charles A. Carlisle, H. D. Johnson e William R. Innis.\nLe automobili Studebaker 1897-1966.\nGli inizi.\nNel 1895, Frederick Samuel Fish spinse per la progettazione di \"una carrozza senza cavalli\". Quando Peter Studebaker mor\u00ec, egli divenne presidente del comitato esecutivo della societ\u00e0 e mise in pratica le sue idee. Ora la compagnia aveva il suo ingegnere che lavorava su un veicolo a motore. All'inizio si decise per un veicolo elettrico, piuttosto che una vettura a benzina. Ma all'epoca non c'era futuro per queste autovetture lente e dipendenti da pesanti batterie. La Studebaker fabbric\u00f2 comunque questi veicoli dal 1902 al 1911, e contemporaneamente strinse un accordo con due aziende che producevano vetture a benzina, la Garford di Elyria in Ohio e la Everett-Metzger-Flanders (E-M-F) di Detroit, per la costruzione della carrozzeria e per condividere la distribuzione e la commercializzazione dei veicoli. Dal 1904, la Studebaker inizi\u00f2 a produrre veicoli con motore a benzina.\nL'accordo con la Garford.\nGrazie all'accordo con la Studebaker, la Garford forniva il telaio completo e le parti meccaniche che erogavano e distribuivano la potenza motrice (vale a dire il motore, la trasmissione, l'albero di trasmissione, il differenziale e le ruote motrici). Questi componenti erano montati su carrozzerie Studebaker ed erano vendute con marchio Studebaker-Garford.\nLa Garford cominci\u00f2 a costruire anche vetture con proprio nome dal 1907, nel tentativo di incrementare la produzione a spese dei modelli prodotti con la Studebaker. Quando gli Studebaker scoprirono i piani della Garford, obbligarono la societ\u00e0 a rivedere i programmi produttivi. Decisero poi di interrompere il sodalizio con la Garford (1911), lasciando l'azienda sola fino all'acquisizione da parte di John North Willys nel 1913.\nL'accordo con la E-M-F.\nL'accordo con la Everett-Metzger-Flanders fu differente, e la speranza degli Studebaker era quello di avere un prodotto di qualit\u00e0 senza gli ostacoli trovati nel rapporto con Garford, ma cos\u00ec non fu. Secondo i termini dell'accordo, la E-M-F avrebbe costruito i veicoli e gli Studebaker li avrebbero distribuiti attraverso i loro rivenditori di carri.\nQuando l'accordo ebbe seguito, non soddisfece le aspettative. Le macchine con motore a benzina E-M-F si dimostrarono infatti disastrosamente inaffidabili, causando il sarcastico modo di dire che E-M-F stava per \"Every Morning Fix-it\", ovvero da \"aggiustare ogni mattina\" ed epiteti simili. I problemi preoccuparono i principali soci della E-M-F, Byron Everitt, Walter Flanders e William Metzger. Everitt and Metger lasciarono comunque la compagnia nel 1909 .\nIl presidente della Studebaker, Frederick Samuel Fish, acquist\u00f2 nel 1908 un terzo delle azioni della E-M-F. Nel 1910 acquis\u00ec anche lo stabilimento produttivo di Walkerville, nell'Ontario, in Canada.\nLa fondazione del marchio Studebaker.\nNel 1911 fu deciso di rifinanziare ed incorporare la compagnia come \"Studebaker Corporation\". La nuova azienda smise di produrre veicoli elettrici lo stesso anno.\nDopo aver acquisito gli impianti della E-M-F, gli Studebaker cercarono di rimediare all'insoddisfazione dei clienti pagando meccanici che ripararono le autovetture di ogni proprietario insoddisfatto, con un costo totale di 1 milione di dollari. Il problema peggiore era il difetto nell'asse posteriore. Ci\u00f2 port\u00f2 alla costruzione di \"una serie di auto veramente robuste... le famose Big Six e Special Six\".\nL'ingegneria si evolve.\nIl motore a sei cilindri in linea del 1913 aveva importanti innovazioni tecnologiche nella fusione del monoblocco in ghisa, ed era relativamente economico per l'epoca; ci\u00f2 fu importante considerando che era fabbricato negli anni della prima guerra mondiale.\nIn quel periodo, un neolaureato in ingegneria di 28 anni, Fred M. Zeder, fu nominato ingegnere capo. Egli fu il primo di un brillante trio di tecnici che, con Owen R. Skelton e Carl Breer, lanciarono nel 1918 con successo modelli Studebaker. Erano noti con l'appellativo \"i tre moschettieri\". Lasciarono la Studebaker nel 1920 per fondare una societ\u00e0 di consulenza, che pi\u00f9 tardi divent\u00f2 il nucleo del reparto di ingegneria della Chrysler. Per sostituire l'ingegnere capo fu chiamato Guy P. Henry, che introdusse l'acciaio al molibdeno, un miglioramento alla frizione e mantenne il motore in linea a sei cilindri. Quest'ultima soluzione tecnica era caldeggiata dal nuovo presidente della Studebaker, Albert Russel Erskine, che sostitu\u00ec Frederick Samuel Fish nel luglio del 1915.\nJohn Mohler Studebaker vide sempre le automobili come fabbricazione complementare rispetto alle carrozze trainate da cavalli. Egli credeva che il reparto automobili doveva essere limitato ad una piccola porzione degli stabilimenti Studebaker. Come risultato fu che la produzione di carrozze and\u00f2 avanti fino a quando Albert Russel Erskine ne decret\u00f2 la fine nel 1919. Per le automobili, la Studebaker aggiunse una linea produzione di pick-up, che pi\u00f9 tardi rimpiazz\u00f2 quella delle carrozze. La Studebaker produsse anche autobus, veicoli antincendio e piccole locomotive che utilizzavano tutti lo stesso motore in linea a sei cilindri.\nNel 1925 il pi\u00f9 bravo agente che si incaricava della distribuzione dei veicoli Studebaker, Paul Gray Hoffman, venne chiamato a South Bend come vice presidente e responsabile dell'ufficio vendite.\nNel 1926 la Studebaker divent\u00f2 il primo costruttore degli Stati Uniti d'America di automobili.\nLa Studebaker acquist\u00f2 un vasto appezzamento di terreno dove nel 1937 fece piantare 5000 pini e divenne il famoso parco di Bendix Woods, dal nome dei proprietari successivi. Una parte della piantumazione del parco formavano la scritta \"Studebaker\".\nSempre nel 1926 l'impianto produttivo di Detroit fu smantellato e trasferito a South Bend sotto il controllo di Harold S. Vance, vicepresidente e responsabile dell'ingegneria. Nello stesso anno Vance pass\u00f2 il testimone di direttore dell'ingegneria a Delmar Roos, che ricopr\u00ec questo ruolo fino al 1936. Sempre nel 1926, una nuova piccola automobile fu prodotta, la Erskine Six, lanciata a Parigi. Delle automobili prodotte 26\u00a0000 esemplari furono venduti all'estero, e molte di pi\u00f9 negli Stati Uniti. Nel 1929 l'elenco delle automobili era di 50 modelli con un buon business, cos\u00ec che il 90% del profitto fu pagato come dividendi agli azionisti. Comunque, alla fine del 1929 ci fu la grande depressione ed anche la Studebaker fu coinvolta. La produzione cal\u00f2 e la disoccupazione fu comune in tutto il Paese.\nDagli anni venti agli anni sessanta la Studebaker fabbric\u00f2 molti modelli di automobili che furono delle pietre miliari dell'automobilismo per lo stile delle carrozzerie e per l'ingegneria. I modelli furono la Light Four, la Light Six, la Special Six, la Big Six, la Commander e la President, seguita dal 1939 dalla Champion, disegnata quest'ultima da Virgil Exner and Raymond Loewy.\nDurante la seconda guerra mondiale la produzione fu convertita in veicoli militari come lo Studebaker US6, e l'M29 Weasel. Dopo la fine della guerra, la Studebaker torn\u00f2 a fabbricare automobili per il ceto medio statunitense.\nGli impianti di produzione alla met\u00e0 degli anni \u201820.\nLa superficie totale occupata dagli stabilimenti Studebaker era alla met\u00e0 degli anni venti era di 0,91\u00a0km\u00b2, distribuita in tre siti produttivi. La produzione annuale era di 180.000 autovetture richiedente 23.000 dipendenti.\nSouth Bend.\nL'originale stabilimento che produceva automobili complete fu usato per la fabbricazione di componenti meccanici, come le sospensioni e parti della carrozzeria delle vetture. Tra il 1922 ed il 1923 furono costruiti degli edifici aggiuntivi per la Light Special e la Big Six. Nell'apice della produzione venivano lavorate 5.200 carrozzerie in un'ora.\nIl secondo stabilimento produttivo dello stabilimento produceva telai per la Light Six, e una fonderia di 53.400\u00a0m\u00b2 produceva 600 tonnellate al giorno di acciaio.\nDetroit.\nIl terzo stabilimento produttivo della Studebaker nell'impianto di Detroit produceva telai per la Special e la Big Six, ed aveva una superficie di 70.000\u00a0m\u00b2. Il quinto stabilimento produttivo era una struttura che serviva allo stoccaggio delle parti prodotte ed alla spedizione dei componenti, oltre a uffici amministrativi e diversi dipartimenti tecnici. Tutti gli impianti produttivi di Detroit furono trasferiti a South Bend nel 1926.\nWalkerville.\nA Walkerville, nell'Ontario, in Canada era installato in settimo stabilimento produttivo della Studebaker, dove furono costruite automobili complete grazie ai componenti provenienti da South Bend e Detroit. Furono anche assemblate vetture con guida a destra per l'Impero britannico. La Studebaker segnal\u00f2 queste vetture come \"British-built\" (cio\u00e8 costruite per i britannici) e di conseguenza commercializzate con tariffe ridotte.\nLe vetture del secondo dopoguerra.\nLa Studebaker prepar\u00f2 in anticipo la produzione verso veicoli progettati per il dopoguerra, e lanci\u00f2 lo slogan \"First by far with a post-war car\" (cio\u00e8 \"di gran lunga la prima con un'auto post-bellica\"). Fu infatti lanciato nel 1947 il telaio Studebaker Starlight coup\u00e9 progettato da Virgil Exner, che introdusse un \"design\" innovativo influente anche sulle vetture seguenti, incluso il retrotreno \"troncato\" al posto di uno che \"si assottigliava\", tipico di quegli anni, ed i finestrini posteriori avvolgenti. La progettazione di Virgil Exner fu applicata a modelli come la Studebaker Champion Starlight coup\u00e9 del 1950.\nIl costo del lavoro (la compagnia non ebbe mai un United Auto Workers, cio\u00e8 il sindacato dei lavoratori nel campo delle automobili interno, n\u00e9 uno sciopero, e i lavoratori ed i pensionati della Studebaker erano tra i pi\u00f9 pagati dall'industria), il controllo della qualit\u00e0 e la forte competizione tra la Ford e la General Motors all'inizio degli anni cinquanta scombussolarono il bilancio della compagnia. Inoltre i manager dell'azienda puntarono a guadagni a breve termine piuttosto che a lungo termine.\nFu una politica che consent\u00ec di restare sul mercato per una decina d'anni, ma non di pi\u00f9. Poi la competizione con la General Motors, la Ford e la Chrysler port\u00f2 ad un abbassamento dei prezzi, che condann\u00f2 al fallimento la Studebaker. Nel 1962 ci fu anche uno sciopero a South Bend\nL'avventura di Hamilton, impianto produttivo dell'Ontario.\nIl 18 agosto 1948, circondati da 400 lavoratori ed una folta schiera di giornalisti, la prima automobile, una Studebaker Champion blu, usc\u00ec dagli stabilimenti di Hamilton, in Canada.\nIl sito produttivo aveva sede in un ex-stabilimento Otis-Fenson che produceva armi per l'esercito statunitense, costruito nel 1941. Avendo concentrato la produzione d'autovetture per l'esportazione nell'Impero britannico nell'impianto di Walkerville, nell'Ontario, in Canada, la Studebaker stabil\u00ec a Hamilton un sito produttivo canadese per l'industria dell'acciaio localizzata nella zona.\nLa Studebaker era famosa all'epoca per le innovazioni tecnologiche e la costruzione di autovetture robuste e caratteristiche. Nonostante questo, nel 1954 i conti furono in rosso, e fu deciso di fondersi con la Packard, un'altra casa automobilistica in difficolt\u00e0.\nNel 1963 tutta la produzione automobilistica fu concentrata ad Hamilton. La scelta fu oculata, e la speranza fu quella di contenere i debiti. Fu introdotta una seconda linea produttiva, che port\u00f2 la produzione giornaliera da 48 a 96 automobili.\nL'ultima vettura prodotta negli stabilimenti di Hamilton usc\u00ec il 16 marzo 1966. L'annuncio della fine della produzione fu dato il 4 marzo. Questa fu una terribile notizia per i 700 lavoratori coinvolti, e fu un forte contraccolpo per la cittadina. All'epoca infatti lo stabilimento produttivo della Studebaker era il decimo pi\u00f9 grande del Canada.\nLa fusione con la Packard.\nNel 1954, con la speranza di arginare le perdite dopo un consistente calo delle vendite, la direzione della Studebaker acconsent\u00ec ad essere assorbita dalla Packard, una casa automobilistica di Detroit. L'operazione ebbe come supervisore James Nance, e la nuova societ\u00e0 fu chiamata Studebaker-Packard Corporation. La liquidit\u00e0 della Studebaker era comunque scarsa, e nel 1956 port\u00f2 vicino alla bancarotta la nuova societ\u00e0. Fu deciso di affidare le sorti dell'azienda per 3 anni al produttore di aeroplani Curtiss-Wright, per migliorare le finanze. Ma questo esperimento non riusc\u00ec, ed il presidente della nuova societ\u00e0, Roy T. Hurley, si dimostr\u00f2 rovinosamente permissivo con i lavoratori.\nCon un'abbondanza di detrazioni disponibili negli anni di perdite finanziarie, a seguito dell'insistenza delle banche e di alcuni membri del consiglio di amministrazione, la Studebaker-Packard inizi\u00f2 a diversificare la produzione dalle automobili alla fine degli anni cinquanta. Mentre ci\u00f2 fu positivo per la gamma base (intesa come i modelli pi\u00f9 economici della gamma della casa automobilistica), signific\u00f2 un minor investimento nella produzione di automobili. La compagnia divent\u00f2 quindi anche un importatore di Mercedes-Benz, Auto Union e DKW. La Curtiss-Wright ottenne l'uso degli impianti inutilizzati e minori tasse, mentre la Studebaker ottenne pi\u00f9 capitale per continuare la produzione di automobili. La Curtiss-Wright vendette l'impianto di Detroit della Packard e le aree rurali a Utica. Le ultime autovetture con \"design\" Packard furono costruite a Detroit nel 1956, e l'ultima Packard con carrozzeria Studebaker fu costruita nel 1958. Nei primi anni sessanta il nome della Packard fu tolto dal nome della compagnia.\nAttivit\u00e0 non automobilistiche.\nGi\u00e0 prima degli inizi degli anni sessanta la Studebaker inizi\u00f2 a diversificare la produzione da quella automobilistica. Furono acquistate numerose compagnie, portando la Studebaker a fabbricare in molti campi, dalle borchie per abbigliamento a componenti per missili.\nNel 1963 la Studebaker possedeva i seguenti marchi:\nLa Franklin fu poi venduta alla White Sewing Machine Company, conosciuta dal 1964 come White Consolidated Industries.\nAvendo costruito il motore aeronautico Wright R-1820 su licenza della Curtiss-Wright durante la seconda guerra mondiale, la Studebaker tent\u00f2 di costruire il pi\u00f9 grande motore a pistoni per aeromobili mai fabbricato. Aveva 24 cilindri, una configurazione ad \"H\", un alesaggio di 203 mm ed una corsa di 197\u00a0mm, con una cilindrata di 153,2 L. Non fu mai completato.\nGrazie alle societ\u00e0 controllate la Studebaker produsse additivi per automobili (STP), tagliaerbe ed articoli per giardinaggio (Gravely Tractor) e generatori elettrici (Onan).\nL'uscita dal campo automobilistico.\nLe automobili che vennero dopo la diversificazione delle attivit\u00e0 della Studebaker, incluse la compact Lark (1959) ed anche la sportiva Avanti (1963), furono basate su vecchi telai e motori. La Lark in particolare, fu basata su parti della carrozzeria gi\u00e0 utilizzate da automobili Studebaker negli anni 1953-1958. Nonostante questo la vettura vendette bene il primo anno, con 150.000 esemplari venduti ed un profitto di 28 milioni di dollari.\nLa concorrenza fu comunque spietata, soprattutto da parte di General Motors, Ford, e Chrysler, per le auto compact commercializzate tra il 1960 ed il 1961. Questo port\u00f2 al calo drastico delle vendite della Lark. Dopo un temporaneo periodo di risalita delle vendite, che non diedero comunque sollievo ai conti in rosso della Studebaker, i mass media continuarono a riferire le intenzioni della compagnia di lasciare il campo automobilistico. Questo port\u00f2 ad un ulteriore calo delle vendite, poich\u00e9 gli acquirenti scartarono le autovetture della Studebaker per paura di trovarsi arenati con un modello senza pi\u00f9 una Casa produttrice (un \"orphan\", come vengono definiti in inglese, fatto che avrebbe potuto anche causare difficolt\u00e0 nel reperire i ricambi). L'azienda abbass\u00f2 quindi considerevolmente i prezzi delle vetture e degli autocarri (1963). Dopo aver mantenuto bassissimi i prezzi anche nel 1964, e successivamente all'esautorazione del presidente Sherwood Egbert, la compagnia annunci\u00f2 la chiusura degli impianti di South Bend il 9 dicembre 1963, con l'ultima auto prodotta il 20 dicembre. La fonderia dello stabilimento che fabbricava motori rimase aperta per un breve periodo per fornire i manufatti alla fabbrica canadese di Hamilton, poi fu chiusa anch'essa. Il nome della Avanti, gli strumenti per fabbricazione e lo spazio nello stabilimento di South Bend furono venduti a Leo Newman e Nate Altman. Essi rilanciarono il modello nel 1965 con il nome \"Avanti II\". Essi acquistarono anche di diritti sugli autocarri, insieme ai numerosi pezzi di ricambio ancora stoccati nei magazzini della Studebaker. La produzione di autocarri cess\u00f2 dopo che la societ\u00e0 ebbe soddisfatto gli ordini, vale a dire alla fine del 1964.\nLa produzione di autovetture continu\u00f2 nell'impianto di Hamilton, in Canada, dove la Studebaker produsse modelli fino al 16 marzo 1966, dopo 8.947.196 modelli complessivi prodotti, sotto il comando di Gordon Grundy. Fu deciso di assestarsi su 20.000 automobili prodotte all'anno, anche se la Studebaker annunci\u00f2 l'obbiettivo di 30.000-40.000 modelli nel 1965. Le attese non furono soddisfatte, e la produzione nell'anno fu comunque di 20.000 esemplari. I profitti per\u00f2 non giustificavano gli investimenti.\nRespingendo le richieste di Gordon Grundy di fondi anche per il 1967, la Studebaker lasci\u00f2 il campo automobilistico il 16 marzo 1966 dopo aver prodotto una Cruiser, berlina bianca e turchese che usc\u00ec dalle linee di montaggio, l'ultima delle meno di 9000 vetture prodotte nel 1966. In realt\u00e0, il trasferimento in Canada della residua attivit\u00e0 produttiva fu un metodo per mezzo del quale la produzione pot\u00e9 cessare senza inconvenienti, lasciando in mano la possibilit\u00e0 di pagare le dovute franchigie ai punti vendita.\nMolti dei rivenditori della Studebaker chiusero, oppure altri cominciarono a vendere altre marche, come quelli che ad esempio si convertirono alla commercializzazione delle Mercedes-Benz, dopo la chiusura degli impianti canadesi.\nIl vasto appezzamento di terreno dove furono piantati 5000 pini acquistato anni prima fu venduto alla Bendix Corporation, che don\u00f2 l'area alla Contea di St. Joseph per riservarlo a parco. Come condizione della donazione, fu stipulato che il parco si chiamasse Bendix Woods. Da immagini satellitari prese da Google Earth appare la scritta \"Studebaker\" in alcune piantumazioni del parco. Oggi l'area \u00e8 di propriet\u00e0 della Robert Bosch GmbH. La sua divisione di prodotti generali fu acquistata da Kaiser Industries ed oggi appartiene ad AM General.\nDopo la chiusura, la Studebaker continu\u00f2 ad esistere come gruppo d'investimento, con i redditi provenienti dalle aziende controllate. Il gruppo acquis\u00ec, infatti, la Schaefer per i refrigeratori, la STP, con cui fabbric\u00f2 additivi, la Gravely Tractor, la Onan con cui fabbric\u00f2 generatori elettrici, la Clarke e la Paxton Automotive. Quest'ultima fabbricava compressori volumetrici. La Studebaker possedeva anche una linea aeronautica commerciale, la Trans International Airlines, fondata da Kirk Kerkorian.\nDopo il 1966 la Studebaker continu\u00f2 a controllare le aziende che aveva acquisito, e compr\u00f2 nel 1967 la \"Wagner Electric\". Successivamente, la Studebaker venne fusa con la \"Worthington Corporation\" per formare la Studebaker-Worthington. Il marchio Studebaker scomparve dalle scene nel 1979, quando la McGraw-Edison acquis\u00ec la Studebaker-Worthington. La McGraw-Edison fu a sua volta acquistata nel 1985 dalla Cooper Industries, che cedette il suo comparto auto alla Federal-Mogul qualche anno pi\u00f9 tardi.\nIl tentativo di continuare il marchio Studebaker.\nUna serie di vetture fu prodotta ed identificata come Studebaker dagli acquirenti dal nome \"Avanti\" (che era il nome di un modello della compagnia, ma che venne utilizzato come marchio) e di ulteriore materiale preveniente dalla fabbrica di South Bend."}
{"id": "2532589", "revid": "228587", "url": "https://it.wikipedia.org/wiki?curid=2532589", "title": "Cinto pettorale", "text": ""}
{"id": "2532590", "revid": "126257", "url": "https://it.wikipedia.org/wiki?curid=2532590", "title": "Studebaker Corporation", "text": ""}
{"id": "2532592", "revid": "228587", "url": "https://it.wikipedia.org/wiki?curid=2532592", "title": "Cinto scapolare", "text": ""}
{"id": "2532595", "revid": "1543377", "url": "https://it.wikipedia.org/wiki?curid=2532595", "title": "Baby Love (The Supremes)", "text": "Baby Love \u00e8 una canzone del 1964, registrato dalle Supremes per l'etichetta discografica Motown. Scritta e prodotta dal principale team produttivo della Motown, Holland-Dozier-Holland, \"Baby Love\" fu il singolo di maggior successo del gruppo, ed \u00e8 stato classificato alla posizione 324 della classifica stilata da Rolling Stone relativa alle Lista delle 500 migliori canzoni della storia.\nDescrizione.\n\"Baby Love\" rimase alla prima posizione della classifica statunitense \"Billboard Hot 100\" per quattro settimane, dal 25 ottobre 1964 al 21 novembre 1964. Fu il secondo di una serie di singoli delle Supremes a raggiungere consecutivamente la vetta della \"Billboard Hot 100\". Gli altri quattro singoli furono \"Where Did Our Love Go\", \"Stop! In the Name of Love\", \"Come See About Me\" e \"Back in My Arms Again\". Il singolo conquist\u00f2 anche la vetta della classifica britannica \"Official Singles Chart\", dove rimase per due settimane.\nIl brano fu presentato durante la trasmissione televisiva \"Top of the Pops\", trasmessa dalla BBC il 15 ottobre 1964.\nCominciando con \"Baby Love\", le Supremes divennero il primo gruppo della Motown ad avere pi\u00f9 di un singolo alla posizione numero uno, diventando contemporaneamente il gruppo con il maggior numero di singoli in vetta alle classifiche, un record che le Supremes mantengono ancora, con un totale di dodici singoli al numero uno, davanti a Stevie Wonder, secondo con dieci singoli.\n\"Baby Love\" fu incluso nel secondo album registrato in studio dal gruppo, \"Where Did Our Love Go\", e fu in seguito inserito nella colonna sonora del film del 1975 \"Cooley High\". Nel 1965 il brano fu nominato ai Grammy Award nella categoria \"Miglior disco Rhythm &amp; Blues\", premio poi andato a \"How Glad I Am\" di Nancy Wilson.\nCover.\nNel corsodegli anni il brano \u00e8 stato oggetto di diverse cover, fra cui quella di Tim Curry e quella di Kate Nash. Nel 2008, la cantante giapponese Namie Amuro ha utilizzato un campionamento di \"Baby Love\" per il brano \"60s 70s 80s\"."}
{"id": "2532597", "revid": "2071655", "url": "https://it.wikipedia.org/wiki?curid=2532597", "title": "I Came 2 Party", "text": "I Came 2 Party \u00e8 un singolo del gruppo musicale tedesco Cinema Bizarre e del musicista francese Space Cowboy, pubblicato nel 2009 come estratto dall'album \"ToyZ\".\nDescrizione.\nAlla canzone e al video ha partecipato anche il dj Space Cowboy. Il video \u00e8 stato il primo girato con il nuovo tastierista Romeo, in sostituzione di Luminor.\nVideo musicale.\nIl video \u00e8 stato pubblicato inizialmente su YouTube ancor prima dell'uscita dell'album prevista per il 21 agosto 2009 e dura 3:38 minuti. Successivamente il video \u00e8 stato pubblicato anche su Sky, precisamente su Match Music (canale 716), su Music Box Italia (canale 703) e su MTV Pulse (canale 707).\nNel video i Cinema Bizarre escono da una macchina nera lussuosa indossando una maschera sul volto. Quindi entrano in un castello affollato. Al video partecipa anche Space Cowboy. Ragazzi e ragazze ballano, finch\u00e9 tutti vengono schizzati di acqua colorata."}
{"id": "2532601", "revid": "112984934", "url": "https://it.wikipedia.org/wiki?curid=2532601", "title": "Lingua gilaki", "text": "La lingua gilaki (in persiano: \u06af\u06cc\u0644\u06a9\u06cc, conosciuto anche come \"gelaki\", \"gilani\", \"guilaki\", \"guilani\") \u00e8 una lingua iranica parlata in Iran, nella regione di Gilan.\nDistribuzione geografica.\nSecondo l'edizione 2009 di \"Ethnologue\", i locutori di gilaki sono 3 milioni, stanziati nell'area caspica della regione di Gilan. \nDialetti e lingue derivate.\nLa lingua ha numerose forme dialettali: \"bandar anzali, fumani, galeshi, lahijani, langerudi, rashti, rudbari, rudsari, some'e sarai\"; il \"galeshi\" \u00e8 una forma diffusa sulle montagne.\nClassificazione.\nIl gilaki appartiene alla branca iranica nordoccidentale delle lingue indoeuropee. \nSistema di scrittura.\nPer la scrittura viene usato l'alfabeto arabo."}
{"id": "2532605", "revid": "232134", "url": "https://it.wikipedia.org/wiki?curid=2532605", "title": "RAFRAG", "text": ""}
{"id": "2532618", "revid": "6923", "url": "https://it.wikipedia.org/wiki?curid=2532618", "title": "Helianthus", "text": "Helianthus \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di grandi erbacee annuali o perenni dalla tipica infiorescenza a capolino.\nEtimologia.\nIl nome di questo genere deriva da due parole greche \"\u201dhelios\u201d\" (= sole) e \"\u201danthos\u201d\" (= fiore) in riferimento alla tendenza di alcune piante del genere a girare sempre il capolino verso il sole, comportamento noto come eliotropismo. \nAnche il nome comune italiano (\"Girasole\") deriva dalla rotazione in direzione del sole. \nIl nome scientifico attualmente accettato (\"Helianthus\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. Prima di Linneo il botanico francese Joseph Pitton de Tournefort (1656 \u2013 1708) aveva usato il nome \"Corona del Sole\" per le prime specie di questo genere introdotte in Europa dall'America.\nDescrizione.\nI fusti di queste piante possono arrivare fino a 3 \u2013 4 metri di altezza (massimo 5 metri). La forma biologica del genere varia a seconda del ciclo biologico (annuo o perenne) e pu\u00f2 essere quindi sia terofita scaposa (T scap), oppure geofita bulbosa (G bulb) o anche geofita rizomatosa (G rhiz).\nRadici.\nLe radici possono essere fascicolate o fibrose, ma sempre di tipo secondario da un fittone (specie annue) o da un rizoma pi\u00f9 o meno tuberoso (specie perenni).\nFoglie.\nLe foglie sono grandi; possono essere a disposizione opposta nella parte bassa del fusto, e a disposizione alterna nel resto della pianta, oppure solo opposte o solo alterne. Le foglie sono picciolate o sub-sessili. La forma \u00e8 largamente ovata o anche triangolare e cuoriforme alla base, mentre \u00e8 del tipo lanceolato nella parte superiore; l'apice e sempre acuminato. I margini sono seghettati oppure interi. La superficie \u00e8 ruvida e percorsa da uno a tre nervi; possono essere presenti dei peli ghiandolosi.\nInfiorescenza.\nLe infiorescenze sono dei capolini terminali eretti e sub-corimbosi su peduncoli pi\u00f9 o meno allungati. La struttura dei capolini \u00e8 quella tipica delle Asteraceae: un peduncolo sorregge un involucro emisferico o campanulato o anche cilindrico composto da pi\u00f9 brattee (o squame da 11 a 40) a disposizione embricata e poste in diverse serie (2 \u2013 3) che fanno da protezione al ricettacolo lievemente convesso e munito di pagliette avvolgenti i semi, sul quale s'inseriscono due tipi di fiori: quelli esterni ligulati (da una decina a 50) di colore giallo, disposti in un unico rango; quelli interni tubulosi (da 30 a 150 e pi\u00f9) di colore pi\u00f9 scuro (arancio, giallastro scuro, bruno o violetto). Le brattee dell'involucro possono essere di due tipi: quelle esterne di tipo fogliaceo, largamente ovate e acuminate; quelle interne pi\u00f9 brevi, lineari (simili alle pagliette del ricettacolo) e abbraccianti per met\u00e0 gli acheni. Diametro dell'involucro: 40 \u2013 50\u00a0cm. Diametro massimo del capolino: 50\u00a0cm.\nFiori.\nI fiori sono simpetali, zigomorfi (quelli ligulati) e attinomorfi (quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono sterili; mentre quelli del disco centrale (tubulosi) sono bisessuali.\nFrutti.\nI frutti sono degli acheni compressi e sormontati da un pappo formato da due squame (o denti) lineari-acute e precocemente caduche. Il colore \u00e8 violaceo-bruno.\nDistribuzione e habitat.\nLa distribuzione della maggior parte delle specie del genere \u00e8 relativa all'America del sud (come il Per\u00f9 e il Cile), all'America centrale (Messico), ma anche all'America del Nord (Stati Uniti e Canada). Altrove sono naturalizzate.\nDelle 5 specie spontanee della flora italiana 3 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nSistematica.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere \u00e8 composto da circa 50 \u2013 70 specie secondo i vari Autori.\nI caratteri pi\u00f9 significativi di distinzione del genere sono la sterilit\u00e0 dei fiori periferici ligulati e la bisessualit\u00e0 di quelli centrali del disco (i fiori tubulosi), il pappo con due squame apicali che possono essere caduche e un'appendice pluricellulare al vertice dello stilo, mentre le brattee sul ricettacolo e le antere nere (o scure) sono le principali sinapomorfie relative a tutta la trib\u00f9 delle Helianteae.\nLe varie specie vengono distinte soprattutto in base al ciclo biologico: annuo o poliennale. Un'altra suddivisione (tradizionale, ad opera soprattutto degli orticoltori) \u00e8 fatta in base al colore dei fiori del disco centrale del capolino:\nLe specie americane (che comprendono il gruppo pi\u00f9 esteso) vengono divise in 4 sezioni:\nFilogenesi.\n\"Helianthus\" \u00e8 un genere di difficile classificazione, specialmente all'interno delle varie specie (classificazione intraspecifica). I fattori che ostacolano questa tassonomia sono molti: la plasticit\u00e0 dello sviluppo in funzione ecologica (o dell'ambiente in generale), la frequente ibridazione interspecifica (con frequenti fenomeni di introgressione) e la presenza della poliploidia.\nUltimamente alcuni studi filogenetici basati sull'analisi del DNA ribosomiale di alcune specie di questo genere hanno permesso di chiarire le relazioni interne fra le varie specie di questo gruppo (l'analisi \u00e8 stata fatta sul territorio americano, ma rimane valida anche per le specie europee). Il cladogramma al lato (tratto dallo studio citato e semplificato) mostra molto chiaramente la struttura filogenetica del genere divisa in tre gruppi (o cladi principali), due dei quali (il secondo e il terzo) sono sister groups (o gruppi fratelli). I colori nell'illustrazione indicano le quattro sezioni nel quale viene tradizionalmente suddiviso il genere \"Helianthus\" (vedi paragrafo precedente); in questo modo viene evidenziato il monotipo della sezione \"Agrestis\", la polifilia della sezione \"Ciliares\" e della sezione \"Divaricatus\", ma anche la monofilia della sezione \"Helianthus\". Le linee tratteggiate indicano un evento di poliploidia.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nIbridi.\nIl genere \"Helianthus\", nella famiglia delle Asteraceae, \u00e8 considerato il gruppo di piante che pi\u00f9 facilmente si ibridano. In particolare le specie che pi\u00f9 facilmente si ibridano spontaneamente in Italia sono: \"H. pauciflorus\", \"H. tuberosus\", \"H. annuus\" e \"H. decapetalus\".\nGeneri simili.\nIl genere che pi\u00f9 si avvicina all'\"Helianthus\" \u00e8 il genere \"Rudbeckia\". In effetti pi\u00f9 di qualche specie nel passato \u00e8 \u201ctransitata\u201d da un genere all'altro. Le specie del genere \"Helianthus\" si distinguono da quelle di \"Rudbeckia\" in quanto le foglie sono sempre intere e il pappo \u00e8 sormontato da 2 \u2013 4 reste caduche (e non da una coroncina di squame).\nUsi.\nSecondo la medicina popolare alcune specie di questo genere (il Topinambur o il Girasole comune) presentano delle propriet\u00e0 medicamentose molto usate soprattutto nel passato. Attualmente (sempre le due specie citate) sono utilizzate per scopi alimentari: i bulbi del Topinambur sono usati come patate, mentre dai semi del Girasole comune si produce olio commestibile.\nOltre alle specie pi\u00f9 conosciute in Europa \"H. tuberosus\" e \"H. annuus\", in America altre specie sono usate per scopi alimentari:"}
{"id": "2532636", "revid": "1462444", "url": "https://it.wikipedia.org/wiki?curid=2532636", "title": "Comal (utensile)", "text": "Comal \u00e8 una parola spagnola (derivata dal nahuatl \"comalli\") utilizzata in Messico e in America Centrale per designare un utensile da cucina di tipo tradizionale, in particolare un tipo di piastra utilizzata soprattutto per cuocere le \"tortilla\".\nIn Colombia ed in Venezuela \u00e8 chiamato anche budare.\nQuesto utensile \u00e8 tradizionalmente di ceramica, ma ormai si utilizzano per lo pi\u00f9 \"comales\" metallici, in alluminio, in acciaio o in ghisa, simili alle piastre o padelle per le \"cr\u00eapes\".\nIl comal \u00e8 riscaldato generalmente sul gas o, pi\u00f9 tradizionalmente, sul fuoco a legna.\nComal tradizionale.\nLa storia di questo utensile da cottura risale all'era precolombiana, quando le tortillas di mais nixtamal erano cotte su un comal sopra un fuoco all'aperto. I comales erano usati anche per tostare i semi di cacao. In tempi pi\u00f9 recenti il comal si \u00e8 fatto strada nella cucina moderna.\nIl comal tradizionale dei nativi del Messico \u00e8 fondamentalmente una piastra di forma rotonda od ellissoidale di medie dimensioni (circa 30 centimetri di diametro) realizzato in ceramica cotta, che si pone su tre o quattro pietre (chiamate \"tenamaxtles\"), che servono a sostenerlo e a consentire di accendere il fuoco e la brace proprio sotto al comal.\nIl comal era ed \u00e8 utilizzato per preparare vari tipi di piatti tradizionali, tra i quali in particolare le tortilla di mais, le \"tlayudas\" ed i \"totopos\".\nI comales di ceramica quando sono nuovi subiscono di solito un trattamento tradizionale (chiamato \"curado\" o \"curaci\u00f3n\", che consiste nelle sfregare il comal ancora non utilizzato con una miscela di acqua e calce, per poi lasciarlo seccare. Si presume infatti che tale trattamento lo renda antiaderente.\nComales contemporanei.\nCome gi\u00e0 accennato, attualmente in Messico i comales si realizzano in altri materiali oltre alla ceramica tradizionale, potendo essere di acciaio, di alluminio o anche di ghisa (la versione pi\u00f9 comune per l'uso domestico). I comales metallici hanno di solito una dimensione maggiore di quelli di ceramica ed una forma rotonda oppure ovale allungata, a seconda che debbano essere usati rispettivamente su un solo fornello della cucina o su due fornelli davanti e dietro. Somigliano quindi a padelle per cuocere la carne, e sono spesso usati e chiamati in modo intercambiabile con queste ultime.\nIn molte culture indigene/ispaniche, il comal \u00e8 tramandato di madre in figlia, l'idea essendo che un comal temprato durante molti anni di uso riscalder\u00e0 pi\u00f9 velocemente e cuocer\u00e0 meglio. Si dice anche che, avendo mangiato cibo cucinato su un comal per tutta la vita, una persona bramer\u00e0 cibo cucinato con quel metodo, perch\u00e9 somministra una piccola parte del ferro minerale nella propria dieta.\nI comales metallici sono utilizzati anche per scopi diversi: ad esempio, \u00e8 comune che presentino una depressione circolare nella parte centrale, che serve per contenere olio o burro liquidi, utilizzati per friggere vari prodotti alimentari. Sia che abbiano o no questa caratteristica, sono un utensile abbastanza utilizzato dai venditori di cibo nelle strade e nei ristoranti di tutto il Messico. E, nella loro versione piana, sono presenti praticamente in tutte le parti del paese, con la funzione principale di scaldare le tortilla."}
{"id": "2532642", "revid": "155613", "url": "https://it.wikipedia.org/wiki?curid=2532642", "title": "James Wyatt", "text": "Biografia.\nNel 1762 giunse in Italia, dove soggiorn\u00f2 per sei anni, studiando a Venezia con Antonio Visentini.\nRientrato a Londra acquist\u00f2 fama con il \"Pantheon di Oxford Street\" (1770, distrutto), un edificio destinato ai divertimenti che costituiva una singolare versione neoclassica della basilica di Santa Sofia di Istanbul.\nIn breve realizz\u00f2 moltissime opere e divenne rivale dei fratelli Adam. Oltre che per i suoi contributi all'architettura neoclassica, \u00e8 noto per le opere di stampo neogotico e per i restauri delle cattedrali inglesi.\nLa sua \"Fonthill Abbey\" (1796-1807, oggi distrutta), una residenza di campagna simile ad una abbazia, fu commissionata dall'eccentrico William Beckford: la dimora, che in origine avrebbe dovuto essere realizzata sotto forma di rovina, con tanto di resti di un chiostro, fu ampliata con la costruzione di una grande torre a pianta ottagonale, alta circa 85 metri, che per\u00f2 croll\u00f2 nel 1825, pare a causa delle esili fondamenta che questa aveva.\nSempre di gusto medievale \u00e8 la Broadway Tower (1797), una torre di 17 metri costruita a forma di castello.\nLavor\u00f2 ai restauri della cattedrali di Salisbury, Durham e Hereford, con interventi assai consistenti che gli conferirono il soprannome di \"Wyatt il distruttore\".\nNel 1796 successe a William Chambers come \"Surveyor-General\".\nFu sepolto nell'abbazia di Westminster."}
{"id": "2532643", "revid": "123489154", "url": "https://it.wikipedia.org/wiki?curid=2532643", "title": "McLaren MP4-18", "text": "La McLaren MP4-18 \u00e8 una vettura monoposto di Formula 1 destinata a partecipare alla stagione 2003.\nStoria.\nPoich\u00e9 il team McLaren non riusciva a tenere il passo della dominatrice Ferrari F2002, il \"team principal\" Ron Dennis decise che bisognava fare enormi passi avanti per tornare a sopravanzare gli avversari in pista.\nIn realt\u00e0, a causa di numerosi problemi riscontrati durante i test, la vettura non \u00e8 mai stata schierata in gara e il suo posto \u00e8 stato preso dalla McLaren MP4-17D, un'estrema evoluzione della vettura introdotta nel 2002. Il progetto della MP4-18 \u00e8 stato ripreso per lo sviluppo della MP4-19.\nCaratteristiche.\nLa MP4-18 ebbe numerosi incidenti di non facile spiegazione, non riusc\u00ec a superare le prove d'impatto laterali imposti dalla FIA e aveva un problema congenito al raffreddamento del motore, dovuto alle attillatissime pance laterali."}
{"id": "2532645", "revid": "23117", "url": "https://it.wikipedia.org/wiki?curid=2532645", "title": "Royale Rockers", "text": ""}
{"id": "2532651", "revid": "1100311", "url": "https://it.wikipedia.org/wiki?curid=2532651", "title": "Andy Marshall", "text": "Carriera.\nClub.\nNorwich City.\nMarshall ha iniziato la carriera nelle giovanili del Norwich City. Ha effettuato il debutto in prima squadra il 27 dicembre 1994, entrando a partita in corso nella gara esterna con il Nottingham Forest, per sostituire l'infortunato Bryan Gunn. L'infortunio di Gunn lo ha tenuto fuori per il resto della stagione, perci\u00f2 Marshall ha ottenuto il posto da titolare.\nGunn ha riconquistato il posto in squadra all'inizio del campionato seguente e Marshall \u00e8 stato prestato prima al Bournemouth e poi al Gillingham per accumulare apparizioni nelle formazioni titolari. Gunn \u00e8 rimasto la prima scelta per il ruolo di portiere fino al termine della stagione: successivamente, infatti, Marshall ha conquistato il suo posto ed \u00e8 diventato una figura popolare a Carrow Road. Marshall, nella sua carriera coi \"Canaries\", ha disputato duecentodiciannove incontri.\nIl campionato 2000-2001 \u00e8 stato il migliore disputato da Marshall per il Norwich City ed \u00e8 stato anche l'ultimo in questo club. I tifosi hanno riconosciuto il suo contributo premiandolo con il titolo di calciatore dell'anno della squadra. Comunque, la scadenza del contratto di Marshall sarebbe arrivata nell'estate 2001 ed il calciatore ha rifiutato di firmare un nuovo accordo, sostenendo di voler provare la Premier League, per mettersi alla prova.\nQuando Marshall \u00e8 tornato a Carrow Road da avversario, \u00e8 stato accolto in maniera ostile dai suoi ex-tifosi, che lo hanno considerato un \"Giuda\" per aver tradito il Norwich City, firmando con i rivali dell'Ipswich Town.\nIpswich Town.\nHa firmato per l'allora club di Premier League dell'Ipswich Town, a parametro zero. Il club si era recentemente qualificato per la Coppa UEFA. Il trasferimento ha creato dei malumori sia tra i tifosi dell'Ipswich che tra quelli del Norwich.\nMarshall ha potuto cos\u00ec esaudire il suo desiderio di giocare in Premier League. I rapporti tra lui e i nuovi tifosi, per\u00f2, non sono mai stati sereni per via del suo passato al Norwich City. Neanche un impressionante \"clean sheet\" contro i suoi ex-compagni, festeggiato selvaggiamente, lo ha fatto entrare nel cuore dei sostenitori.\nA novembre 2003, \u00e8 stato ceduto in prestito ai Wolverhampton Wanderers.\nMillwall.\nA gennaio 2004 viene prestato al Millwall. Il trasferimento \u00e8 diventato definitivo due mesi dopo. ed ha fatto parte della squadra che ha raggiunto la finale di FA Cup 2003-2004, per poi essere sconfitta tre a zero dal Manchester United.\n\u00c8 poi rimasto al Millwall per altri due anni, finch\u00e9 il suo contratto non \u00e8 scaduto.\nCoventry City.\nIl 30 giugno 2006, Marshall \u00e8 passato al Coventry City a parametro zero, diventando un idolo dei tifosi, che gli hanno assegnato diversi premi nel 2007. \u00c8 stato poi svincolato al termine del contratto, il 30 giugno 2009.\nAston Villa.\nMarshall ha trascorso un periodo di prova al Queens Park Rangers dopo la scadenza del suo contratto con il Coventry City. Il 3 agosto, il Q.P.R. gli ha offerto un accordo annuale. Invece, il 12 agosto, Marshall ha firmato un contratto annuale con l'Aston Villa. Il giocatore \u00e8 stato impiegato prevalentemente per la squadra riserve, finch\u00e9 il suo contratto non \u00e8 scaduto e non \u00e8 stato rinnovato. Il 3 settembre 2010, per\u00f2, ha trovato un accordo per rinnovare il suo contratto per un ulteriore anno. Il 5 giugno 2013, \u00e8 stato svincolato dal suo club.\nNazionale.\nMarshall ha disputato quattro partite per l', nel corso del 1996."}
{"id": "2532652", "revid": "950920", "url": "https://it.wikipedia.org/wiki?curid=2532652", "title": "Serie B 1985-1986 (pallacanestro maschile)", "text": "Il campionato di Serie B di pallacanestro maschile 1985-1986 \u00e8 stato il dodicesimo ed ultimo dall'ultima riforma dei campionati. Dall'anno successivo i due campionati vennero riuniti nella nuova serie chiamata Serie B d'Eccellenza.\nVi partecipano trentadue squadre divise geograficamente in due gironi da sedici. Le squadre si incontrano per la \"regular season\" in partite di andata e ritorno, la vittoria vale 2 punti, la sconfitta 0. Sono previste tre promozioni, le prime due classificate di ogni girone si sfidano in uno scontro diretto incrociato, le vincenti salgono, le perdenti si giocano l'ultimo posto disponibile ai play-off. Le squadre classificatesi dal 3\u00ba al 6\u00ba posto di ogni girone saranno ammesse alla nuova B Eccellenza, mentre quelle classificate al 7\u00ba posto dovranno disputare uno spareggio con le perdenti degli spareggi promozione della Serie C. Retrocedono nella nuova serie B2 18 squadre: le ultime 9 classificate di ogni girone della regular season."}
{"id": "2532663", "revid": "726373", "url": "https://it.wikipedia.org/wiki?curid=2532663", "title": "E trentuno con la morte...", "text": "E trentuno con la morte... \u00e8 un romanzo del 2003 di Giulio Leoni.\nTrama.\nIl romanzo \u00e8 ambientato durante l'impresa dannunziana di Fiume. Gabriele D'Annunzio organizza una cena diplomatica in stile futurista presso il nosocomio della citt\u00e0, gestito dal misterioso dottor Zoser. Durante il banchetto, lo stesso Zoser viene trovato ucciso, vittima di una macchina di sua invenzione. Lo strumento serviva per misurare l'attivit\u00e0 elettrica cerebrale ma, usata a un voltaggio sbagliato, ha provocato la morte dello scienziato. Il Vate incarica il tenente Cesare Marni di scoprire l'autore del delitto. L'indagine si rivela pi\u00f9 complessa del previsto e porter\u00e0 il giovane legionario a scoprire complotti e segreti, in una citt\u00e0 di confine ancora scossa dalla recente disgregazione dell'impero austro-ungarico."}
{"id": "2532675", "revid": "458786", "url": "https://it.wikipedia.org/wiki?curid=2532675", "title": "Sergej Makarov", "text": ""}
{"id": "2532676", "revid": "3115", "url": "https://it.wikipedia.org/wiki?curid=2532676", "title": "I delitti del mosaico", "text": "I delitti del mosaico \u00e8 un romanzo del 2004 di Giulio Leoni.\nTrama.\nDante Alighieri \u00e8 stato appena nominato priore di Firenze, ma gi\u00e0 viene richiesta la sua presenza nella chiesa sconsacrata di San Giuda. Il maestro comacino Ambrogio, cui \u00e8 stato affidato l'incarico di eseguire il mosaico absidale, \u00e8 stato trovato ammazzato, e orribilmente sfigurato. L'artista ha lasciato il suo lavoro incompiuto, e le sue carte sono scomparse. Un Dante giovane, supponente e molto compreso nel suo ruolo, indaga per giungere alla verit\u00e0. Scoprir\u00e0 un cenacolo di eletti, che ha sede a Firenze, e dovr\u00e0 far i conti con gli ardori della carne, di fronte alla esotica bellezza di Antilia."}
{"id": "2532680", "revid": "331082", "url": "https://it.wikipedia.org/wiki?curid=2532680", "title": "Between Order and Models", "text": ""}
{"id": "2532685", "revid": "1305772", "url": "https://it.wikipedia.org/wiki?curid=2532685", "title": "Indrapura", "text": "Indrapura (dal Sanscrito \"Citt\u00e0 di Indra\") \u00e8 il nome di diverse citt\u00e0 storiche dell'Asia:"}
{"id": "2532696", "revid": "339392", "url": "https://it.wikipedia.org/wiki?curid=2532696", "title": "Non era la RAI", "text": ""}
{"id": "2532701", "revid": "266224", "url": "https://it.wikipedia.org/wiki?curid=2532701", "title": "TV sorrisi e canzoni", "text": ""}
{"id": "2532703", "revid": "1543377", "url": "https://it.wikipedia.org/wiki?curid=2532703", "title": "Indrapura (Khmer)", "text": "Secondo l'iscrizione della stele di Sdok Kok Thom, Indrapura fu la prima capitale di Jayavarman II, attorno al 781 d.C., negli anni che precedettero la fondazione vera e propria dell'Impero Khmer, avvenuta nell'802.\nGeorge Coed\u00e8s e Claude Jacques l'hanno identificata con l'attuale Banteay Prei Nokor, nei pressi di Kampong Cham, in Cambogia, mentre Michael Vickery ritiene fosse vicina a Kampong Thom."}
{"id": "2532704", "revid": "380654", "url": "https://it.wikipedia.org/wiki?curid=2532704", "title": "Peter Riegert", "text": "Caratterista attivo sul piccolo e grande schermo dalla met\u00e0 degli anni settanta, si \u00e8 cimentato due volte con la regia: nel primo caso, col cortometraggio \"By Courier\", \u00e8 stato candidato all'Oscar nel 2001.\nBiografia.\nNato nel Bronx, figlio di Lucille, insegnante di pianoforte, e Milton Riegert, droghiere. Riegert cresce a Hartsdale (New York), con educazione ebrea non praticante. Si diploma alla Ardsley High School nel 1964 e quindi alla University of Buffalo. Prima di dedicarsi alla carriera di attore svolge numerosi lavori, come cameriere, operatore sociale e anche insegnante. Esordisce a Broadway nel musical \"Dance with Me\" (1975), a cui seguono \"The Old Neighborhood\", \"An American Daughter\", \"The Nerd\" e \"Censored Scenes From King Kong\". Appare in tv nella serie televisiva \"M*A*S*H\", nel ruolo del caporale Igor Straminsky. Ha sempre alternato la carriera cinematografica con quella televisiva (che comprende anche ruoli continuativi nelle serie \"I Soprano\" e \"Law &amp; Order - Unit\u00e0 vittime speciali\").\nAl cinema interpreta ruoli secondari in \"Animal House\" (1978), \"Un uomo innamorato\" (1987), \"The Mask - Da zero a mito\" (1994). Nel 2000, con \"Traffic\" di Steven Soderbergh, vince il SAG come miglior attore (in quell'occasione consegnato all'intero cast). Dal 2001 si cimenta anche con la regia: scrive e dirige il corto \"By Courier\", che viene candidato all'Oscar, mentre nel suo primo lungometraggio, \"King of the Corner\" (2004), dirige s\u00e9 stesso e Isabella Rossellini (in un cast che comprende anche Eli Wallach e Dominic Chianese) in una commedia in cui firma anche la sceneggiatura.\nNel 2019 vince il Premio come Miglior Attore al Vegas Movie Awards per la sua interpretazione nel corto \"Extra Innings\".\n\u00c8 sposato con Cornelia Read, scrittrice.\nDoppiatori italiani.\nIn italiano, Peter Riegert \u00e8 stato doppiato da:\nNei prodotti in cui ha partecipato come doppiatore, in italiano \u00e8 stato sostituito da:"}
{"id": "2532712", "revid": "1628996", "url": "https://it.wikipedia.org/wiki?curid=2532712", "title": "Ettore Majorana", "text": "Oper\u00f2 principalmente come teorico della fisica all'interno del gruppo di fisici noto come i \"ragazzi di via Panisperna\": le sue opere pi\u00f9 importanti hanno riguardato la fisica nucleare e la meccanica quantistica relativistica, con particolari applicazioni nella teoria dei neutrini. La sua improvvisa e misteriosa scomparsa, avvenuta nella primavera del 1938, suscit\u00f2 numerose speculazioni riguardo al possibile suicidio o allontanamento volontario, e le sue reali motivazioni, a causa anche della sua personalit\u00e0 e fama di geniale fisico teorico.\nBiografia.\nEttore Majorana, penultimo di cinque fratelli, nacque a Catania, in via Etnea 251, il 5 agosto del 1906 da Fabio Massimo Majorana (1875-1934) e da Dorina Corso (1876-1965). Egli apparteneva ad un\u2019antica e prestigiosa famiglia nobiliare originaria di Militello in Val di Catania, vivace centro feudale del Val di Noto, dove per secoli si distinse nella partecipazione alla vita politica ed economica del territorio.\nIl nonno di Ettore, Salvatore Majorana Calatabiano (1825-1897), era stato deputato dalla nona alla tredicesima legislatura nelle file della sinistra storica, due volte ministro dell'Agricoltura, Industria e Commercio nel primo e terzo governo Depretis (1876-1879) e senatore del Regno d'Italia nel 1879.\nIl padre Fabio, ultimo di cinque fratelli, si era laureato a diciannove anni in Ingegneria e quindi in Scienze fisiche e matematiche. Gli altri quattro erano Giuseppe, giurista, accademico e deputato al parlamento nazionale, nato nel 1863; Angelo, statista, nato nel 1865; Quirino, fisico, nato nel 1871; Dante, giurista e accademico nato nel 1874.\nGli altri fratelli di Ettore erano: Rosina; Salvatore, dottore in legge e studioso di filosofia; Luciano, ingegnere civile, specializzato in elettrotecnica che si dedic\u00f2 anche a progettazioni aeronautiche e alla costruzione di strumenti per l'astronomia ottica; Maria. Le sorelle Rosina e Maria erano state educate alla cultura artistica e Maria era diplomata in pianoforte al Conservatorio Santa Cecilia. Un figlio di Luciano, omonimo di Ettore e nato dopo la sua scomparsa, \u00e8 fisico sperimentale presso l'Istituto Nazionale di Fisica Nucleare dell'Universit\u00e0 di Roma La Sapienza; mentre il figlio di Rosina, Wolfgang Fabio Schultze, gi\u00e0 docente di Chirurgia d'urgenza e Pronto Soccorso presso La Sapienza, ha sempre coltivato un vivace interesse nel campo delle scienze naturali e umanistiche.\nMajorana fu un bambino prodigio, rivelando una precoce attitudine verso la matematica e gi\u00e0 all'et\u00e0 di cinque anni era in grado di svolgere mentalmente calcoli complicati e sotto la guida del padre si dedic\u00f2 autonomamente allo studio della fisica, disciplina che sin da piccolo lo affascinava. Ettore termin\u00f2 le elementari e successivamente il ginnasio, completato in quattro anni, presso il collegio \"Massimiliano Massimo\" dei Gesuiti a Roma. Majorana possedeva un'ottima cultura umanistica (apprezzava molto il conterraneo Luigi Pirandello) nonch\u00e9 un fine senso dell'ironia, ed era estremamente acuto nelle sue rare ma preziose osservazioni.\nQuando anche la famiglia si trasfer\u00ec a Roma nel 1921, continu\u00f2 a frequentare l'istituto Massimo come esterno per il primo e secondo anno del liceo classico. Frequent\u00f2 il terzo anno presso il Liceo Torquato Tasso, e nella sessione estiva del 1923 consegu\u00ec la maturit\u00e0 classica. Terminati gli studi liceali Ettore si iscrisse alla facolt\u00e0 d'Ingegneria. Fra i suoi compagni di corso vi erano il fratello Luciano, Gastone Piqu\u00e9, Emilio Segr\u00e8, Enrico Volterra.\nIl passaggio a fisica.\nEmilio Segr\u00e8, giunto al quarto anno di studi d'ingegneria, decise di passare a fisica: a questa scelta, che meditava da tempo, non erano stati estranei gli incontri (estate del 1927) con Franco Rasetti ed Enrico Fermi, allora ventiseienne, da poco nominato professore ordinario di \"fisica teorica\" all'Universit\u00e0 di Roma, cattedra creata in quel periodo da Orso Mario Corbino; si noti che, della commissione che assegn\u00f2 la cattedra a Fermi, era membro Quirino Majorana.\nSegr\u00e8 riusc\u00ec a convincere anche Majorana a passare a fisica, passaggio avvenuto dopo un incontro con Fermi. Ecco il resoconto di Amaldi su quell'incontro:\nMajorana pass\u00f2 a fisica e cominci\u00f2 a frequentare l'Istituto di Via Panisperna regolarmente fino alla laurea, meno di due anni dopo. Si laure\u00f2, con il voto di 110/110 e lode, il 6 luglio 1929, relatore Enrico Fermi, presentando una tesi sulla \"teoria quantistica dei nuclei radioattivi\". All'istituto Ettore trascorreva molto tempo in biblioteca, preferendo il lavoro solitario allo spirito di gruppo che rese celebri i giovani scienziati che attorniavano Fermi. Fu l'unico a non lavorare in collaborazione diretta con Fermi, anche in qualit\u00e0 di teorico, pur essendo il solo in grado di interagirvi alla pari.\nUn altro aneddoto ricorda il commento sarcastico alla scoperta del neutrone che valse successivamente il premio Nobel per la fisica a James Chadwick:\nIn quel periodo effettu\u00f2 diversi studi, alcuni dei quali confluirono in diversi articoli su argomenti di spettroscopia e su un articolo sulla descrizione di particelle con spin arbitrario. Effettu\u00f2 anche brevi studi su moltissimi argomenti che spaziavano dalla fisica terrestre all'ingegneria elettrica, alla termodinamica, allo studio di alcune reazioni nucleari non molto diverse da quelle che sono alla base della bomba atomica. \u00c8 stato possibile ricostruire in parte il percorso di questi studi in base a una serie di manoscritti, i \"Quaderni\" e i \"Volumetti\", custoditi dalla Domus Galilaeana di Pisa e pubblicati nel 2006.\nPer il carattere distaccato, critico e scontroso, allo stesso tempo autocritico e modesto gli fu affibbiato il soprannome di \u201cGrande inquisitore\u201d quando anche tutti gli altri giovani fisici dell\u2019Istituto di via Panisperna avevano un soprannome mediato in gran parte dalla gerarchia ecclesiastica (Fermi era il \u201cPapa\u201d, Rasetti, che spesso sostituiva Fermi in alcune mansioni importanti, il \u201cCardinale Vicario\u201d, Corbino il \u201cPadreterno\u201d, Segr\u00e8 \u201cBasilisco\u201d (per il suo carattere mordace), mentre Amaldi, dalle delicate fattezze quasi femminee, era chiamato \"Gote rosse\", o \u201cAdone\u201d, un titolo di cui non era affatto entusiasta).\nIl soggiorno tedesco.\nSi lasci\u00f2 comunque convincere ad andare all'estero (Lipsia e Copenaghen), come anche Enrico Fermi aveva fatto pi\u00f9 volte negli anni venti, e gli fu assegnata dal Consiglio Nazionale delle Ricerche una sovvenzione per tale viaggio che ebbe inizio alla fine di gennaio del 1933 e dur\u00f2 circa sei mesi. L'incontro con Werner Heisenberg fu proficuo, tanto che questi riusc\u00ec (l\u00ec dove Fermi e gli altri avevano fallito) a far pubblicare a Majorana \"\u00dcber die Kerntheorie\" (Sulla teoria nucleare), in \"Zeitschrift f\u00fcr Physik\" (Giornale di fisica).\nAbbiamo alcune sue lettere del periodo tedesco. Il 20 gennaio, in una lettera alla madre scrive:\nIn una lettera al padre, il 18 febbraio, scrive:\nNel viaggio fatto all'estero fu colpito dall'organizzazione tedesca. Ed ecco come illustra nella medesima lettera alla madre la rivoluzione nazista:\nNon \u00e8 dato sapere se i suoi pi\u00f9 intimi collaboratori conoscessero le sue impressioni e le sue idee sulla Germania nazista: \u00e8 certo comunque che a Fermi (la cui moglie era ebrea) tali idee e concezioni non dovessero fare grande piacere e certo pure \u00e8 (vedi in proposito il libro di Recami su Majorana) che Segr\u00e8 (ebreo anch'egli) rimase stizzito da un'analoga sua lettera del 22 maggio 1933, nella quale Majorana scrive:\nMa in un'altra lettera spedita a Giovanni Gentile jr. parla di stupida teoria della razza; e nell'ultimo suo articolo pubblicato Majorana esprime, sia pure in modo indiretto, un'opinione positiva del libero arbitrio, opinione che pare incompatibile con il nazismo. Successivamente Majorana si rec\u00f2 a Copenaghen, dove conobbe Niels Bohr, la cui frequentazione lo port\u00f2 a conoscere altri fisici importanti dell'epoca, tra i quali Christian M\u00f8ller e Arthur H. Rosenfeld, e a frequentare George Placzek, che gi\u00e0 da qualche tempo conosceva.\nNel 1934, qualche mese dopo il rientro dal soggiorno tedesco, muore a Roma il padre Fabio Majorana, cui Ettore pare fosse legatissimo. Nello stesso anno il gruppo di Via Panisperna scopre in laboratorio le propriet\u00e0 dei neutroni lenti, scoperta che dette l'avvio alla realizzazione del primo reattore nucleare sperimentale e della successiva bomba atomica nei Laboratory Nazionali di Los Alamos (USA), nell'ambito del Progetto Manhattan, in piena seconda guerra mondiale.\nPer circa tre anni, dal 1934 al 1937, Majorana si chiude in casa a lavorare per ore senza uscire mai, frequentando sempre pi\u00f9 saltuariamente l'Istituto di Fisica di via Panisperna e studiando in maniera quasi furiosa tanto che i medici arriveranno a diagnosticargli un esaurimento nervoso. Sovente se ne stava a casa, non riceveva alcuno e respingeva la corrispondenza scrivendoci di proprio pugno con forte autoironia \"si respinge per morte del destinatario\". Curava anche poco l'aspetto fisico e si era lasciato crescere barba e capelli. Ma quello che \u00e8 certo \u00e8 che non cessava di studiare: i suoi studi si erano ampliati. Questo \u00e8 il periodo pi\u00f9 oscuro della sua vita: non si sa quale fosse la materia dei suoi studi, anche se qualcosa si pu\u00f2 dedurre dalle sue lettere - in particolare da una fitta corrispondenza con lo zio Quirino, noto fisico sperimentale, che stava studiando la fotoconducibilit\u00e0 di lamine metalliche.\nEcco il ritratto che ne d\u00e0, in quel periodo, Laura Fermi:\nE ancora:\nIn questo periodo dir\u00e0 della fisica la frase estremamente sibillina e ambigua, poi variamente interpretata:\nNel 1937 Ettore Majorana accett\u00f2, dopo aver rifiutato Cambridge, Yale e Carnegie Foundation, la cattedra di professore di fisica teorica all'Universit\u00e0 di Napoli per meriti scientifici (pare che tale nomina lo fer\u00ec nell'orgoglio, perch\u00e9 aspirava ad una cattedra a Roma), dove si leg\u00f2 d'amicizia con Antonio Carrelli, professore di fisica sperimentale presso lo stesso Istituto di Fisica.\nAnche a Napoli Majorana condusse una vita estremamente ritirata, con i suoi malanni che gli davano fastidio e che si ripercuotevano inevitabilmente sul suo carattere e sul suo umore. Il 12 gennaio 1938 Majorana accetta ufficialmente la cattedra di fisica teorica presso l'Universit\u00e0 di Napoli, e gi\u00e0 il giorno dopo tiene la lezione inaugurale, alla presenza della famiglia.\nLa misteriosa scomparsa.\nLa sera del 25 marzo 1938, a 31 anni, in un periodo in cui tutto il gruppo di fisici di Via Panisperna si stava disperdendo ognuno con i propri incarichi in Italia o all'estero e circa un anno e mezzo prima dello scoppio della seconda guerra mondiale, Ettore Majorana part\u00ec da Napoli, ove risiedeva all'albergo \"Bologna\" in via Depretis 72, con un piroscafo della Tirrenia alla volta di Palermo, ove si ferm\u00f2 un paio di giorni alloggiando al \"Grand Hotel Sole\": il viaggio gli era stato consigliato dai suoi pi\u00f9 stretti amici, che lo avevano invitato a prendersi un periodo di riposo.\nIl giorno stesso a Napoli, prima di partire, aveva scritto a Carrelli la seguente missiva:\nAi familiari aveva invece scritto:\nIl 26 marzo Carrelli ricevette da Majorana un telegramma in cui gli diceva di non preoccuparsi di quanto scritto nella lettera che gli aveva precedentemente inviato.\nLo stesso giorno fu scritta e spedita anche questa ultima lettera, dopo il viaggio di andata:\nMa Majorana non comparve pi\u00f9.\nS'iniziarono le ricerche. Delle indagini si occup\u00f2 il capo della polizia Arturo Bocchini, sollecitato da una lettera \"urgente\" di Giovanni Gentile. Del caso si interess\u00f2 lo stesso Mussolini che ricevette una \"supplica\" della madre di Majorana e una lettera di Enrico Fermi; sulla copertina del fascicolo in questione scrisse: \"voglio che si trovi\". E Bocchini, evidentemente, per alcuni indizi poco incline all'ipotesi del suicidio, aggiunse di sua mano: \"i morti si trovano, sono i vivi che possono scomparire\". Fu anche proposta una ricompensa (30000 lire) per chi ne desse notizie, ma non si seppe mai pi\u00f9 nulla di lui, almeno non in modo inequivocabile.\nIl professor Vittorio Strazzeri dell'Universit\u00e0 di Palermo asser\u00ec di averlo visto a bordo alle prime luci dell'alba del 27 marzo mentre il piroscafo sul quale era imbarcato si accingeva ad attraccare a Napoli (in realt\u00e0 egli condivise la cuccetta con un giovane viaggiatore che, secondo la descrizione, corrispondeva a Majorana, da lui mai conosciuto personalmente). Un marinaio asser\u00ec di averlo scorto, dopo aver doppiato Capri, non molto prima che il piroscafo attraccasse, e la societ\u00e0 Tirrenia, anche se l'episodio non fu mai confermato, asser\u00ec che il biglietto di Majorana era tra quelli testimonianti lo sbarco. Anche un'infermiera che lo conosceva sostenne di averlo visto, in questo caso nei primi giorni dell'aprile 1938, mentre camminava per strada a Napoli. Ma non fu mai trovata nessuna traccia documentata della sua destinazione e le ricerche in mare non diedero alcun esito.\nLe indagini furono condotte per circa tre mesi e si estesero a una Residenza dei Gesuiti che si trovava vicino a dove lui abitava, dove pare si fosse rivolto per chiedere una qualche sorta di aiuto, forse come reminiscenza del suo periodo scolastico presso i Gesuiti di Roma. La famiglia segu\u00ec anche una pista che sembrava portare al Convento di S. Pasquale di Portici, ma alle domande rivoltegli il padre guardiano rispose: \"Perch\u00e9 volete sapere dov'\u00e8? L'importante \u00e8 che egli sia felice\".\nCi fu una ridda di ipotesi e indizi, ma non si ebbero mai certezze sulla sorte di Majorana: nelle sue lettere egli non parla mai di suicidio, ma solo di scomparsa ed era persona attenta alle parole. \nLe ipotesi sulla scomparsa.\nLe ipotesi che sono state fatte sulla scomparsa volontaria di Ettore Majorana seguono soprattutto cinque filoni: quello del suicidio, quello monastico, quello tedesco, quello sudamericano e quello siciliano.\nIpotesi del suicidio.\nL'ipotesi del suicidio, adombrato, ma non esplicitamente annunciato da Majorana nelle sue ultime lettere, \u00e8 estremamente dolorosa e per l'epoca anche infamante. Le repentine variazioni di intenti (anche la partenza e l'improvviso ritorno a Napoli dopo solo 2 giorni) potrebbero essere state sintomi di una personalit\u00e0 molto turbata e la frase \"il mare mi ha rifiutato\" un poetico eufemismo, in un atteggiamento tipico di chi \u00e8 tormentato da un pensiero autodistruttivo che non ha il coraggio di attuare oppure volutamente ambigua negli intenti nell'ipotesi di depistaggio. Vi sono infatti alcuni elementi contraddittori, cos\u00ec riassumibili:\nAncora nel 2011 continuano le indagini a livello giudiziario sulle ipotesi della scomparsa del fisico. Gi\u00e0 tra la fine del 2011 e l'inizio del 2012 appaiono alcune possibili notizie sul caso sul bollettino della Societ\u00e0 italiana di fisica. In un articolo su \"Il Nuovo Saggiatore\" (\"Il promemoria 'Tunisi': un nuovo tassello del caso Majorana\", vol 27, 5-6, 2011, pp.\u00a058\u201368), Stefano Roncoroni riporta tra l'altro alcuni brani del diario del nonno paterno Oliviero Savini Nicci: questi, Consigliere di Stato, ebbe un ruolo importante nei primi giorni della scomparsa di Ettore. Poi una lettera al direttore datata 29 febbraio 2012 firmata da Francesco Guerra e Nadia Robotti, intitolata \"La borsa di studio della rivista 'Missioni': un punto fermo sulla vicenda di Ettore Majorana\". In essa gli autori riferiscono tra l'altro di una lettera datata 22 settembre 1939 indirizzata da un gesuita, tale Padre Caselli, a Salvatore Majorana, il fratello maggiore di Ettore, che comunica di accettare la donazione della famiglia Majorana per istituire una borsa di studio da intitolare all'estinto Ettore. Padre Caselli ringraziando per la cospicua donazione ricevuta appena il giorno prima, scrive:\nSecondo gli autori se ne deduce un \"punto fermo\" nella vicenda: se un gesuita usa il termine \u201cestinto\u201d vuol dire che non ci sono dubbi sulla possibilit\u00e0 che Ettore Majorana sia deceduto entro il settembre 1939. E ci\u00f2 toglierebbe di mezzo anche l'ipotesi del suicidio perch\u00e9 non si dedica una borsa di studio religiosa a un suicida. Tale interpretazione ha gi\u00e0 ricevuto per\u00f2 qualche critica, osservandosi che potrebbe essersi ingenerato un equivoco tra i termini \"scomparso\" ed \"estinto\", o comunque dato definitivamente per morto nel succedersi degli eventi e delle loro pi\u00f9 nefaste interpretazioni.\n\u00c8 tuttavia da rilevare che la famiglia di Ettore Majorana, costituita dalla madre e i fratelli, dopo anni di attesa, si sia sempre espressa pi\u00f9 o meno apertamente in favore dell'ipotesi pi\u00f9 drammatica, ovvero quella del suicidio, cercando di mantenere il pi\u00f9 rispettoso riserbo.\nIpotesi monastica.\nSecondo una seconda ipotesi, sposata soprattutto da Leonardo Sciascia nel suo saggio \"La scomparsa di Majorana\", il caso Majorana si sarebbe trattato di una sorta di \"dramma personale\", di un \"genio immaturo e irrequieto\" o comunque diverso, alieno dalla normalit\u00e0 ovvero di un uomo, provato da malanni fisici persistenti (colite ulcerosa o gastrite) e stanco dopo aver indagato a fondo molteplici campi dello scibile umano, compresa la fisica e la filosofia (\"la parte e il tutto\"), abbia deciso di cambiare o rifarsi una vita normale lontano dai riflettori, rinunciando anche all'insegnamento, per via del suo carattere solitario, schivo e poco socievole al limite della misantropia, fors'anche conscio e turbato dai possibili esiti della fisica moderna, delle responsabilit\u00e0 etiche dello scienziato e dell'imminente conflitto mondiale, depistando le indagini a suo favore, facendosi credere morto e cercando l'oblio con una sorta di istrionico \"colpo di teatro\" pirandelliano, parzialmente casuale e parzialmente voluto, come accaduto nel personaggio de \"Il fu Mattia Pascal\". \nInfatti secondo i conoscenti universitari pi\u00f9 stretti, Majorana stanco, sovraccarico di responsabilit\u00e0 e con il peso della sua stessa fama, sarebbe caduto in uno stato di profonda depressione subito dopo l'assegnazione della cattedra a Napoli, da cui la rinuncia all'insegnamento e forse la decisione di scomparire cambiando vita. Sulla questione \u00e8 tornato nel 1999 lo storico della matematica Umberto Bartocci, con uno studio che discute, oltre a quelle menzionate, l'ipotesi che Majorana possa essere stato vittima di un piano maturato nell'ambiente dei fisici da lui frequentato, teso a eliminare un pericoloso rivale di parte avversa in vista dell'imminente conflitto mondiale. Le argomentazioni di Bartocci, di tipo logico, psicologico e indiziario, sono state accolte da grande scetticismo (per non dire ripugnanza) nell'ambiente dei fisici, ma hanno anche attirato l'attenzione di diversi studiosi (storici e no).\nL'ipotesi monastica si riallaccia alla giovent\u00f9 di Ettore con la sua educazione, dal momento che aveva frequentato l'Istituto Massimiliano Massimo dei gesuiti a Roma, e alla sua condizione di credente. Un possibile legame dunque con il passato che si fa vivo ovvero una parte della sua giovinezza. Su questa pista si erano inoltre indirizzate le ricerche della stessa famiglia, la quale scrisse a Papa Pio XII Pacelli, promettendo di non voler affatto interferire sulle scelte eventualmente maturate da Ettore, al solo scopo di sapere dal Vaticano semplicemente se egli fosse vivo: ma nessuna risposta, di nessun segno, venne mai fornita. Questa ipotesi viene ripresa nel libro di Alfredo Ravelli \"Il dito di Dio\", dove Rolando Pelizza racconta di aver conosciuto il \"maestro\" in un convento e di aver collaborato con lui nella realizzazione di alcuni esperimenti.\nEgli, secondo Sciascia, infine si sarebbe rinchiuso nella Certosa di Serra San Bruno in Calabria, per sfuggire a tutto e a tutti, dal momento che non sopportava la vita sociale. Molti hanno sostenuto come veritiera questa ipotesi, ma essa fu sempre negata dai monaci dell'ordine certosino, anche se fu, in seguito, papa Giovanni Paolo II in persona ad avvalorarla quando, il 5 ottobre 1984, and\u00f2 in visita alla Certosa e in un discorso menzion\u00f2 la passata presenza di personaggi illustri ospitati tra le sue mura, tra cui il fisico scomparso. \nSecondo Stefano Roncoroni (figlio di una cugina di Ettore Majorana, sin da giovane appassionato studioso del caso), Ettore Majorana fu infatti ritrovato da suo fratello maggiore, Salvatore, nel marzo del 1938 in un vallone del catanzarese, ma avendo deciso di sparire nessuno riusc\u00ec a convincerlo a tornare sui suoi passi, e sarebbe poi morto nel 1939. I Majorana, prendendone atto, avrebbero deciso di non collaborare alle indagini e di non rivelare dove si trovasse il fisico e tacere sulla sua fine. Tra le motivazioni addotte dallo stesso Roncoroni c'\u00e8 una malattia organica grave e molto pi\u00f9 diffusa a quel tempo (forse tubercolosi) che un vicino convento era in grado di curare, una profonda crisi mistica o personale/esistenziale favorita forse dalla sindrome di Asperger oppure la presunta omosessualit\u00e0 di Majorana, a quel tempo molto meno tollerata di ora, e i conseguenti dissidi familiari.\nSecondo il Prof. Elio Tartaglione, assistente per molti anni di Antonio Carrelli: \u00abUn giorno, dopo la lezione, Carrelli mi condusse nel convento di San Gregorio Armeno, e mi rivel\u00f2, indicandomi una finestra, che in una di quelle celle Majorana praticava gli esercizi spirituali\u00bb, dichiarazioni riportate su Repubblica il 7 Luglio 2006. Il Prof. Bruno Preziosi, collega di Tartaglione, che ne raccolse le confidenze, aggiunse che nell'occasione l'assistente chiese al Carrelli \"Ma allora \u00e8 ancora vivo?\" ottenendo la risposta \"Ritorniamo all'istituto che abbiamo da fare\". Di seguito, riferisce sempre il Prof. Bruno Preziosi, Tartaglione descrisse in una lettera gli accadimenti al Rettore dell'universit\u00e0 di Napoli Fulvio Tessitore, il quale interrog\u00f2 l'allora Arcivescovo Giordano, suo amico personale, ricevendone per\u00f2 la risposta \"la domanda \u00e8 irricevibile\".\nDalle carte del pontificato di Pio XII custodite nell'Archivio apostolico vaticano, aperte agli studiosi il 2 marzo del 2020, risulta che la Santa Sede smise di cercare il fisico scomparso gi\u00e0 nel 1940, dandolo ormai per morto.\nIpotesi tedesca.\nL'ipotesi tedesca suppone che egli sia tornato (o forse anche rapito) in Germania per mettere le sue conoscenze e le sue intuizioni a disposizione del Terzo Reich, e che dopo la seconda guerra mondiale sia emigrato in Argentina come molti altri esponenti del regime nazista, come testimonierebbe, secondo i fautori di questa ipotesi, una foto del dopoguerra in cui compare un volto con le fattezze simili a quelle di Majorana. Per qualcuno invece questa \"bizzarra\" ipotesi sarebbe solo una \"bufala\". In tale ambito non manca nemmeno l'ipotesi dell'assassinio da parte di qualche servizio segreto per motivi politici.\nUna nuova ipotesi: il ritorno a Roma.\nUn testimone, rimasto per\u00f2 anonimo, ha riferito di aver incontrato all'inizio degli anni ottanta a Roma un clochard che diceva di avere la soluzione dell'Ultimo teorema di Fermat, enigma che ha impegnato, fin dal XVII secolo, i pi\u00f9 grandi matematici, e che all'epoca risultava ancora irrisolto. Il testimone riferisce che: \"Majorana stava in piazza della Pilotta, sugli scalini dell'Universit\u00e0 Gregoriana, a due passi da Fontana di Trevi. Aveva un'et\u00e0 apparente di oltre 70 anni. A quel punto gli dissi di farsi trovare la sera seguente perch\u00e9 volevo farlo incontrare con Di Liegro\". L'incontro con monsignor Luigi Di Liegro, fondatore della Caritas romana, avvenne la sera successiva. Fu lo stesso Di Liegro a rivelare al testimone la reale identit\u00e0 del clochard. Il racconto del testimone anonimo prosegue con il Di Liegro che provvede a riportare il Majorana in un convento dove lui era ospite e da dove si era allontanato.\nSempre il testimone ha raccontato di aver parlato con il sacerdote della necessit\u00e0 di mettersi in contatto con la famiglia del Majorana, ma egli non ne volle mai sapere, chiedendo anzi al testimone di tacere per almeno 15 anni dopo la sua morte, avvenuta il 12 ottobre 1997. L'intera faccenda potrebbe per\u00f2 anche essere inquadrabile come caso di equivoco o mitomania da parte di un senza tetto.\nIpotesi siciliana.\nEsiste anche una quinta ipotesi, emersa intorno agli anni settanta, che dava Majorana in Sicilia: sarebbe stato infatti lui il fisico eccellente che errava per la Sicilia come un senzatetto. In realt\u00e0 esistono effettivamente degli elementi a sostegno di questa ipotesi: un certo Tommaso Lipari girava infatti per le strade di Mazara del Vallo, dove trov\u00f2 la morte il 9 luglio del 1973; si trattava di un barbone particolare, dotato di una brillante conoscenza delle materie scientifiche, che lo portava a risolvere i compiti degli scolari che incontrava. Un abitante del paese, Armando Romeo, disse che il Lipari gli aveva mostrato una cicatrice sulla mano destra, cicatrice che possedeva anche il Majorana; inoltre usava un bastone con incisa la data del 5 agosto 1906, ovvero la data di nascita del fisico. Infine, al funerale di Lipari parteciparono tante persone, troppe per quello che \u00e8 di solito l'estremo saluto a un barbone, e suon\u00f2 la banda del paese.\nSul caso Lipari intervenne anche l'allora procuratore di Marsala, Paolo Borsellino: nel 1948 un certo Tommaso Lipari era stato rilasciato dalla galera (dov'era finito per un piccolo reato), ed era cos\u00ec possibile confrontare la sua firma con quella del barbone. Borsellino riscontr\u00f2 tra loro una tale somiglianza che si sent\u00ec di concludere che appartenessero alla stessa persona, escludendo quindi un'\"ipotesi Majorana\". Secondo altri invece \u00e8 estremamente improbabile che una persona della razionalit\u00e0, della cultura e dello spessore di Majorana, nonch\u00e9 della sua estrazione sociale familiare, possa aver scelto deliberatamente di vivere da indigente; d'altro canto non \u00e8 affatto infrequente trovare persone colte cadute in disgrazia per vicissitudini varie della vita e finite a fare il clochard.\nIpotesi argentina.\nL'ipotesi argentina si fonda su tracce, reperite da Erasmo Recami, di una sua presenza a Buenos Aires, specie intorno agli anni sessanta, forse emulo di molti altri emigranti italiani del primo e secondo dopoguerra: la madre di Tullio Magliotti rifer\u00ec di aver sentito parlare di lui dal figlio; la moglie di Carlos Rivera raccont\u00f2 di un presumibile avvistamento del Majorana all'Hotel Continental; un ex ispettore di polizia riconobbe in un'immagine di Majorana l'italiano che incontr\u00f2 a Buenos Aires in quegli anni.\n\"Chi l'ha visto?\" e le indagini della magistratura romana: Majorana ritrovato in Venezuela?\nNel 2008 si \u00e8 parlato della vicenda anche in occasione di una puntata della nota trasmissione televisiva \"Chi l'ha visto?\". In particolare venne intervistato Francesco Fasani, un italiano emigrato in Venezuela a met\u00e0 degli anni cinquanta, il quale espresse il convincimento di aver frequentato a lungo Majorana, anche se questi non gli avrebbe mai rivelato la propria identit\u00e0. Secondo questa ricostruzione Ettore Majorana si faceva chiamare sig. Bini. La prova principale sarebbe una foto del '55 di Fasani con il presunto Majorana, conosciuto come Bini. Dalle analisi effettuate dai carabinieri del RIS di Roma era risultata compatibile, in almeno dieci punti, con i tratti somatici del fisico catanese e, inoltre, l'uomo ritratto avrebbe avuto una forte somiglianza con il padre di Majorana, Fabio Massimo.\nCome ulteriore prova il Fasani ha inoltre fornito una cartolina che Quirino Majorana, zio di Ettore (fratello del padre e anch'egli fisico di fama mondiale), sped\u00ec nel 1920 all'americano W.G. Conklin, e ritrovata dallo stesso Fasani nella vettura del presunto Bini-Majorana, una Studebaker gialla.\nIl procuratore aggiunto Pierfilippo Laviani della Procura della Repubblica di Roma, affid\u00f2 ai carabinieri verifiche ulteriori in Argentina e Venezuela, ipotizzando che lo scienziato catanese poteva essere ancora in vita nel periodo 1955-59. Il 3 febbraio 2015 la Procura della Repubblica di Roma, in seguito all'apertura di un fascicolo nel 2011 sulla scomparsa del fisico, ha richiesto l'archiviazione dell'indagine, stabilendo che Ettore Majorana si fosse \u00abtrasferito volontariamente all'estero permanendo in Venezuela almeno nel periodo tra il '55 e il '59\u00bb, che la foto scattata in Venezuela nel '55 abbia \u00abportato alla perfetta sovrapponibilit\u00e0 dei singoli particolari anatomici tra cui naso, mento e orecchie\u00bb e che la testimonianza del Fasani costituisca \u00abuna ulteriore prova dell'identit\u00e0 tra Bini e Ettore Majorana, a sostegno e completamento del materiale d'indagine esaminato\u00bb.\nLa seconda vita di Majorana.\nNel 2016 esce, edito da Chiarelettere nella collana Reverse, il volume \"La seconda vita di Majorana\", scritto da Giuseppe Borello, Lorenzo Giroffi e Andrea Sceresini; un saggio biografico che indaga sulla presunta vita clandestina del fisico in Sud America, tra Argentina e Venezuela. Gli autori ripartendo dalle rivelazioni della trasmissione \"Chi l'ha visto?\" cercano di ricostruire la possibile vita clandestina del famoso fisico italiano. Nel libro viene ipotizzato che Majorana fosse giunto in Venezuela dall'Argentina e che nel periodo venezuelano risiedesse nella citt\u00e0 di Guacara nel borgo di San Agust\u00edn. Dal libro \u00e8 stato tratto anche un documentario omonimo andato in onda sul canale Rai Storia per il ciclo \"Italiani\" l'11 ottobre 2016 e introdotto da Paolo Mieli.\nReazioni.\nSubito dopo aver appreso della sua scomparsa Enrico Fermi, che lo aveva paragonato per capacit\u00e0 a Galilei o Newton, dir\u00e0 di lui:\nEdoardo Amaldi scrisse nel suo \"Ricordo\":\nDa ultimo, sull'intera vicenda si sono espressi pi\u00f9 volte i discendenti della famiglia con un'opinione fortemente critica (giudicando ad es. incompatibili le foto di Bini in Venezuela con quelle di Majorana), stanchi delle continue e inutili speculazioni sul caso, ritenute semplici bufale giornalistiche, invitando anche a lasciar stare definitivamente una vicenda, divenuta ormai nei decenni oscura e insolubile e verosimilmente anche dai connotati strettamente personali.\nPer i suoi tratti di personalit\u00e0 simil schizoidi e allo stesso tempo eccentrici \u00e8 stato definito da alcuni come il Kafka o il Rimbaud della fisica, mentre alcuni storici della fisica lo collocano a met\u00e0 tra Einstein e Newton.\nI contributi di Majorana alla fisica.\nGli studi scientifici di Majorana (in tutto 10 articoli pubblicati) diedero un contributo fondamentale allo sviluppo della fisica moderna e affrontano in modo originale molte questioni, ponendo, secondo la comunit\u00e0 di fisici internazionale, notevoli spunti di riflessione su future scoperte del secondo dopoguerra: nella sua prima fase pubblic\u00f2 i suoi studi riguardanti problemi di spettroscopia atomica, la teoria del legame chimico (dove dimostr\u00f2 la sua conoscenza approfondita del meccanismo di scambio degli elettroni di valenza), il calcolo della probabilit\u00e0 di ribaltamento dello spin (spin-flip) degli atomi di un raggio di vapore polarizzato quando questo si muove in un campo magnetico rapidamente variabile; inoltre si dedic\u00f2 intensamente alla meccanica quantistica, all'interno della quale lavor\u00f2 su numerose formule scientifiche dando anche una teoria relativistica sulle particelle ipotetiche.\nIl maggior contributo scientifico di Ettore Majorana \u00e8 tuttavia rappresentato dalla seconda fase della sua produzione che comprende tre lavori: la ricerca sulle forze nucleari oggi dette \"alla Majorana\" (per primo avanz\u00f2 infatti l'ipotesi secondo la quale protoni e neutroni, unici componenti del nucleo atomico, interagiscono mutuamente grazie a forze di scambio, ma la teoria \u00e8 tuttavia nota con il nome del fisico tedesco Werner Heisenberg (\"teoria di Heisenberg\") che giunse autonomamente agli stessi risultati, dandoli alle stampe prima di Majorana, la ricerca sulle particelle di momento intrinseco arbitrario e la ricerca sulla \"teoria simmetrica dell'elettrone e del positrone\". Famosa \u00e8 anche l'equazione di Majorana. \u00c8 ricordato dalla comunit\u00e0 scientifica internazionale per avere dedotto l'equazione a infinite componenti che formano la base teorica dei Sistemi quantistici aperti (computazione quantistica). \u00c8, infine, insolito ricordarlo per avere introdotto la probabilit\u00e0 che da una determinata coppia nasca un figlio maschio.\nIl 12 aprile 2012 la rivista \"Science\" ha pubblicato uno studio che conferma l'esistenza dei fermioni da lui teorizzati nel 1938, che hanno la caratteristica di coincidere con la controparte di antimateria.\nL'esperimento GERDA.\nAcronimo di GERmanium Detector Array, si tratta di un esperimento per verificare che i neutrini abbiano massa come teorizzato da Ettore Majorana in contrasto con Paul Dirac (il quale sosteneva che i neutrini siano privi di massa).\nNella cultura di massa.\nLetteratura.\nOltre al gi\u00e0 citato saggio di Leonardo Sciascia, verte sulla scomparsa di Majorana anche il romanzo ucronico di Pierfrancesco Prosperi \"Majorana ha vinto il Nobel\", pubblicato nel 2016, ambientato nel 1945 di una linea temporale alternativa in cui la Seconda guerra mondiale non \u00e8 avvenuta e la scomparsa ha luogo poco prima della consegna allo scienziato siciliano del Premio Nobel per la fisica.\nNel romanzo ucronico \"Attacco all'Occidente\" di Mario Farneti, pubblicato nel 2002, si appoggia l'ipotesi che Majorana abbia vissuto nascosto in un monastero nell'Italia meridionale: nella vicenda, ambientata in un 1992 alternativo, lo scienziato, molto anziano ma ancora in vita, aiuta a combattere l'invasione araba in atto grazie alle sue conoscenze.\nNel romanzo \"La macchina del vento\" di Wu Ming 1, pubblicato nel 2019 e ambientato tra i confinati a Ventotene durante il fascismo, Majorana scompare in un'altra dimensione dopo aver utilizzato, contro il volere del suo artefice, un prototipo di macchina del tempo costruito da Giacomo Pontecorboli, immaginario scienziato militante di Giustizia e Libert\u00e0 che \u00e8 uno dei personaggi principali del libro.\nCinema.\nEttore Majorana \u00e8 uno dei personaggi principali del film, diretto da Gianni Amelio, \"I ragazzi di via Panisperna\", trasmesso dalla Rai come miniserie in due puntate nel 1990. In questo film si sposa la tesi che Majorana avrebbe pianificato la propria sparizione perch\u00e9 spaventato dai potenziali effetti distruttivi dell'energia nucleare.\nDocumentari e film biografici.\nNel 2016 \u00e8 stato distribuito il docu-film \"Nessuno mi trover\u00e0\", del regista Egidio Eronico, che alterna interviste e documenti a ricostruzioni dei momenti prima della scomparsa dello scienziato, realizzate in animazione.\nNel 2016 \u00e8 stato prodotto in Francia \"Il mistero Ettore Majorana\", diretto da Camille Guichard con la collaborazione scientifica di Etienne Klein del CEA, adattamento dell'opera \"En cherchant Majorana, le physicien absolu\" (Editions des Equateurs-Flammarion) dello stesso Klein che ha anche collaborato alla realizzazione del documentario.\nNel 2018 \u00e8 stato diffuso il documentario \"L'uomo del futuro\", in onda sul canale Sky Arte, regia di Francesco Francio Mazza.\nTra la fine del 2019 e il 2020 \u00e8 stato realizzato il cortometraggio \"La Particella Fantasma\".\nRiconoscimenti.\nGli \u00e8 stato dedicato un asteroide, 29428 Ettoremajorana oltre al dipartimento di fisica e astronomia dell'Universit\u00e0 degli Studi di Catania e numerosi licei in tutta Italia. "}
{"id": "2532723", "revid": "599013", "url": "https://it.wikipedia.org/wiki?curid=2532723", "title": "Massimo Bernardi", "text": "Carriera.\nBernardi comincia ad allenare a Rimini, dove vince gli scudetti cadetti e juniores con giocatori come Carlton Myers, Ruggeri, Ferroni, Semprini. Nella stagione 1992-93 raccoglie l'eredit\u00e0 di Piero Pasini diventando capoallenatore della prima squadra in Serie A1, in un'annata culminata con la retrocessione dopo i play-out.\nDopo aver allenato la Virtus Ragusa nel campionato di B1 1994-95 arrivando in finale promozione, approda ad Ozzano dove con lo Sporting Club Gira vince il campionato di B2 nel 1995-96. Nelle stagioni 1996-97 e 1997-98 continua a guidare la formazione ozzanese in B1, allenando anche un giovane Massimo Bulleri. Nel 1999 vince la Coppa Italia di Serie B con Roseto. Nella stagione 1998-99 lavora nel settore squadre Nazionali come capoallenatore della Juniores, con la quale vince il Challenge Round di Maribor.\nL'anno successivo torna al Basket Rimini in A1, con cui disputa anche la Coppa Kora\u0107, prima di essere esonerato a dicembre.\nRaggiunge successivamente la finale per la promozione in Legadue con la Dinamo Sassari nella stagione 2001-02 (battuto dalla Robur Osimo) e con la Banca Nuova Trapani nella stagione 2002-03, sconfitto proprio dal Dinamo Sassari.\nIl trasferimento l'anno successivo in Campania nella Pepsi Caserta consente di mantenere le ambizioni di promozione con il quarto posto nella regular season, ma l'eliminazione nei quarti di finale ad opera della Junior Casale Monferrato.\nIl 2004 lo vede allenare il Veroli Basket con cui ottiene un 2\u00ba posto nella stagione regolare ed una eliminazione ai quarti di finale da parte della sorprendente Castelletto Ticino (poi promossa in A2).\nNel 2005-06 in serie B1 raggiunge il 4\u00ba posto nella stagione regolare con la VemSistemi Forl\u00ec ma viene eliminato nelle semifinali play-off.\nNell'estate 2006 va a Casale Monferrato nelle vesti di assistente di coach Marco Crespi. Torna a sedere da capoallenatore su una panchina di Legadue nel 2006-07 con la sua seconda parentesi alla Dinamo Sassari, subentrando a novembre con la squadra ultima in classifica e finendo per portarla a sfiorare i play-off. \nL'anno successivo stagione 2007-08 conquista la salvezza con Fabriano schierando giovani come Alessandro Piazza e Alessandro Infanti.\nA Trieste il GM Matteo Boniciolli si ricorda di lui e gli offre la panca della citt\u00e0 giuliana, per la risalita verso la terza serie. Vince il campionato e riporta Trieste in Serie A Dilettanti. Una salvezza ottenuta anche valorizzando tanti giovani tra i quali Marco Spanghero, nella stagione 2009-10.\nL'8 novembre 2010 viene ingaggiato come allenatore del Basket Massafra al posto di Massimo Bianchi. La stagione si conclude con la retrocessione in Serie B per effetto della classifica avulsa.\nDal gennaio 2012 allena gli Angels Santarcangelo, squadra alla sua prima esperienza in Divisione Nazionale A, che conduce alla salvezza. In estate diventa capo allenatore dell'Orlandina Basket in Legadue, ma a novembre viene sollevato dall'incarico e sostituito da Gianmarco Pozzecco.\nDopo l'esonero di Recanati in DNA Silver 2013-14 passa ad allenare nel gennaio del 2015 il GaG\u00e0 Orzinuovi in Serie B, ma viene esonerato a play-off ancora in corso all'indomani della sconfitta in gara1 contro Montichiari.\nIl 3 gennaio 2016 viene chiamato a sostituire il bulgaro Georgi Mladenov alla guida dei Crabs Rimini in Serie B. La squadra, che stava lottando per la salvezza, inverte la tendenza e conquista l'accesso ai play-off grazie al ruolino di 13 vittorie e 2 sconfitte in regular season dal momento del suo arrivo.\nNonostante l'ottima parentesi con i Crabs Rimini, nell'estate 2016 decide di tornare agli Angels di Santarcangelo, squadra che pochi giorni prima aveva comunicato di ripartire dalla Serie D dopo un campionato in Serie B. Qui Bernardi allena sia la prima squadra che la formazione Under-18.\nNell'estate del 2018 Bernardi segue alcuni dirigenti e giocatori degli Angels Santarcangelo nella loro nuova esperienza con Rinascita Basket Rimini, squadra appena fondata, in procinto di disputare il campionato di Serie C con una nuova matricola FIP. La nuova compagine domina il primo campionato della propria storia con 21 vittorie e una sola sconfitta in regular season, per poi affermarsi in tutte le partite dei play-off e salire in Serie B. Al termine del campionato di Serie B 2019-20, concluso in anticipo per via della pandemia di COVID-19, Bernardi firma un rinnovo triennale. Un anno dopo, prima di gara2 dei quarti di finale dei play-off contro la JuVi Cremona, il coach accusa un malessere che si rivela poi essere COVID-19: la squadra supera ugualmente il turno con un 3-0, ma \u00e8 costretta al ritiro dalle semifinali contro Piacenza a causa di un focolaio del virus, mentre Bernardi deve ricorrere al ricovero in ospedale.\nIl 18 giugno 2021, in una conferenza stampa congiunta con la societ\u00e0, Bernardi annuncia di aver accettato di rinunciare al ruolo di allenatore della prima squadra per tornare agli Angels Santarcangelo (societ\u00e0 satellite) in qualit\u00e0 di tecnico della prima squadra e dell'Under-17, oltre che ricoprire l'inedito ruolo di responsabile per la formazione degli allenatori RBR."}
{"id": "2532727", "revid": "287204", "url": "https://it.wikipedia.org/wiki?curid=2532727", "title": "Adrian Annus", "text": ""}
{"id": "2532729", "revid": "222571", "url": "https://it.wikipedia.org/wiki?curid=2532729", "title": "Altopiano dei sette comuni", "text": ""}
{"id": "2532731", "revid": "110157", "url": "https://it.wikipedia.org/wiki?curid=2532731", "title": "Perforina", "text": "La perforina \u00e8 una proteina citolitica presente nei granuli dei linfociti T citotossici e cellule Natural Killer. La degranulazione di questi leucociti libera la perforina, che si inserisce nella membrana cellulare della cellula bersaglio creando un poro.\nLa perforina purificata \u00e8 in grado di indurre la lisi delle cellule, ma solamente a dosi alte: la biochimica di questa molecola non \u00e8 in grado di spiegare l'abilit\u00e0 delle cellule che la secernono di provocare l'apoptosi delle cellule bersaglio. I fori creatisi nella membrana per\u00f2 permettono il passaggio di altre proteine che possono stimolare la morte programmata della cellula.\nAlcune cavie con carenza di perforina hanno comunque mostrato una capacit\u00e0 del sistema immunitario di uccidere i loro target tramite interazioni delle proteine \"Fas\" coi rispettivi recettori, un sistema biologico studiato per indurre apoptosi nelle cellule tumorali. Tuttavia, la perforina resta il sistema preferenziale nell'attivit\u00e0 dei leucociti citati.\nInterazioni.\n\u00c8 stato dimostrato che la perforina interagisce con la Calreticulina, una proteina del reticolo endoplasmatico coinvolta nell'omeostasi del calcio a livello citoplasmatico."}
{"id": "2532734", "revid": "36426", "url": "https://it.wikipedia.org/wiki?curid=2532734", "title": "Vescovo di Aix-en-Provence", "text": ""}
{"id": "2532735", "revid": "36426", "url": "https://it.wikipedia.org/wiki?curid=2532735", "title": "Jacopo Pazzi", "text": ""}
{"id": "2532736", "revid": "416336", "url": "https://it.wikipedia.org/wiki?curid=2532736", "title": "07 Ghost", "text": ""}
{"id": "2532737", "revid": "62004", "url": "https://it.wikipedia.org/wiki?curid=2532737", "title": "Fran\u00e7oise Mbango-Etone", "text": ""}
{"id": "2532738", "revid": "416336", "url": "https://it.wikipedia.org/wiki?curid=2532738", "title": "Seven Ghost", "text": ""}
{"id": "2532744", "revid": "55668582", "url": "https://it.wikipedia.org/wiki?curid=2532744", "title": "Sank\u016bkai", "text": ""}
{"id": "2532745", "revid": "486946", "url": "https://it.wikipedia.org/wiki?curid=2532745", "title": "Parco regionale Velino - Sirente", "text": ""}
{"id": "2532758", "revid": "2138421", "url": "https://it.wikipedia.org/wiki?curid=2532758", "title": "Concilio di Epaon", "text": "Il Concilio di Epaon fu un concilio nazionale della Chiesa cattolica presso i Burgundi, tenutosi nel 517 ad Epaon, oggi Saint-Romain-d'Albon (molto pi\u00f9 probabilmente nei pressi del monastero di Agaune la cui prossimit\u00e0, se si accoglie questa localizzazione, potrebbe essere una ragione dello spazio che il concilio riserva alle questioni monastiche). Fu presieduto da Alcimo Avito, arcivescovo di Vienne. Pare che questo non sia stato il primo concilio della Chiesa cattolica burgunda, anche se, per la sua importanza, \u00e8 il primo che la tradizione ci ha tramandato. Il concilio sanc\u00ec il passaggio all'ortodossia nicena del popolo burgundo. Come il concilio di visigoto di Agde e quello franco d'Orleans, fu un'assemblea di dimensione e impostazione \"nazionale\", ma con la differenza che non venne convocata dal sovrano Sigismondo, da poco sovrano unico. Il desiderio del sovrano era di incrementare la fusione del suo popolo con quello gallo-romano facendo leva su una politica religiosa di conciliazione. \nPrincipali decisioni.\n\u00c8 ricordato per aver proibito per la prima volta gli altari lignei, esigendone la costruzione in pietra.\nIl Concilio, nel canone XVI, permise agli eretici battezzati di essere ammessi nella Chiesa attraverso un rito di unzione crismale. Questa pratica era gi\u00e0 diffusa in Oriente, mentre in Italia l'ammissione avveniva attraverso l'imposizione delle mani. \nInoltre viet\u00f2 in tutto il regno l'ordinazione di diaconesse.\nAltri canoni proibivano la frequentazione di banchetti israelitici (canone XV) e agli ecclesiastici la caccia. \nEbbe conseguenze politiche la proibizione per i vedovi di sposare i parenti del congiunto. Stefano, ministro del re Sigismondo, spos\u00f2 la sorella della defunta moglie e fu scomunicato. Il Re allora si infuri\u00f2 con i vescovi, minacciandoli, e fu anch'egli scomunicato.\nElenco dei partecipanti.\nAl concilio presero parte i rappresentanti di 25 Chiese del regno dei Burgundi, comprendente un territorio (Gallia sud-orientale) che superava abbondantemente la giurisdizione del metropolita Avito e che coincideva piuttosto con l'area occupata fino ad un anno prima dai Burgundi, durante il loro apogeo territoriale. Essi vennero convocati tramite lettera dai metropoliti Avito e Vivenziolo. In queste lettere e negli atti del concilio non appare sorprendentemente il nome del re o un qualunque riferimento alla sua benevolenza e al patrocinio regi che hanno contribuito all'iniziativa. I due vescovi non sentono l'esigenza di fare un ufficiale ossequio nei confronti di Sigismondo. Avito invece non tralascia di fare riferimento alle regole canoniche e all'autorit\u00e0 della sede romana, sottolineando l'importanza del momento collegiale e invitando i vescovi a non mancare all'appello. Nella lettera di Vivenziolo vi \u00e8 una forte apertura ai laici, che sono invitati a partecipare in qualit\u00e0 di uditori ai lavori conciliari, per far s\u00ec che la comunit\u00e0 dei fedeli possa essere rapidamente messa al corrente delle decisioni prese.\nQuesto \u00e8 l'elenco delle 25 sottoscrizioni agli atti conciliari come riportato da Mansi nell'ottavo volume della sua \"Sacrorum Conciliorum nova et amplissima collectio\"."}
{"id": "2532766", "revid": "54728", "url": "https://it.wikipedia.org/wiki?curid=2532766", "title": "Ferrovia Cosenza-Paola", "text": ""}
{"id": "2532769", "revid": "147489", "url": "https://it.wikipedia.org/wiki?curid=2532769", "title": "Maestro della notte", "text": ""}
{"id": "2532779", "revid": "1039155", "url": "https://it.wikipedia.org/wiki?curid=2532779", "title": "Episodi di Rossana", "text": "Lista degli episodi di \"Rossana\" (\"Kodomo no omocha\"), anime tratto dall'omonimo manga di Miho Obana, trasmesso in Giappone su TV Tokyo dal 5 aprile 1996 al 27 marzo 1998. In Italia \u00e8 stato trasmesso su Italia 1 dall'8 luglio al 18 novembre 2000.\nNell'edizione italiana gli episodi dal 95 al 98 sono ordinati in modo differente dall'originale.\nLe sigle originali di apertura sono dei TOKIO per gli ep. 1-44 e di Tomoe Shinohara per gli ep. 45-102. Quelle di chiusura sono dei Still Small Voice per gli ep. 1-39, \"DAIJO-BU\" di Tomoko Hikita per gli ep. 40-74 e \"PINCH ~Love me deeper~\" di Rina Chinen per gli ep. 75-102. La sigla italiana, invece, \u00e8 cantata da Cristina D'Avena e Giorgio Vanni."}
{"id": "2532780", "revid": "287204", "url": "https://it.wikipedia.org/wiki?curid=2532780", "title": "Samson Raphael Hirsch", "text": "\u00c8 il fondatore della scuola di \"Torah im Derech Eretz\". La sua filosofia, che si chiama neo-ortodossia, insieme con quella di Azriel Hildesheimer, ha influenzato notevolmente l'ebraismo ortodosso del XX secolo."}
{"id": "2532782", "revid": "26091535", "url": "https://it.wikipedia.org/wiki?curid=2532782", "title": "Piattaforma televisiva commerciale", "text": ""}
{"id": "2532788", "revid": "73843", "url": "https://it.wikipedia.org/wiki?curid=2532788", "title": "Blitz sulla Vistola", "text": "Il Blitz sulla Vistola (chiamato anche Blitz sulla Disto) fu il primo fatto bellico della seconda guerra mondiale.\nEsso avvenne il 1\u00ba settembre alle ore 4.26, 19 minuti prima dell'ora X per l'inizio di \"Fall Wei\u00df\" e, con esso, della campagna di Polonia, per la cui totale realizzazione esso fu determinante.\nAll'ora prescelta, tre bombardieri a tuffo Ju 87 \"Stuka\" del primo \"Stukageschwader\" si alzavano in volo, nonostante il rischio di una collisione per la fitta nebbia. Volando bassissimi, a 10\u00a0m dal terreno, i tre aeroplani puntavano verso un ponte sulla Vistola, nel luogo dove si congiunge con un brevissimo fiumiciattolo detto \"Disto\". Dovevano effettuare un attacco di precisione colpendo, con le loro bombe SC 250 ed SC 50 rispettivamente da 250 e 50 kg, i cavi del sistema di mine in virt\u00f9 del quale i polacchi potevano distruggere il ponte stesso.\nColpendo i cavi, gli \"Stuka\" impedirono ai polacchi di far saltare il ponte, permettendo a un treno blindato tedesco di raggiungerlo e impadronirsi di quel passaggio immediato, unica via d'accesso per un possibile ricongiungimento, nel corridoio di Danzica, con le truppe provenienti dalla Prussia Orientale.\nAlle 4.35, dieci minuti dopo la partenza, gli \"Stuka\", calando in picchiata, centravano il bersaglio, dando il via alla guerra e alla campagna tedesca contrassegnata dalla \"blitzkrieg\", la guerra-lampo, al cui fine l'arma aerea divenne determinante.\nSpettava alla Luftwaffe e quindi a degli aerei aprire la pi\u00f9 sanguinosa guerra della storia, chiusa proprio da altri due bombardieri, \"Enola Gay\" e \"Bockscar\" con il bombardamento atomico di Hiroshima e Nagasaki, nell'agosto 1945."}
{"id": "2532789", "revid": "1494169", "url": "https://it.wikipedia.org/wiki?curid=2532789", "title": "Ariobarzane del Ponto", "text": "Biografia.\nEgli riusc\u00ec ad ottenere il possesso della citt\u00e0 di Amastris in Paflagonia. Ariobarzane e suo padre cercarono l'aiuto dei galli, che erano venuti in Asia Minore dodici anni prima della morte di Mitridate, per cacciare via gli egiziani di Tolomeo II Filadelfo. Ad Ariobarzane successe Mitridate II."}
{"id": "2532791", "revid": "402499", "url": "https://it.wikipedia.org/wiki?curid=2532791", "title": "Blitz sulla Disto", "text": ""}
{"id": "2532794", "revid": "365417", "url": "https://it.wikipedia.org/wiki?curid=2532794", "title": "Ci\u00f2unglobulo Blu", "text": ""}
{"id": "2532796", "revid": "405844", "url": "https://it.wikipedia.org/wiki?curid=2532796", "title": "L\u00e4nsi-Turunmaa", "text": ""}
{"id": "2532799", "revid": "110157", "url": "https://it.wikipedia.org/wiki?curid=2532799", "title": "Roggia Babbiona", "text": "La roggia Babbiona (dialetto cremasco: \"r\u00f3da Babi\u00f9na\") \u00e8 un corso d'acqua artificiale della provincia di Cremona, scavato per scopi irrigui.\nStoria.\nLo scavo della roggia \u00e8 assai antico e risale al 1463, coevo alla vicina roggia Malcontenta. Lo scopo \u00e8 quello di fornire acqua per fini irrigui nei territori di Offanengo (che utilizza 1/3 delle sue acque), Izano e Madignano.\nSecondo Valerio Ferrari il termine Babbiona potrebbe derivare dal termine latino \"bajulus\" \"portatore\", nel caso specifico interpretato come \"canale portatore d'acqua\". Dal termine latino si \u00e8 passati al volgare \"b\u00e0iona\" e quindi alla voce attuale.\nPercorso.\nLa roggia viene derivata da uno sbarramento (palata) costruito lungo il fiume Serio presso Casale Cremasco da cui ottiene la maggior parte dell'acqua necessaria. La roggia, tuttavia, gode anche di proprie risorgive.\nLasciato a nord l'abitato di Casale Cremasco si dirige verso sud lasciandosi sulla destra Ricengo, quindi raggiunge la strada Bottaiano-Offanengo attraversando quest'ultimo abitato. Si dirige parallelamente alla roggia Pallavicina verso Izano, quindi in territorio di Madignano si esaurisce in vari bocchelli (Traversino, Verdello, Abazzia e Zubino).\nLa sua lunghezza \u00e8 di circa 11\u00a0km e la sua portata \u00e8 pari a 2,8\u00a0m\u00b3/s."}
{"id": "2532800", "revid": "729019", "url": "https://it.wikipedia.org/wiki?curid=2532800", "title": "Messerschmitt Me 209", "text": "Il Messerschmitt Me 209 fu un aereo da caccia monomotore ad ala bassa sviluppato dall'azienda aeronautica tedesca Messerschmitt AG alla fine degli anni trenta e rimasto allo stadio di prototipo.\nInizialmente concepito come aereo da primato, il Me 209 V1, e per questo equipaggiato con una versione appositamente realizzata del motore aeronautico Daimler Benz DB 601 ARJ da 1\u00a0800 PS (1\u00a0324 kW), il suo sviluppo prosegu\u00ec come evoluzione del precedente Bf 109 durante i primi anni quaranta.\nLa bibliografia inoltre fa riferimento ad un progetto di sviluppo profondamente rivisto, indicato come Messerschmitt Me 209-II ma che ufficialmente era il quinto prototipo della serie ed identificato come Me 209 V5, concepito come evoluzione del Me 109 G, tuttavia il programma venne interrotto perch\u00e9 nel frattempo erano gi\u00e0 stati avviati alla produzione in serie i concorrenti Focke-Wulf Fw 190D e Focke-Wulf Ta 152 ed il Reichsluftfahrtministerium (RLM), il ministero che nel periodo hitleriano sovraintendeva l'intera aviazione tedesca, non ritenne necessario dotarsi di un nuovo modello.\nStoria del progetto.\nIl Me 209 V1 da primato.\nIl concepimento del progetto relativo al Me 209 \u00e8 direttamente riconducibile nel desiderio espresso dal \"F\u00fchrer\" Adolf Hitler di conseguire riconoscimenti internazionali nel campo della tecnologia ed affermare cos\u00ec la superiorit\u00e0 della Germania nazista nei confronti delle altre nazioni. Nello specifico sugger\u00ec alla dirigenza del Reichsluftfahrtministerium (RLM) di realizzare un velivolo militare in grado di conseguire il primato mondiale di velocit\u00e0. Gi\u00e0 dall'estate del 1937, cinque Bf 109 furono inviati a un raduno internazionale a Zurigo e partecipando a vari eventi, i velivoli riuscirono ad ottenere clamorosi successi, vincendo il Circuito Internazionale delle Alpi, una gara a squadre, oltre a gare di velocit\u00e0 e competizioni di picchiata e cabrata.\nTuttavia Willy Messerschmitt, titolare dell'azienda aeronautica che portava il suo nome, avvi\u00f2 il programma di sviluppo e curandone direttamente il progetto di un velivolo completamente nuovo che, in base alle convenzioni RLM, era stato identificato come Me 209, quindi direttamente evoluto dal precedente Bf 109 ed associabile con il caccia gi\u00e0 in linea nei reparti della Luftwaffe, ma che in realt\u00e0 non ne aveva alcuna discendenza diretta e che aveva adottato quella sigla per esigenze di propaganda. Il Me 209 doveva solamente perseguire lo scopo per cui era concepito, un aereo da competizione mascherato da caccia ad alte prestazioni relegato allo stato di singolo prototipo sperimentale.\nIl progetto era relativo ad un compatto monomotore caratterizzato dalla collocazione della cabina di pilotaggio arretrata sulla fusoliera, posizionata poco pi\u00f9 avanti dell'impennaggio cruciforme che estendeva il proprio elemento verticale sotto la coda. Inoltre, a differenza del Bf 109, il Me 209 adottava un diverso schema per il carrello d'atterraggio il quale, pur mantenendo simile l'impostazione, da triciclo classica con ruotino posteriore sostituito da un pattino ammortizzato sotto la coda, vedeva gli elementi principali retraibili nel piano alare verso la fusoliera e non verso l'esterno.\nLa costruzione del Me 209 venne avviata nel 1937, equipaggiato con il motore destinato ad equipaggiare la versione Bf 109 E (Emil), il V12 Daimler Benz DB 601, tuttavia in una versione elaborata indicata come ARJ, profondamente rivisto per riuscire ad erogare una potenza continua di 1\u00a0800 PS (1\u00a0324 kW) ma in grado di raggiungere i 2\u00a0300 PS (1\u00a0693 kW) per brevi periodi, abbinato da un impianto di raffreddamento a sfioramento (detto anche ad evaporazione).\nDopo le prime prove in volo aziendali in data 26 aprile 1939 il Me 209 V1, immatricolato con marche civili D-INJR, ai comandi del Flugkapit\u00e4n (capitano) e pilota collaudatore Fritz Wendel riusc\u00ec a battere il precedente primato, ottenuto da Hans Dieterle il 30 marzo di quello stesso anno a bordo dell'Heinkel He 100 V8, raggiungendo i 755,136 km/h.\nLo sviluppo militare.\nL'idea di convertire il progetto del Me 209 ad un modello da destinare ad un impiego effettivamente operativo nel ruolo di aereo da caccia prese consistenza dopo la Battaglia d'Inghilterra, dove i Bf 109 utilizzati dagli JG della Luftwaffe vennero messi in difficolt\u00e0 dai Supermarine Spitfire in dotazione alla britannica Royal Air Force. Tuttavia il modello, almeno nella configurazione del Me 209 V1, non era sicuramente adatto al combattimento aereo. L'ala era completamente occupata dal liquido del sistema di raffreddamento, il che pregiudicava l'installazione di un qualsiasi armamento convenzionale nel piano alare. Inoltre anche la sua manovrabilit\u00e0 risultava carente per le esigenze del ruolo operativo ed estremamente difficile da controllare sul terreno.\nCi\u00f2 nonostante l'ufficio tecnico della Messerschmitt avvi\u00f2 un programma di sviluppo per sopperire alla mancanza delle caratteristiche necessarie. I tre prototipi che ne seguirono vennero modificati adottando una diversa motorizzazione, sempre un DB 601 ma di serie e dalle prestazioni meno estreme, una diversa ala, caratterizzata dall'apertura maggiorata dagli originali 7,80 m ai 10,04 m raggiunti nel V4, da un impennaggio di diverso disegno che integrava una deriva sviluppata in altezza, e dall'installazione di una coppia di mitragliatrici MG 17 calibro 7,92 mm posizionate davanti all'abitacolo ed integrate nel cofano del motore. Tutte queste modifiche per\u00f2 innalzarono il peso del velivolo al punto tale che, ad un confronto con il contemporaneo Bf 109 E, risultava pi\u00f9 lento di quella versione. Dati i deludenti risultati lo sviluppo di questa prima serie di prototipi venne abbandonato, tuttavia l'esperienza acquisita fu utilizzata per un'ulteriore evoluzione del progetto originale che fosse conforme ad una specifica RLM per un caccia d'alta quota: questo sviluppo diede origine al Me 209 V5, identificato anche come Messerschmitt Me 209-II."}
{"id": "2532804", "revid": "729019", "url": "https://it.wikipedia.org/wiki?curid=2532804", "title": "Xian H-6", "text": "Lo Xian H-6 (\u8f70-6; H\u014dng-6) \u00e8 un bombardiere strategico a medio raggio bimotore a getto ad ala bassa a freccia. \u00c8 la versione costruita su licenza del sovietico Tupolev Tu-16, nome in codice NATO \"Badger\", progettato negli anni cinquanta e prodotto nella Repubblica Popolare Cinese dall'azienda statale Xi'an.\nStoria del progetto.\nNel corso del 1958 il primo ministro cinese Zhou Enlai concluse con l'Unione Sovietica l'accordo per l'acquisto della licenza di costruzione del bombardiere a reazione Tupolev Tu-16, ribattezzato \"Badger\" dalla NATO, che era entrato in servizio con l'aeronautica militare sovietica nel corso del 1954. Per produrre il grosso velivolo vennero designati gli stabilimenti di Harbin (HAMC-Harbin Aircraft Manufacturing Company) e di Xian (Xi'an Aircraft Industrial Corporation) che dal 1958 furono oggetto di massicci lavori di ampliamento e trasformazione. I primi due Tu-16 di costruzione russa, destinati a servire da campione, furono consegnati alla Cina nel maggio 1959, uno disassemblato e l'altro in componenti, e a tempo di record lo stabilimento di Harbin ricostru\u00ec il primo aereo che vol\u00f2 il 27 settembre 1963. Il Tu-16 cinese venne inizialmente designato Feilong 201, ma il nome definitivo fu quello di H-6 dove la H stava per Hongzhaji (bombardiere) mentre i motori Mikulin RD-3M-500 furono costruiti anch'essi su licenza come WP-8. \nLo stabilimento della XAC fu completato nel 1958 e fu qui che venne deciso nel 1961 di concentrare la linea del bombardiere che divenne operativa nel 1964. Il primo velivolo di costruzione interamente cinese, destinato alle prove statiche, fu pronto nell'ottobre 1966 ed il primo volo segu\u00ec il 24 dicembre 1968 con un ritardo dovuto agli effetti della Rivoluzione Culturale. Nell'agosto 1958 venne creata la XAE (Xian Aero-Engine Factory), ed il suo primo prodotto fu, in collaborazione inizialmente con HEF (Harbin Engine Factory poi DEMC-Dongan Engine Manufacturing Company) e SEF (Shenyang Engine Factory poi SAC-Shenyang Aero-Engine Company), lo sviluppo e la produzione del WP-8. Si tratt\u00f2 di un lavoro molto impegnatIvo perch\u00e9 Mosca non forn\u00ec tutte le informazioni e la documentazione necessarie, in particolare sulla sezione delle alette di guida dell'ugello. Nel 1963 tutta l'attivit\u00e0 sul motore venne affidata alla XEF che riusc\u00ec a certificare e introdurre in produzione il propulsore nel gennaio 1967.\nVersioni.\nH-6A.\nIl primo modello fu l'H-6A, corrispondente al Tu-16A sovietico, che era in grado di trasportare armi nucleari, una capacit\u00e0 dimostrata il 14 maggio 1965 con lo sgancio sul poligono di Lop Nor di una bomba da 20 chilotoni. Le prime immagini dal satellite spia americano KH-11 rivelarono la presenza in linea del velivolo nell'agosto 1971 e nel marzo dell'anno seguente la CIA stimava che la Cina disponesse di 32 velivoli operativi con altri 19 in fase di costruzione.\nH-6C.\nNel 1975 iniziarono le prove di un sistema integrato di navigazione e attacco ad alto grado di automazione che venne introdotto sulla linea nel 1982 dando vita alla versione H-6C (H-6 III) del velivolo in grado di trasportare armamento convenzionale o nucleare.\nH-6D.\nSempre nel 1975 inizi\u00f2 anche lo sviluppo dell'H-6D (H-6IV), destinato alla Marina, e specializzato nell'attacco antinave con 2 missili C-601/YJ-6L (NATO CAS-1 Kraken) montati a 2 piloni fissati alle ali debitamente rinforzate, che conservava, per\u00f2, la capacit\u00e0 di trasporto di armamento di caduta nella stiva bombe interna. Per la guida dei C-601, poi, sostituti dai C-611/YJ-61, esso montava un radar da sorveglianza Type 245 con antenna in un radome ingrandito e appiattito posto al di sotto del muso, un sistema di guida per i missili ed un nuovo sistema di navigazione. Il radar era in grado di scoprire una nave fino a 150 km di distanza da un'altezza di 9.000 m. Questa versione vol\u00f2 per la prima volta il 29 agosto 1981 ed il primo lancio di un missile strumentato avvenne con successo nel dicembre dello stesso anno con ingresso in servizio del velivolo nel dicembre 1985.\nH-6E.\nNegli ultimi anni '80 entr\u00f2 in servizio l'H-6E specializzato nell'attacco nucleare con motori potenziati, nuovo sistema di guerra elettronica ed equipaggiamenti migliorati. L'H-6E, che non poteva trasportare armamenti standoff, era identificabile per l'eliminazione del cannone fisso in caccia sul lato destro del muso, inutile visto il ruolo operativo specifico.\nH-6F.\nLa versione successiva fu l'H-6F, frutto di un programma di aggiornamento di mezza vita dell'avionica di bordo attuato nei primi anni '90 sugli H-6A e H-6C in linea. Fu introdotta una suite integrata di navigazione con INS/GPS dotato di radar Doppler di navigazione ed il sistema di puntamento a comando manuale fu sostituito da un sistema automatico adatto a missioni di interdizione a lungo raggio e di strike marittimo a bassa quota e in cattive condizioni di visibilit\u00e0. L'H-6F, su cui venne eliminato il cannone in caccia nel muso, non poteva usare armi di precisione.\nH-6H.\nEssendo i limiti dell'H-6F pesanti, la Cina pens\u00f2 di ovviare a questo problema acquisendo dall'Unione Sovietica bombardieri delle nuove generazioni. Vistasi rifiutare il Tupolev Tu-22M3 Backfire C, si rese necessaria la decisione di rivisitare il vecchio H-6, e la XAC alla fine degli anni '90 rimise in produzione il modello nella nuova versione H-6H capace di usare armamenti di precisione. L'H-6H vol\u00f2 nel dicembre 1998 entrando in servizio nel 2004. L'aereo era privo di torrette difensive e montava un nuovo radome nel ventre della fusoliera dietro la stiva bombe con l'antenna di comando dell'armamento intelligente. Al di sotto delle ali potevano essere agganciati 2 KD-63 (KongDi-63). Il primo lancio del KD-63 dall'H-6H ebbe luogo nel novembre 2002.\nH-6G ed H-6M.\nDotato di 4 anzich\u00e9 2 piloni, quelli interni erano destinati ai missili da crociera, mentre quelli esterni ai pod ECM che completavano il sistema di autoprotezione con sensori all'estremit\u00e0 della deriva e lanciatori chaff/filare sui fianchi della fusoliera posteriore. L'aereo, caratterizzato nelle due versioni dal radome allargato e appiattito e armato solo con la postazione difensiva di coda, fu denominato H-6M dall'Aeronautica ed H-6G dalla Marina.\nHU-6 ed H-6DU.\nNel settembre 1986 venne siglato un MoU (Memorandum of Understanding) tra la britannica FLR e CATIC per fornire assistenza nella conversione in cisterna di un certo numero di H-6 e venne messo a punto uno specifico sistema di Hose-and-Droghe (a sonda flessibile e cestello) a due punti destinato a supportare velivoli tattici. Il Pod, designato RDC-1, fu realizzato dal China Institute of Aero Accessories e la conversione venne autorizzata solo ai primi del 1990. Le cisterne dell'Aeronautica, frutto della trasformazione di H-6D e designate HU-6, hanno un nuovo musetto solido in cui \u00e8 stato trasferito il radar di navigazione e meteorologico prima posto ventralmente nel radome sotto al muso ora eliminato. Alle spalle dell'antenna resta la postazione del navigatore con una vettura molto ridotta. La postazione dell'operatore \u00e8 ricavata in quella che era la torretta difensiva di coda e l'aereo, con una dotazione potenziata di equipaggiamenti di navigazione, \u00e8 in grado di trasferire 18,5 t delle 37 t di carburante presenti nei serbatoi di bordo.\nLe cisterne della Marina, sempre basate sull'H-6D, ma designate H-6DU, sono prive di torrette difensive, ma conservano il muso vetrato del navigatore ed il radome ingrandito e appiattito della versione da attacco missilistico. Il velivolo \u00e8 divenuto operativo nel 1998.\nH-6K.\nSviluppato a partire dal 2000, l'H-6K rappresenta un notevole passo in avanti sia per prestazioni di volo che per capacit\u00e0 belliche. Il nuovo modello ha volato nel 2007 entrando in servizio intorno al 2010. Rispetto ai predecessori il velivolo \u00e8 stato radicalmente ammodernato, con la sezione anteriore della fusoliera e il raccordo con il cockpit sono stati modificati ed il naso vetrato \u00e8 stato sostituito da uno solido dielettrico. Nella sezione anteriore ventrale della fusoliera \u00e8 stata installata una torretta elettro-ottica e lungo la fusoliera comparsa una serie di antenne per la guerra elettronica (ECM, ESM), mentre dietro la baia armi \u00e8 presente una carenatura che potrebbe nascondere l'antenna di datalink per la variante lanciabile da aereo del missile da crociera a lungo raggio CJ-10/KD-20. Sulla deriva verticale, inoltre, sono presenti le antenne dei sistemi RWR (Radar Warning Receiver) e MWR (Missile Warning Receiver).\nUlteriore spazio per altri apparati avionici \u00e8 stato, infine, ricavato rimuovendo la torretta per il cannone da 23 mm in coda. La cellula \u00e8 stata rinforzata in diverse parti e dovrebbero essere stati impiegati pure materiali compositi. Il velivolo \u00e8 stato rimotorizzato e al posto dei due turbogetti Xian WP8 (copia del Mikulin RD-3M che spingeva il Tu-16) sono stati installati i pi\u00f9 potenti e moderni turboventola Saturn D-30KP-2, ciascuno tarato per erogare fino a 23.150 libbre (103kN) di spinta, che ha comportato anche l'allargamento delle prese d'aria. Un'altra modifica importante \u00e8 stata la soppressione della stiva armi interna, il cui spazio \u00e8 stato riutilizzato per ospitare ulteriore carburante, aumentando l'autonomia ed il raggio d'azione del velivolo. Le fonti concordano nel ritenere che l'autonomia del velivolo sia pari a circa 3.500 km. Il velivolo \u00e8 cos\u00ec armato \"solo\" con 6 missili KD-20, 3 per ogni semiala, con 2.000 km di portata, che fa s\u00ec che l'H-6K potrebbe colpire bersagli strategici fino a Guam, Alaska e Hawaii restando entro la copertura delle difese aeree amiche.\nH-6N.\nNuova versione sviluppata dal precedente H-6K, ed entrata in servizio con l'Aeronautica cinese a partire dal settembre del 2019. Questa pu\u00f2 trasportare oltre 9.500 kg di carichi per un raggio di 5200 chilometri (sotto forma di bombe e missili da crociera sotto punti di attacco esterni) ed \u00e8 stato rinnovato nel sistema avionico e degli armamenti. Si caratterizza per la prominente sonda frontale per il rifornimento in volo e, soprattutto, per l\u2019eliminazione della stiva bombe, rimpiazzata da un recesso aerodinamico destinato al trasporto semi-conformale di un grande missile ancora da scoprire, che secondo alcuni rapporti si chiamerebbe CH-AS-X-13 e sarebbe un derivato aerolanciato del missile balistico con capacit\u00e0 antinave DF-21D.\nImpiego operativo.\nIl modello \u00e8 stato usato per testare bombe atomiche e missili in test nucleari nei laghi salati di Lop Nur.\nAlcuni esemplari sono stati venduti all'Egitto e all'Iraq che li ha persi tutti durante la prima guerra del Golfo."}
{"id": "2532808", "revid": "486946", "url": "https://it.wikipedia.org/wiki?curid=2532808", "title": "Poof Poof", "text": ""}
{"id": "2532809", "revid": "486946", "url": "https://it.wikipedia.org/wiki?curid=2532809", "title": "Swanson (personaggio)", "text": ""}
{"id": "2532817", "revid": "767487", "url": "https://it.wikipedia.org/wiki?curid=2532817", "title": "NBA Street", "text": "NBA Street \u00e8 una serie di videogiochi di basket prodotti dalla EA Sports BIG. Il gioco punta a fondere il talento dei grandi giocatori della NBA con l'atmosfera dei giochi per strada. Il primo gioco, omonimo alla serie, fu messo in commercio nel 2001. Attualmente, ci sono stati cinque giochi prodotti: "}
{"id": "2532818", "revid": "247222", "url": "https://it.wikipedia.org/wiki?curid=2532818", "title": "Ambrogino d'oro (festival)", "text": "L'Ambrogino d'oro \u00e8 stata una rassegna di canzoni per bambini, ideata a Milano nel 1964 da Tony Martucci, Giuseppe Radaelli e Pier Emilio Bassi. Dal 1964 al 1984 si tenne prima al Teatro dell'Arte alla Triennale, poi al Centro Culturale Rosetum, poi al Palalido, con il patrocinio del Comune di Milano, trasmesso in diretta dalle telecamere di Rai 2. Ogni anno il disco contenente i brani partecipanti veniva pubblicato da un'etichetta discografica diversa (Ariston, Carosello records, etc.).\nDelle tante canzoni che hanno partecipato all'Ambrogino, una in particolare ha lasciato il segno: \"L'Elefante Gay\", scritta da Gianni Greco e cantata dalla piccola Erika Mannelli, che resta un caso unico al mondo, essendo la sola canzone per bambini che tratti l'argomento omosessualit\u00e0. Arriv\u00f2 in finale non senza polemiche nell'edizione del 1984. Dopo aver attraversato varie generazioni diventando un cult nel suo genere, sull'onda della rinnovata popolarit\u00e0 datale dal web e da varie trasmissioni radiofoniche satiriche nazionali, nel 2005 fu incisa anche da Platinette.\nCol passare del tempo le vicende della manifestazione si complicarono per diversi motivi e il concorso venne interrotto nel 1985.\nDal 2006 l'Ambrogino d'oro \u00e8 tornato di nuovo ad esistere e si \u00e8 svolto puntualmente a Milano il 7 e 8 dicembre di ogni anno (fino al 2011) presentando ogni volta nuove canzoni per bambini.\nNuove edizioni dell'Ambrogino d'oro.\nDal 2008 Tony Martucci ideatore della manifestazione, costituisce insieme a Luigi Frojo (Direttore Artistico della manifestazione) l' \"Associazione culturale Ambrogino d'oro\" allo scopo di:\n1) offrire a bambini l'opportunit\u00e0 di esprimersi, divertirsi e di interagire tra loro. La musica, grazie alla universalit\u00e0 e alle emozioni che trasmette, risulta un importante mezzo idoneo a tale scopo, creando momenti di confronto, crescita ed aggregazione nell'assoluto rispetto dei diritti sanciti dalla Legge Italiana nella tutela dei minori;\n2) di stimolare la produzione da parte di autori e musicisti di canzoni per bambini (veicolo efficace per comunicare con i giovani) e di diffondere messaggi didattici, educativi e culturali con testi atti a sottolineare momenti, avvenimenti, relativi ai tempi attuali, debitamente \u201cvestiti\u201d con melodie semplici, orecchiabili, originali anche con temi relativi anche alle identit\u00e0 e alle tradizioni;\nL'Associazione che non ha scopo di lucro eredita il marchio e i titoli per organizzare la manifestazione con il patrocinio e il contributo del Comune di Milano.\nDal 2012 questa manifestazione non esiste pi\u00f9 e, invece, a Sesto San Giovanni, si svolge il \"Sestino d'Oro\", con canzoni portate allo Zecchino d'Oro o all'Ambrogino d'Oro organizzato sempre dall'Associazione Ambrogino d'Oro.\nCanzoni delle ultime edizioni.\nSigle:"}
{"id": "2532819", "revid": "1543377", "url": "https://it.wikipedia.org/wiki?curid=2532819", "title": "Il giornalino della Domenica", "text": "Il giornalino della Domenica fu un settimanale per ragazzi fondato nel 1906 da Luigi Bertelli, alias Vamba, il quale introdusse un nuovo concetto di periodico per l'infanzia finalizzato a rispondere prima alle esigenze dei lettori che a quelle degli adulti. \u00c8 considerato il \"prototipo della rivista per ragazzi in Italia\".\nStoria editoriale.\nFondato nel 1906 a Firenze da Vamba, pseudonimo del giornalista Luigi Bertelli, adottava uno stile avanguardista con intenti patriottici e irredentisti. La pubblicazione era inizialmente settimanale e il suo prezzo di copertina di 25 centesimi lo rendeva nettamente pi\u00f9 caro del rivale \"Corriere dei Piccoli\", che esord\u00ec due anni dopo. Era rivolto ai bambini della classe media urbana Non aveva lo scopo di insegnare a leggere o scrivere ma a riconoscere le proprie fantasie e desideri attraverso storie, poemi e saggi. Il successo arrise presto alla rivista divenendo nota anche all'estero. Conteneva rubriche, racconti e vignette con didascalie e, raramente, qualche nuvoletta; vennero allegati anche inserti con romanzi di Salgari a puntate.\nTra i redattori vi furono molti tra i pi\u00f9 importanti scrittori italiani dell'epoca ed esponenti di primo piano delle arti grafiche. Le lettere e altri contributi venivano dagli stessi piccoli lettori; tra coloro che rispondevano vi furono le figlie di Italo Svevo e Benito Mussolini. Oltre allo stesso Vamba vi scrissero autori come Edmondo De Amicis, Luigi Capuana, Grazia Deledda, Ada Negri, Emilio Salgari, Antonio Beltramelli, Luisa Macina Gervasio (che per\u00f2 usava lo pseudonimo Luigi di San Giusto). Le illustrazioni erano eseguite da noti disegnatori dell'epoca come Antonio Rubino, Giuseppe Biasi, Mario Mossa De Murtas, Filiberto Scarpelli, Umberto Brunelleschi, Marcello Dudovich, Sergio Tofano, Riccardo Magni.\nVenne edita per circa venti anni inizialmente da R. Bemporad e Figlio e poi da Alfieri &amp; Lacroix, da Vamba stesso con la Societ\u00e0 Editrice \u201cVamba\u201d, poi dalle Edizioni \u201cBottega di Poesia\u201d e infine dalla Mondadori fino alla chiusurra nel 1927. A causa di un forte passivo nel 1911 venne temporaneamente chiuso e rilevato dall'editore Emilio Somigli che ne riprese la pubblicazione a Roma dal 22 dicembre 1918 fino al 1920, anno della morte di Vamba; nel 1921 ne venne ripresa la pubblicazione a Milano dagli editori Alfieri &amp; Lacroix con la direzione di Giuseppe Fanciulli. Seguirono altri cambi di editore fino a quando non venne acquisito dalla Mondadori che ne riprese la pubblicazione come quindicinale con la direzione di Filippo Piazzi e con copertine di Bruno Angoletta. Nel 1925 conflu\u00ec nel \"Giornalino della Domenica\", comparendovi come inserto autonomo, la rivista \"Giro Giro Tondo\", fondata nel 1921 da Antonio Beltramelli. Nel 1926 la testata divenne \"Giornalino della Domenica per Ragazzi\" ma ebbe vita breve chiudendo definitivamente nel 1927."}
{"id": "2532824", "revid": "124972824", "url": "https://it.wikipedia.org/wiki?curid=2532824", "title": "Renetta", "text": "La renetta (\"reinette\") \u00e8 una mela acidula zuccherina e profumata originaria della Francia di colorazione diversa a seconda della variet\u00e0: dal verde uniforme al giallo rugginoso uniforme al grigio rugginoso uniforme, bicolore verde-rosso oppure giallo-rosso pi\u00f9 o meno rugginoso.\nDiffusione.\nIn Italia viene coltivata nella Val di Non in Trentino, in Valle d'Aosta, in Valtellina e in provincia di Cuneo nella variet\u00e0 \"Grigia di Torriana\".\nIn piemontese \u00e8 anche chiamata mela Savoia in onore alla Casa Reale, i cui membri pare ne fossero ghiotti.\nStoria.\nIl nome \"reinette\" appartiene alla nomenclatura arboricola dal XVI secolo. La prima traccia del nome risale al 1540, quando fu citato da Charles Estienne, che si riferiva alla renetta bianca. Henri Louis Duhamel du Monceau, nel 1768, descrisse invece 12 variet\u00e0 di renette.\nUtilizzo.\nLa renetta \u00e8 particolarmente indicata per il ripieno dello strudel di mele."}
{"id": "2532830", "revid": "112298538", "url": "https://it.wikipedia.org/wiki?curid=2532830", "title": "Mitridate II di Cio", "text": "Biografia.\nDiodoro gli assegna un governo di 35 anni, ma sembra che il possesso della sua sovranit\u00e0 non fosse ininterrotto durante questo periodo. Non si sanno quali circostanze possano aver condotto alla sua espulsione o assoggettamento; niente viene detto di lui fino alla sua morte nel 302 a.C., ma sembra che egli fosse stato sottomesso dal macedone Antigono, il quale, onde prevenire la formazione della lega di Cassandro e dei suoi confederati, lo fece assassinare a Cio. Secondo Luciano, egli non aveva nemmeno 84 anni di et\u00e0 al tempo della sua morte, e ci\u00f2 rende improbabile identificarlo con lo stesso Mitridate, figlio di Ariobarzane, che nella sua giovinezza tramite l'inganno mise a morte Datame. Suo figlio e successore fu Mitridate I del Ponto, detto \"il Fondatore\"."}
{"id": "2532835", "revid": "287204", "url": "https://it.wikipedia.org/wiki?curid=2532835", "title": "Majorca Open 2000", "text": "Il Majorca Open 2000 \u00e8 stato un torneo di tennis giocato sulla terra rossa. \u00c8 stata la 6\u00aa edizione dell'Open de Tenis Comunidad Valenciana, che fa parte della categoria International Series nell'ambito dell'ATP Tour 2000. Si \u00e8 giocato a Maiorca in Spagna,dall'1 all'8 maggio 2000.\nCampioni.\nSingolare.\n Marat Safin ha battuto in finale Mikael Tillstr\u00f6m 6-4, 6-3\nDoppio.\n Micha\u00ebl Llodra / Diego Nargiso hanno battuto in finale Alberto Mart\u00edn / Fernando Vicente 7-6 (7-2), 7-6 (7-3)"}
{"id": "2532841", "revid": "253269", "url": "https://it.wikipedia.org/wiki?curid=2532841", "title": "C. Aubrey Smith", "text": "Biografia.\nNato a Londra, Aubrey Smith studi\u00f2 alla Charterhouse School e al St. John's College di Cambridge. Come crickettista, gioc\u00f2 per la squadra dell'Universit\u00e0 di Cambridge negli anni 1882-1885 e per il Sussex fra il 1882 e il 1892. Nel 1888-1889 si trasfer\u00ec in Sudafrica. Qui gioc\u00f2 con la squadra inglese di Johannesburg.\nTornato in Inghilterra, inizi\u00f2 la carriera teatrale nel 1895. Il suo primo ruolo importante fu ne \"Il prigioniero di Zenda\", a Londra, nel 1896. Fece il suo debutto a Broadway nel Pigmalione di George Bernard Shaw, nel ruolo di Henry Higgins.\nApparve in alcuni film dell'inizio della cinematografia inglese, in particolare quelli prodotti dalla Minerva Films, la casa di produzione cinematografica fondata da Leslie Howard e Adrian Brunel (\"The Bump\", soggetto e sceneggiatura di A.A. Milne, 1920).\nA Hollywood, Aubrey Smith ebbe una fortunata carriera come caratterista, soprattutto nei ruoli del militare e del gentiluomo inglese. Divenne una sorta di leader della colonia nota come Hollywood Raj, un gruppo di attori inglesi che si imposero nel cinema statunitense degli anni trenta, tra i quali David Niven, Ronald Colman, Rex Harrison, Robert Coote, Nigel Bruce, Leslie Howard e Patric Knowles. Fu anche animatore dell'Hollywood Cricket Club.\nSmith mor\u00ec di polmonite a Beverly Hills nel 1948, all'et\u00e0 di 86 anni. Riposa nel cimitero di San Leonardo di Hove, nell'East Sussex.\nRiconoscimenti.\nGli \u00e8 stata assegnata una stella al 6327 Hollywood Blvd. della Hollywood Walk of Fame."}
{"id": "2532845", "revid": "21880", "url": "https://it.wikipedia.org/wiki?curid=2532845", "title": "Quercus calliprinos", "text": ""}
{"id": "2532848", "revid": "1442080", "url": "https://it.wikipedia.org/wiki?curid=2532848", "title": "Coppa del Mondo di cricket femminile 1988", "text": "La Coppa del Mondo di cricket femminile 1988 fu la quarta edizione del torneo mondiale di cricket per donne. Fu disputata dal 29 novembre al 18 dicembre 1988 in Australia e vide la partecipazione di 5 squadre.\nLa finale fu per la quarta volta consecutiva una sfida tra inglesi e australiane, come nelle due precedenti edizioni la vittoria and\u00f2 alla squadra australiana che si aggiudic\u00f2 il titolo. Al terzo posto si piazz\u00f2 la Nuova Zelanda che sconfisse nella finale di consolazione la selezione irlandese.\nFormula.\nLe 5 squadre partecipanti si affrontarono in un grande girone all'italiana con partite di andata e ritorno. Al termine del girone le prime due classificate si qualificarono per la finale, la terza e la quarta classificata disputarono la finale per il terzo posto.\nCampione.\nAustralia(Terzo titolo)"}
{"id": "2532850", "revid": "1442080", "url": "https://it.wikipedia.org/wiki?curid=2532850", "title": "Majorca Open 2000 - Singolare", "text": "Il singolare del Majorca Open 2000 \u00e8 stato un torneo di tennis facente parte dell'ATP Tour.\nMarat Safin ha battuto in finale Mikael Tillstr\u00f6m 6-4, 6-3."}
{"id": "2532868", "revid": "124123", "url": "https://it.wikipedia.org/wiki?curid=2532868", "title": "Ariobarzane II di Cio", "text": "Sembra che, cinque anni prima della morte del padre, abbia ottenuto alcuni alti incarichi alla corte persiana, dato che lo troviamo, apparentemente nei favori del re, spedendo un'ambasceria in Grecia nel 368 a.C. Ariobarzane, che viene chiamato da Diodoro satrapo di Frigia, e da Nepote satrapo di Lidia, Ionia e Frigia, in rivolta contro Artaserse II nel 362 a.C. Demostene, nel 352 a.C., parla di Ariobarzane e dei suoi tre figli che sono diventati successivamente cittadini ateniesi. Lo menziona di nuovo Demostene, nell'anno seguente, 351 a.C., dicendo che gli ateniesi hanno mandato Timoteo per aiutarlo; ma quando il generale ateniese vide Ariobarzane in aperta rivolta contro il re, si rifiut\u00f2 di aiutarlo. Ad Ariobarzane succedette, come governatore della citt\u00e0 di Cio, Mitridate, possibilmente suo figlio, o comunque certamente un parente."}
{"id": "2532871", "revid": "287204", "url": "https://it.wikipedia.org/wiki?curid=2532871", "title": "Alfa Doradus", "text": "Alfa Doradus (\u03b1 Doradus, \u03b1 Dor) \u00e8 la stella pi\u00f9 luminosa nella costellazione del Dorado. Si tratta di una stella doppia, composta da una coppia di giganti, rispettivamente di magnitudine 3,8 e 4,3, con la secondaria che ruota intorno alla primaria in 12 anni su un'orbita molto eccentrica; la distanza fra le due componenti varia infatti da 1,9 a 17,5 U.A..\nCaratteristiche fisiche.\nVista dalla Terra, Alfa Doradus appare di magnitudine 3,3, con variazioni tra 3,26 e 3,31. \u00c8 infatti una variabile Alfa2 Canum Venaticorum.\n\u00c8 una stella binaria formata da due componenti:\nLa principale mostra un indice insolitamente alto di silicio: grazie al fatto che il silicio si raccoglie in particolari zone della superficie stellare, \u00e8 stato possibile misurare il periodo di rotazione della primaria, di circa 2,95 giorni; le due stelle orbitano una intorno all'altra in 12 anni."}
{"id": "2532872", "revid": "287204", "url": "https://it.wikipedia.org/wiki?curid=2532872", "title": "BMW Open 2000", "text": "Il BMW Open 2000 \u00e8 stato un torneo di tennis giocato sulla terra rossa.\n\u00c8 stata la 27\u00aa edizione del BMW Open,\nche fa parte della categoria International Series nell'ambito dell'ATP Tour 2000.\nSi \u00e8 giocato a Monaco di Baviera in Germania, dall'1 all'8 maggio 2000.\nCampioni.\nSingolare.\n Franco Squillari ha battuto in finale Tommy Haas 6-4, 6-4\nDoppio.\n David Adams / John-Laffnie de Jager hanno battuto in finale Maks Mirny / Nenad Zimonji\u0107 6-4, 6-4"}
{"id": "2532879", "revid": "38120", "url": "https://it.wikipedia.org/wiki?curid=2532879", "title": "Codice omega", "text": ""}
{"id": "2532881", "revid": "767487", "url": "https://it.wikipedia.org/wiki?curid=2532881", "title": "H\u00e9ctor Campana", "text": "Collegamenti esterni.\n "}
{"id": "2532893", "revid": "1442080", "url": "https://it.wikipedia.org/wiki?curid=2532893", "title": "BMW Open 2000 - Singolare", "text": "Il singolare del BMW Open 2000 \u00e8 stato un torneo di tennis facente parte dell'ATP Tour.\nFranco Squillari ha battuto in finale Tommy Haas 6-4, 6-4."}
{"id": "2532898", "revid": "248632", "url": "https://it.wikipedia.org/wiki?curid=2532898", "title": "Linguaggio di marcatura", "text": ""}
{"id": "2532899", "revid": "767487", "url": "https://it.wikipedia.org/wiki?curid=2532899", "title": "Polittico del Giudizio universale", "text": "Il Polittico del Giudizio universale \u00e8 un'opera di Rogier van der Weyden, olio su tavola (215\u00d7560\u00a0cm), databile al 1443-1451. \u00c8 composto da nove pannelli, una parte mobili per chiudere la parte centrale, e conservato nell'H\u00f4tel-Dieu di Beaune.\nStoria.\nL'opera venne commissionata dal cancelliere di Borgogna e di Brabante Nicolas Rolin, importante consigliere del Duca di Borgogna dal 1422. Lo stesso personaggio aveva commissionato, qualche anno prima, la \"Madonna del cancelliere Rolin\" a Jan van Eyck. La destinazione era la cappella dell'ospedale-ospizio di Beaune; oggi l'opera \u00e8 sempre conservata all'H\u00f4tel-Dieu di Beaune, ma in una sala apposita.\nDescrizione e stile.\nSi tratta di un'opera della maturit\u00e0 del grande maestro fiammingo, dipinta quando era pittore ufficiale della citt\u00e0 di Bruxelles e un cittadino ricco e generoso, la cui fama oltrepassava i confini nazionali. La pala \u00e8 un'opera grandiosa, la pi\u00f9 grande di Rogier van der Weyden, con un notevole impegno nell'ideazione della struttura compositiva e nell'accurata esecuzione pittorica fin nei minimi dettagli, che ne fanno un'opera degna di gareggiare con \"Polittico dell'agnello mistico\", capolavoro di Jan van Eyck.\nPer affrontare in maniera unitaria la spartizione in pannelli diversi, l'artista cerc\u00f2 di dare una forte unitariet\u00e0 all'insieme, con molti elementi che proseguono tra uno scomparto e l'altro, come le fiamme o l'arcobaleno che simboleggia l'alleanza tra dio e gli uomini.\nIl polittico mostra nel pannello centrale il Cristo giudice, sotto il quale si trova l'arcangelo Michele che sta soppesando le anime dei buoni e dei cattivi via via che esse escono dai sepolcri (i quali occupano tutta la fascia inferiore) e vagano in attesa del giudizio. Accanto a Cristo, nei due pannelli superiori, volano angeli coi simboli della passione, mentre nei pannelli inferiori si trova una fila per lato di santi della corte celeste, tutti avvolti da una nube incandescente. Ai lati si trovano le evocazioni del Paradiso e dell'Inferno. Il primo \u00e8 semplicemente evocato da un portale dorato dove un angelo accoglie le anime dei giusti. Il secondo \u00e8 una grotta buia dove i dannati sono sprofondati. Secondo l'atteggiamento intellettuale del nascente umanesimo, van der Weyden non indugia sui dettagli macabri o sulla descrizione delle pene fisiche, ma sottolinea invece i moti interiori e i sentimenti dei personaggi. Alcuni particolari sono di crudo realismo, ma nell'insieme la visione infernale si distacca dalla scene sovraffollate e allucinate del tardo medioevo.\nSul retro degli scomparti chiudibili si trovano un \"Angelo Annunciante\" e \"Vergine annunciata\" (registro superiore) e \"San Sebastiano\" e \"Sant'Antonio Abate\" (registro inferiore) dipinti a monocromo, come statue marmoree viventi."}
{"id": "2532907", "revid": "1005847", "url": "https://it.wikipedia.org/wiki?curid=2532907", "title": "Governatori di Cio", "text": ""}
{"id": "2532910", "revid": "287204", "url": "https://it.wikipedia.org/wiki?curid=2532910", "title": "U.S. Men's Clay Court Championships 2000", "text": "L'U.S. Men's Clay Court Championships 2000 \u00e8 stato un torneo di tennis giocato sulla terra rossa. \u00c8 stata la 32\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 2000. Si \u00e8 giocato al Westside Tennis Club di Orlando in Florida negli Stati Uniti dal 1\u00b0 all'8 maggio 2000.\nCampioni.\nSingolare.\n Fernando Gonz\u00e1lez ha battuto in finale Nicol\u00e1s Mass\u00fa 6-2, 6-3\nDoppio.\n Leander Paes / Jan Siemerink hanno battuto in finale Justin Gimelstob / S\u00e9bastien Lareau 6-3, 6-4"}
{"id": "2532924", "revid": "125961006", "url": "https://it.wikipedia.org/wiki?curid=2532924", "title": "K-Lite Codec Pack", "text": "K-Lite Codec Pack \u00e8 una collezione di codec VFW/ACM per Microsoft Windows, che permette al sistema operativo di riprodurre vari formati audio e video non supportati nativamente.\nDescrizione.\nIl pacchetto software oltre ai codec, include un configuratore che consente la regolazione delle impostazioni dei decoder installati, l'associazione delle estensioni dei files ed altre funzionalit\u00e0. Nelle versioni non basiche, \u00e8 presente anche il software Media Player Classic per la riproduzione dei file multimediali, strumenti informativi come \"MediaInfo\" e altre \"utilities\" per la modifica dei codec.\nFormati file supportati.\nK-Lite Codec Pack supporta i seguenti formati di file:"}
{"id": "2532928", "revid": "1442080", "url": "https://it.wikipedia.org/wiki?curid=2532928", "title": "U.S. Men's Clay Court Championships 2000 - Singolare", "text": "Il singolare dell'U.S. Men's Clay Court Championships 2000 \u00e8 stato un torneo di tennis facente parte dell'ATP Tour.\nFernando Gonz\u00e1lez ha battuto in finale Nicol\u00e1s Mass\u00fa 6-2, 6-3."}
{"id": "2532935", "revid": "74801", "url": "https://it.wikipedia.org/wiki?curid=2532935", "title": "Ibn Idhari", "text": "Ibn \u2018I\u1e0f\u00e2r\u00ee scrisse nel 1312 il \"Al-Bayan al-Mughrib\", un'importante opera storico-geografica medievale sul Magreb e la Penisola iberica.\n\"Al-Bayan al-Mughrib\" \u00e8 particolarmente importante in quanto costituisce l'unica fonte storica del periodo anche per i riferimenti e gli estratti che fa di altre opere andate perdute.\nSi conosce poco della vita di Ibn Idhari tranne il fatto che nacque in Al-Andalus e visse a Marrakech.\nStoriograficamente, Ibn \u2018I\u1e0f\u00e2r\u00ee rientra nella \"Scuola contrariformista berbera\", il cui obiettivo principale era giustificare il dominio berbero in Al-Andalus dopo la dominazione visigota. "}
{"id": "2532939", "revid": "26094003", "url": "https://it.wikipedia.org/wiki?curid=2532939", "title": "Giorgio III di Hannover", "text": ""}
{"id": "2532940", "revid": "33689", "url": "https://it.wikipedia.org/wiki?curid=2532940", "title": "Mitridate I di Cio", "text": "Viene menzionato da Senofonte come colui che trad\u00ec suo padre, evento sottinteso anche da Aristotele.\nE possibile che egli sia lo stesso Mitridate che accompagn\u00f2 il giovane Ciro, ma non risultano prove al riguardo; inoltre, pu\u00f2 essere lo stesso Mitridate, menzionato da Senofonte, satrapo di Cappadocia e Licaonia. Sembra che fosse morto prima del 363 a.C., quando Ariobarzane II si fece padrone del della citt\u00e0 di Cio, nella Misia."}
{"id": "2532946", "revid": "26094127", "url": "https://it.wikipedia.org/wiki?curid=2532946", "title": "Esercizi commerciali", "text": ""}
{"id": "2532947", "revid": "287204", "url": "https://it.wikipedia.org/wiki?curid=2532947", "title": "Rome Masters 2000", "text": "Il Masters di Roma 2000 \u00e8 stato un torneo di tennis giocato sulla terra rossa. \u00c8 stata la 57\u00aa edizione degli Internazionali d'Italia, che fa parte della categoria ATP Masters Series nell'ambito dell'ATP Tour 2000, e della Tier I nell'ambito del WTA Tour 2000. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Magnus Norman ha battuto in finale Gustavo Kuerten 6\u20133, 4\u20136, 6\u20134, 6\u20134\nSingolare femminile.\n Monica Seles ha battuto in finale Am\u00e9lie Mauresmo 6\u20132, 7\u20136\nDoppio maschile.\n Martin Damm / Dominik Hrbat\u00fd hanno battuto in finale Wayne Ferreira / Evgenij Kafel'nikov 6\u20134, 3\u20136, 6\u20134\nDoppio femminile.\n Lisa Raymond / Rennae Stubbs hanno battuto in finale Arantxa S\u00e1nchez Vicario / Magu\u00ef Serna 6\u20133, 4\u20136, 6\u20132"}
{"id": "2532949", "revid": "26094168", "url": "https://it.wikipedia.org/wiki?curid=2532949", "title": "Dyrbal", "text": ""}
{"id": "2532951", "revid": "25152", "url": "https://it.wikipedia.org/wiki?curid=2532951", "title": "Bayan (Ibn Idhari)", "text": ""}
{"id": "2532953", "revid": "729019", "url": "https://it.wikipedia.org/wiki?curid=2532953", "title": "Castel Casanova", "text": "Il Castello Casanova, pi\u00f9 conosciuto come Castello Neuhaus (il primo nome \u00e8 infatti la traduzione letterale dal tedesco all'italiano, voluta dal fascismo), \u00e8 un castello medievale che si trova nel territorio comunale di Gais, all'inizio della Valle Aurina, in Alto Adige.\nStoria.\nIl castello venne edificato tra il 1240 ed il 1245 dai signori di Taufers, durante i periodi di lotte contro i signori di \"Rodank\". Il termine \"Neuhaus\" \u00e8 riferito all'antica sede fortificata di Tures; i signori non risiedevano in questo castello, ma nel Castello di Tures, ben pi\u00f9 grande e situato in posizione strategica.\nGi\u00e0 nel 1248 il vescovo di Bressanone Egno propugn\u00f2 la demolizione del castello, ma questa non fu eseguita.\nDopo una serie di cambiamenti di possesso dell'edificio, nel 1914 si inizi\u00f2 a ricostruire il castello che era andato nel corso dei secoli in decadimento. Si erano tuttavia conservati il mastio e una parte delle mura perimetrali.\nNella piazza inferiore del castello, nel 1601 fu costruita una piccola cappelletta, mentre il palazzo venne ricostruito all'inizio del XX secolo sulla base dell'antica ala residenziale.\nNel 1752 il proprietario conte K\u00fcnigl fece costruire ai piedi del colle la \"Pfleghaus\" (\"casa del curatore\"), in stile barocco.\nAlla fine del secolo, la famiglia di artisti Bacher divenne proprietaria della Pfleghaus, rendendola un vero e influente laboratorio artistico.\nInfine, nel 1924 il conte C\u00e4sar Stra\u00dfaldo-Grafenberg acquist\u00f2 la propriet\u00e0, dandole l'attuale aspetto.\nDurante la sua storia, non sempre pacifica, il castello ha ospitato negli anni 1422-1426, Oswald von Wolkenstein, uno dei poeti e compositori maggiormente noti del primo XV secolo nella zona del Tirolo. Egli cantava il paesaggio e le belle donne della valle di Tures.\nDurante il periodo della seconda guerra mondiale trov\u00f2 rifugio al castello il poeta statunitense Ezra Pound, assieme alla sua famiglia.\nAttualmente il castello \u00e8 di propriet\u00e0 privata ed appartiene a Siegfried Hofer, uno dei figli della famiglia contadina Brugger di Lutago.\nI cavalieri del castello.\nPer mantenere viva la storia e le tradizioni del castello, anche al giorno d'oggi, periodicamente i \"Cavalieri di Castel Neuhaus\" si incontrano per le loro cene, proprio come in antichit\u00e0 facevano i loro precursori, quando celebravano le loro vittorie.\nIl castello oggi.\nIl castello ospita periodicamente mostre d`arte, manifestazioni teatrali e musicali. \u00c8 possibile usufruire di alcuni locali del castello per celebrare feste come matrimoni e battesimi."}
{"id": "2532957", "revid": "80598", "url": "https://it.wikipedia.org/wiki?curid=2532957", "title": "Barritas", "text": ""}
{"id": "2532960", "revid": "89688", "url": "https://it.wikipedia.org/wiki?curid=2532960", "title": "Enterbrain, Inc.", "text": ""}
{"id": "2532963", "revid": "1652635", "url": "https://it.wikipedia.org/wiki?curid=2532963", "title": "Annus mirabilis", "text": "Annus mirabilis \u00e8 una locuzione latina, traducibile in italiano come \"\"anno meraviglioso\" o \"anno di meraviglie\" (o \"anno di miracoli\"\"). La sua controparte negativa \u00e8 \"Annus horribilis\".\nSecondo l\"'Oxford English Dictionary\", la frase fu impiegata per iscritto per la prima volta nel titolo dell'omonimo poema del poeta inglese John Dryden, riguardante gli eventi del 1666. Infatti, nonostante l'Inghilterra fosse stata colpita da una grave calamit\u00e0 come il Grande incendio di Londra, Dryden scelse d'interpretare l'assenza di disastri maggiori come il frutto di un salvifico intervento divino, in quanto la presenza del \"666\" - numero della Bestia - lasciava presagire ad alcuni eventi ben pi\u00f9 nefasti.\nAnni mirabili.\nLa locuzione \u00e8 oggi usata anche in riferimento ad anni diversi caratterizzati da eventi, o da aspettative, di capitale importanza, in varie epoche storiche. "}
{"id": "2532964", "revid": "109483396", "url": "https://it.wikipedia.org/wiki?curid=2532964", "title": "Deposizione (Rogier van der Weyden)", "text": "La Deposizione dalla Croce \u00e8 un'opera di Rogier van der Weyden, olio su tavola (220\u00d7262\u00a0cm), databile al 1435-1440, considerata uno dei capolavori dell'artista. \u00c8 conservata nel Museo del Prado a Madrid.\nStoria.\nLa pala era la parte centrale di un trittico parzialmente scomparso. Secondo una testimonianza del 1574 nelle ante laterali erano raffiguranti, in una, i quattro evangelisti e, nell'altra, una resurrezione. L'opera fu eseguita per la chiesa di Notre-Dame nella citt\u00e0 belga di Lovanio, su commissione della gilda dei balestrieri. L'apprezzamento che essa riscosse fu subito molto grande, prova sono le innumerevoli copie che ne sono state tratte, a partire da quella realizzata gi\u00e0 nel 1443, la pi\u00f9 antica che si conosca, per la collegiata di San Pietro, sempre a Lovanio, nota come \"Trittico Edelheere\" (di anonimo).\nCon la dominazione degli Asburgo di Spagna dei Paesi Bassi e delle Fiandre la tavola entr\u00f2 in possesso dapprima di Maria d'Ungheria, che a sua volta ne fece dono a Filippo II di Spagna, grande estimatore della pittura fiamminga, che la colloc\u00f2 nel monastero dell'Escorial. Di seguito essa conflu\u00ec nelle collezioni reali collocate nel Museo del Prado, attuale sede del dipinto.\nDescrizione e stile.\nIl dipinto ha l'insolita forma di una \"T\" rovesciata e molto probabilmente era originariamente corredato da sportelli che permettevano la chiusura dell'immagine principale al di fuori di certe feste religiose.\nIl grande pannello evita la divisione per scomparti ed usa a pieno le possibilit\u00e0 offerte dalla pala unitaria, disponendo le figure sul registro orizzontale, in particolare quella di Ges\u00f9 e di Maria, che ricalca la posa del primo a sottolineare la sua partecipazione anche fisica alle sofferenze del figlio. Il dipinto \u00e8 ambientato in un ambiente esiguo, una specie di finta intercapedine con intagli lignei agli angoli, che sembra molto meno profonda di quanto non siano le figure, le quali si stagliano invece con un forte senso plastico, per contrasto. I gesti sono contratti e le linee sono spesso spezzate che ricorrono ritmicamente e con simmetrie. Le figure sono collocate in profondit\u00e0 e talvolta assecondano l'andamento della cornice, come le figure curve della Maddalena, all'estrema destra, e di san Giovanni, sul lato opposto.\nL'ambientazione in una nicchia illusionistica rimanda allo \"schnitzaltar\" cio\u00e8 quel tipo di altare, tipico dell'Europa del Nord e dell'area tedesca in particolare, in cui al centro, tra le ante richiudibili, non vi \u00e8 una tavola dipinta bens\u00ec un gruppo ligneo scolpito ad intaglio, spesso policromo. Quasi a voler suggerire che l'oggetto della raffigurazione non \u00e8 la reale rappresentazione della Passione (vi sarebbe un'ambientazione naturale), n\u00e9 una sua astrazione mistica (saremmo allora in presenza di un fondo d'oro, che nella simbologia bizantina, ripresa nell'arte medievale e tardogotica, astrae le figure dallo spazio per collocare in una dimensione eterna), bens\u00ec un gruppo scultoreo magistralmente dipinto.\nIl perno \u00e8 la figura esangue del Cristo, in posizione obliqua. La partecipazione fisica ed emotiva di Maria sembra rievocare i \"Misteri\" e testi popolari all'epoca come \"L'imitazione di Cristo\", che proponevano di rivivere religiosamente ed emotivamente le sofferenze di Cristo. Il coinvolgimento del fedele in dipinti come questo \u00e8 evidente e sembra voler chiarire con immediatezza il modello che tali Misteri proponevano a un pubblico pi\u00f9 selezionato.\nFermo restando, una certa libert\u00e0 di figure e di forme, l'opera trasmette un rigore tematico religioso, che non arresta il flusso di sentimenti, di caratteri, di tragicit\u00e0, di emozioni, immerso in una struttura tecnica elevata, fine e particolareggiata.\nDerivata da Jan van Eyck \u00e8 l'abilit\u00e0 nella resa dei materiali pi\u00f9 disparati tramite le sottili variazioni dei riflessi della luce. L'ampia cappa damascata di Giuseppe d'Arimatea \u00e8 un perfetto esempio di questa abilit\u00e0, aiutata dalla tecnica a olio."}
{"id": "2532965", "revid": "599013", "url": "https://it.wikipedia.org/wiki?curid=2532965", "title": "Luca Dalla Vecchia", "text": "Carriera.\nAlto 204\u00a0cm di ruolo centro (ed anche ala), \u00e8 cresciuto nelle giovanili della Pallacanestro Cant\u00f9. Presente nella rosa della prima squadra dal 1997, nel 1998-99 ha disputato una parentesi in Serie C2 con l'Associazione Basket Cant\u00f9.\nNelle due stagioni successive \u00e8 ritornato in Serie A1 con la Pallacanestro Cant\u00f9, ed ha disputato nella massima serie 14 partite.\nSuccessivamente ha militato nella Virtus Imola, e poi a Vigevano, Firenze, Gorizia, Corato."}
{"id": "2532967", "revid": "76963", "url": "https://it.wikipedia.org/wiki?curid=2532967", "title": "Hinako Saeki", "text": "Biografia.\nSi \u00e8 sposata con il calciatore Daisuke Oku, che nel giugno 2013 denuncer\u00e0 e far\u00e0 arrestare dalla polizia di Kanagawa per presunte minacce di morte ricevute dal consorte.\nCarriera.\nDebutt\u00f2 nel 1994, con la commedia \"It's a Summer Vacation Everyday\", che le valse nel 1995 il Japanese Academy Award come miglior attrice debuttante e nel 1996 il premio come miglior nuovo talento al Yokohama Film Festival.\nNel 1997 interpret\u00f2 il ruolo della protagonista Misa Kuroi nella serie televisiva ', ruolo ripreso nel terzo film della serie \"Eko Eko Azarak\", intitolato '. L'anno successivo interpret\u00f2 il ruolo di Sadako Yamamura nel J-Horror \"Spiral\", sequel di \"Ring\". Nel 2000 interpret\u00f2 il ruolo di Kyoko Sekino in \"Uzumaki\", tratto dall'omonimo manga di Junji It\u014d.\nSuccessivamente apparve in altri film, come \"Stacy\", \"\" e \"Elite Yankee Saburo\", venendo diretta da registi quali Naoyuki Tomomatsu e Y\u016bdai Yamaguchi. \u00c8 apparsa inoltre in alcuni spot pubblicitari per la Sony, la Honda, la Shiseido, la Toyota e la Coca-Cola.\nIn veste di modella \u00e8 apparsa sulla rivista \"Olive\" ed \u00e8 rappresentata dall'agenzia di moda Vivienne."}
{"id": "2532971", "revid": "173617", "url": "https://it.wikipedia.org/wiki?curid=2532971", "title": "Rome Masters 2000 - Singolare maschile", "text": "Il singolare del Rome Masters 2000 \u00e8 stato un torneo di tennis facente parte dell'ATP Tour.\nMagnus Norman ha battuto in finale Gustavo Kuerten 6\u20133, 4\u20136, 6\u20134, 6\u20134."}
{"id": "2532974", "revid": "26094526", "url": "https://it.wikipedia.org/wiki?curid=2532974", "title": "Valle di Tures", "text": ""}
{"id": "2532977", "revid": "1305772", "url": "https://it.wikipedia.org/wiki?curid=2532977", "title": "Bestu\u017eev-Rjumin", "text": ""}
{"id": "2532980", "revid": "838137", "url": "https://it.wikipedia.org/wiki?curid=2532980", "title": "Ariobarzane I di Cio", "text": "Biografia.\nVenne denunciato da suo figlio Mitridate al suo signore supremo, il re di Persia.\n\u00c8 altamente probabile che sia lo stesso Ariobarzane che condusse gli ambasciatori ateniesi, nel 405 a.C., alla sua citt\u00e0 marittima di Cio, nella Misia, dopo che essi erano stati trattenuti tre anni per ordine di Ciro il Giovane; \u00e8 invece molto dubbio che sia lo stesso Ariobarzane che aiut\u00f2 Antalcida nel 388 a.C."}
{"id": "2532981", "revid": "327094", "url": "https://it.wikipedia.org/wiki?curid=2532981", "title": "Charles Robert Cockerell", "text": "Biografia.\nEra figlio di Samuel Pepys Cockerell, che lo segu\u00ec nella sua formazione. In seguito collabor\u00f2 con Robert Smirke nella ricostruzione del Covent Garden Theatre.\nViaggi\u00f2 molto, tra Grecia, Asia Minore e Italia. Proprio in Grecia segu\u00ec gli scavi di Egina e Phigalia in qualit\u00e0 di archeologo.\nLa passione per l'architettura greca, unita all'ammirazione verso Christopher Wren, si tradusse in uno stile equiparabile a quello della coeva \u00c9cole nationale sup\u00e9rieure des beaux-arts di Parigi: di forme imponenti, privilegiava l'impiego di ordini colossali con poche violazioni delle regole.\nLe sue opere pi\u00f9 importanti sono alcuni edifici per la Banca d'Inghilterra a Plymouth, Bristol, Manchester e Liverpool, costruiti a partire dagli anni trenta del XIX secolo, l'Ashmolean Museum dell'Universit\u00e0 di Oxford (1839-1845) e il Fitzwilliam Museum dell'Universit\u00e0 di Cambridge (1848). In seguito subentr\u00f2 a Harvey Lonsdale Elmes nella costruzione della Saint George's Hall di Liverpool, realizzando la raffinata Concert Hall.\nFu il primo assignatario del premio Royal Gold Medal, che ricevette nel 1848."}
{"id": "2532987", "revid": "36426", "url": "https://it.wikipedia.org/wiki?curid=2532987", "title": "Abbazia delle Donne", "text": ""}
{"id": "2532989", "revid": "123164275", "url": "https://it.wikipedia.org/wiki?curid=2532989", "title": "Campionato sudamericano di pallavolo maschile 1999", "text": "Il XXIII campionato sudamericano di pallavolo maschile si \u00e8 svolto dal 28 agosto all'11 settembre 1999 a C\u00f3rdoba, in Argentina. Al torneo hanno partecipato 10 squadre nazionali sudamericane e la vittoria finale \u00e8 andata per la ventiduesima volta, la diciassettesima consecutiva, al Brasile.\nPodio.\nCampione.\nBrasile(Ventiduesimo titolo)\nSecondo posto.\nArgentina\nTerzo posto.\nVenezuela"}
{"id": "2532994", "revid": "36426", "url": "https://it.wikipedia.org/wiki?curid=2532994", "title": "Chiesa di Saint-\u00c9tienne (Caen)", "text": ""}
{"id": "2532995", "revid": "36426", "url": "https://it.wikipedia.org/wiki?curid=2532995", "title": "Chiesa de La Trinit\u00e9", "text": ""}
{"id": "2532998", "revid": "36426", "url": "https://it.wikipedia.org/wiki?curid=2532998", "title": "Abbazia degli Uomini", "text": ""}
{"id": "2533007", "revid": "36426", "url": "https://it.wikipedia.org/wiki?curid=2533007", "title": "Deposizione (van der Weyden)", "text": ""}
{"id": "2533014", "revid": "22475", "url": "https://it.wikipedia.org/wiki?curid=2533014", "title": "La mia strada", "text": "La mia strada \u00e8 un romanzo-autobiografia di Miley Cyrus, pubblicato dalla Disney Hyperion nel marzo 2009 col titolo \"Miles to Go\", e messo in commercio in Italia nell'agosto dello stesso anno. Vi ha collaborato Hilary Liftin.\nIn questo libro, lei racconta la sua vita da quando \u00e8 stata scelta come protagonista del telefilm statunitense \"Hannah Montana\", alter ego di Miley Stewart. Miley scrive fra l'altro del suo primo amore, che chiama \"principe azzurro\", il quale noi sappiamo benissimo essere Nick Jonas dei Jonas Brothers, gruppo musicale statunitense per lo pi\u00f9 pop."}
{"id": "2533021", "revid": "1522738", "url": "https://it.wikipedia.org/wiki?curid=2533021", "title": "Elvis Cole", "text": "Elvis Cole \u00e8 un personaggio di fantasia creato da Robert Crais. Protagonista di una serie di romanzi, Cole ama definirsi scherzosamente \"Il Pi\u00f9 Grande Detective Del Mondo\" e rappresenta il classico investigatore privato: onesto, deciso e con il cuore tenero. Crais si \u00e8 ispirato al padre, ex-agente del LAPD, per creare il suo investigatore.\nBiografia.\nCole ha partecipato alla Guerra del Vietnam come ranger, guadagnandosi persino delle decorazioni. Successivamente ha lavorato come vigilante. \u00c8 un esperto di arti marziali, specie nel Wing Chun, nel Tae Kwon Do e nel Tai Chi; ha anche una certa familiarit\u00e0 con lo Hatha Yoga. Pratica queste discipline sulla terrazza sul retro di casa sua (talvolta nudo, per il divertimento dei suoi vicini). Cole guida una Chevrolet Corvette Stingray \"Jamaica Yellow\" del 1966, decappottabile; l'automobile \u00e8 quasi un personaggio del libro, almeno nei primi romanzi, cos\u00ec come le camicie hawaiane che Cole indossa. Porta con s\u00e9 un revolver Dan Wesson.38.\nCole vive a Los Angeles, California. La sua abitazione \u00e8 una casa con il tetto spiovente, che offre vista sul canyon, in Woodrow Wilson Drive. Cole vive insieme ad un gatto nero che non ama gli estranei, rivelandosi affettuoso solo con Cole ed il suo socio ed amico Joe Pike. L'ufficio di Cole \u00e8 in Santa Monica Boulevard: oltre al consueto arredamento da ufficio (scrivania e schedari), Cole ha una collezione di oggetti che rappresentano personaggi dei cartoni Disney. Questo \u00e8 collegato al fatto che Cole ha espresso il desiderio di restare un bambino per sempre per evitare i problemi dell'et\u00e0 adulta.\nAnche se vive a Los Angeles, le indagini di Cole si sono talvolta svolte in altre citt\u00e0 degli Stati Uniti.\nIl suo fidato socio ed amico \u00e8 Joe Pike, un taciturno veterano dei marines che ha combattuto in Vietnam ed ex-agente del LAPD. Dopo il suo abbandono del LAPD Pike \u00e8 diventato gestore di un'armeria. Il personaggio di Pike rimane misterioso fino al racconto del suo passato in dei flashback nel romanzo \"L.A. Killer\".\nIl contatto di Cole nel LAPD \u00e8 il sergente (pi\u00f9 tardi tenente) Lou Potrais, un detective della Omicidi della Divisione North Hollywood.\nBibliografia.\nIl personaggio di Elvis Cole appare nei seguenti romanzi:"}
{"id": "2533022", "revid": "155613", "url": "https://it.wikipedia.org/wiki?curid=2533022", "title": "Banca di Inghilterra", "text": ""}
{"id": "2533028", "revid": "767487", "url": "https://it.wikipedia.org/wiki?curid=2533028", "title": "Reinhart Dozy", "text": "Nato da famiglia di origine francese ugonotta, emigrata nei Paesi Bassi dopo la revoca dell'Editto di Nantes, Dozy studi\u00f2 presso l'Universit\u00e0 di Leida, dove si laure\u00f2 nel 1844.\nPresso la stessa universit\u00e0 assunse la cattedra di Storia dal 1850, divenendone titolare nel 1857.\nFu uno specialista della storia degli insediamenti musulmani in Occidente e i suoi studi sul Cid e sui \"Mul\u016bk al-\u1e6daw\u0101\u02beif\" ebbero una grande importanza per la storiografia spagnola.\nLe sue principali opere sono \"Histoire des Musulmans d'Espagne, jusqu'\u00e0 la conqu\u00e9te de l'Andalousie par les Almoravides, 711-1110\", pubblicata nel 1861 e \"Recherches sur l'histoire et la litt\u00e9rature de l'Espagne pendant le moyen \u00e2ge\", pubblicata nel 1849."}
{"id": "2533043", "revid": "22475", "url": "https://it.wikipedia.org/wiki?curid=2533043", "title": "Alliance fran\u00e7aise in Italia", "text": "Creata nel 1883, lAlliance Fran\u00e7aise in Italia promuove la lingua francese e le culture francofone nel mondo tramite la sua rete internazionale di associazioni di diritto locale.\nOggi presente in ben 132 paesi, su 5 continenti, con 800 associazioni, l'Alliance fran\u00e7aise accoglie ogni anno pi\u00f9 di 450\u00a0000 studenti nei suoi corsi di lingua e circa 6 milioni di spettatori ai suoi eventi culturali.\nCon le sue 36 associazioni, l'Italia dispone della rete di Alliances fran\u00e7aises pi\u00f9 fitta d'Europa. La prima di esse fu creata a Bologna nel 1946.\nOrganizzazione della rete in Italia.\nLa Delegazione Generale dell'Alliance fran\u00e7aise in Italia.\nIl Delegato Generale \u00e8 il rappresentante della Fondation Alliance fran\u00e7aise sul territorio italiano. Coordina e anima l'insieme della rete italiana delle Alliances fran\u00e7aises in collaborazione con la Federazione delle Alliances fran\u00e7aises d'Italia. Il Delegato Generale \u00e8 il legame tra servizi e istituzione cio\u00e8 tra la rete delle Alliances fran\u00e7aises e il Ministero francese degli Affari esteri, in particolar modo tramite l'Ufficio di Cooperazione e dell'Azione Culturale dell'Ambasciata di Francia in Italia.\nIl compito principale del Delegato Generale \u00e8 lo sviluppo di una politica di diffusione della lingua e della cultura francese in Italia. \u00c8 al servizio di tutte le Alliances fran\u00e7aises d'Italia, d\u00e0 loro appoggio e consigli, propone azioni linguistiche e culturali, centralizza gli scambi di risorse e agevola la mutualizzazione delle competenze presenti in tutta la rete.\nLa Delegata Generale attuale \u00e8 Mme Marion Mistichelli.\nLa Federazione delle Alliances fran\u00e7aises d'Italia.\nLa Federazione delle Alliances fran\u00e7aises d'Italia fu creata nel 1996. Dimostra la volont\u00e0 espressa dalla maggior parte delle Alliances fran\u00e7aises italiane di riunirsi in un'associazione pi\u00f9 globale. La sua vocazione \u00e8 di dare una dinamica alla rete: promuove delle tourn\u00e9e regionali, nazionali o internazionali per permettere una miglior cooperazione tra Alliances fran\u00e7aises. In collaborazione con il Delegato Generale dell'Alliance fran\u00e7aise in Italia, la Federazione contribuisce a professionalizzare le attivit\u00e0 proposte dalla rete e a valorizzare la sua offerta linguistica e culturale. L'attuale presidente della Federazione \u00e8 Raffaele Romano.\nLa Federazione delle Alliances fran\u00e7aises d'Italia \u00e8 Ente accreditato al MIUR per la formazione dei docenti, ai sensi della direttiva ministeriale 170/2016.\nLe Alliances fran\u00e7aises sul territorio.\nAl 1\u00ba agosto del 2009, la rete italiana si compone di 36 Alliances distribuite su 17 regioni italiane: Valle d'Aosta, Piemonte, Liguria, Lombardia, Veneto, Friuli-Venezia Giulia, Emilia-Romagna, Toscana, Marche, Umbria, Lazio, Campania, Puglia, Basilicata, Calabria, Sicilia e Sardegna.\nDal 7 gennaio 2010 la Delegazione Italiana dell'Alliance ha sede presso l'Alliance fran\u00e7aise di Torino.\nLe missioni e attivit\u00e0 dell'Alliance fran\u00e7aise in Italia.\nL'Alliance fran\u00e7aise in Italia \u00e8 incaricata, come in tutto il mondo d'altronde, della promozione della lingua francese e delle culture francofone.\nCorsi, preparazioni e diplomi.\nSulle 36 Alliances fran\u00e7aises presenti in Italia, la maggior parte possiedono strutture d'insegnamento. Questi centri di lingua propongono un servizio di prossimit\u00e0 adatto alle esigenze locali.\nGrazie a insegnanti diplomati, le Alliances fran\u00e7aises d'Italia garantiscono corsi diversi, adattati ai bisogni degli allievi e sempre attualizati per essere adatti alle nuove pratiche pedagogiche. Tutti i corsi sono conformi alle esigenze del Quadro Comune Europeo di Riferimento per la conoscenza delle Lingue (QCERL).\nLe Alliances fran\u00e7aises in Italia sono anche le sedi ufficiali di esame e centri di preparazione ai diplomi del Ministero francese della Pubblica Istruzione dal valore nazionale ed internazionale, il Dipl\u00f4me d'\u00c9tudes en Langue Fran\u00e7aise (DELF) e il Dipl\u00f4me Approfondi de Langue Fran\u00e7aise (DALF).\nFormare formatori.\nDal 2006, le Alliances fran\u00e7aises d'Italia svolgono azioni di formazione continua per gli insegnanti chiamate \"\u00ab Journ\u00e9es pour le fran\u00e7ais \u00bb\" che contribuiscono allo scambio di buoni metodi e alla diffusione delle ultime innovazioni pedagogiche.\nCultura francese e francofona.\nLe Alliances fran\u00e7aises d'Italia sono protagoniste dell'avvicinamento culturale tra Francia e Italia. Rendono possibile lo scambio tra la cultura locale e le culture francese e francofone. Alimentano quindi la diversit\u00e0 e il dialogo interculturale.\nLa rete delle Alliances fran\u00e7aises in Italia propone numerose manifestazioni culturali, artistiche e sociali annuali in collaborazione con le istituzioni culturali e educative locali. Ci\u00f2 permette lo sviluppo di una cooperazione attiva con i servizi culturali e educativi dei comuni, delle Province e delle Regioni italiane."}
{"id": "2533044", "revid": "287204", "url": "https://it.wikipedia.org/wiki?curid=2533044", "title": "Famitsu", "text": ""}
{"id": "2533054", "revid": "466539", "url": "https://it.wikipedia.org/wiki?curid=2533054", "title": "Lacche russe", "text": "L'arte delle lacche russe si svilupp\u00f2 come derivazione dalla pittura delle icone russe che si concluse con il crollo della Russia imperiale.\nLe opere d'arte della lacca russa rappresentano uno dei settori pi\u00f9 originali e ricchi dell'artigianato russo. Si tratta di una manifestazione artistica unica nel suo genere, nei metodi artistici e nella particolarit\u00e0 delle composizioni pittoriche. In questo genere artistico si riflette nella sua integrit\u00e0 l'anima popolare. Si possono ammirare capolavori di quest'arte al Museo russo di San Pietroburgo.\nStoria.\nLa storia delle miniature laccate in Russia ha inizio nel 1798, quando il mercante moscovita Pjotr Korobov fond\u00f2 un centro manufatturiero per la produzione di cartapesta a Danilkovo, vicino a Mosca, che dopo la sua morte venne ereditato dai mercanti della famiglia Lukutin. Le \"lacche Lukutin\" nel XIX secolo divennero celebri in tutta la Russia e anche in ambito europeo. Di poco inferiori alle lacche Lukutin erano solo quelle Vishnyakov e per tutto il XIX secolo si influenzarono e perfezionarono a vicenda.\nDurante il periodo sovietico i pittori di icone, che in precedenza si occupavano di fornire non solo le chiese ma anche case private, avevano bisogno di un modo per guadagnarsi da vivere. Pertanto, si svilupp\u00f2 un'attivit\u00e0 artigianale per produrre scatole e pannelli decorativi di cartapesta. Gli oggetti venivano laccati e poi dipinti a mano dagli artisti, spesso con scene tratte da fiabe tradizionali o dalla vita quotidiana.\nI quattro centri di produzione.\nSulla base di tale tradizione all'inizio del XX secolo comparvero le miniature a lacca di Fedoskino (\u0424\u0435\u0434\u043e\u0441\u043a\u0438\u043d\u043e), Palech (\u041f\u0430\u043b\u0435\u0445), Mst\u00ebra (\u041c\u0441\u0442\u0451\u0440\u0430) e Choluj (\u0425\u043e\u043b\u0443\u0439) che nell'antichit\u00e0 erano i centri di produzione delle icone.\nFedoskino \u00e8 il pi\u00f9 antico e si trova in una regione diversa dagli altri. I colori sono realizzati con tempera a base di uova. Lo stile consente all'artista libert\u00e0 nell'interpretazione impressionistica, anche se la composizione e i dettagli sono molto realistici con effetti che imitano la madreperla oppure inserendo sottili lastrine di vera madreperla con bellissimi effetti traslucidi. I soggetti comprendono fiabe, paesaggi, chiese e scene di vita popolare.\nLe altre tre scuole aggiungono ai colori a tempera un raffinato lavoro di sovrapposizione di finissime foglie d'oro con soggetti prevalentemente tratti dalle fiabe popolari."}
{"id": "2533058", "revid": "187520", "url": "https://it.wikipedia.org/wiki?curid=2533058", "title": "Messa beat", "text": "La messa beat \u00e8 un particolare filone della musica beat sviluppatosi in Italia a partire dalla met\u00e0 degli anni sessanta, caratterizzato dall'associare a testi con tematiche cristiane o, pi\u00f9 in generale, religiose, questo stile musicale, allora molto diffuso ed amato, soprattutto nel mondo giovanile.\nPi\u00f9 in generale (sebbene in maniera impropria), il gergo in uso fra i collezionisti di vinile tende a denominare \"messa beat\" tutte le varie correnti di musica religiosa \"leggera\" (con sonorit\u00e0 pop, rock, jazz, spirituals, etno ecc.), sviluppatesi negli anni successivi, a fianco del canto gregoriano e della musica sacra pi\u00f9 tradizionale. Si tratta della corrente del Rinnovamento, tuttora molto vivace e con svariate decine di autori e compositori coinvolti, ma con sound radicalmente evolutosi e con ogni evidenza assai diverso dall'originaria \"messa beat\".\nStoria.\nLa nascita della Messa beat.\nLa \"messa beat\" trae molta ispirazione dalle innovazioni impresse alla Chiesa cattolica dal Concilio Ecumenico Vaticano II. Con la successiva Riforma liturgica, si \u00e8 teso in particolare ad ottenere un maggior coinvolgimento del popolo nelle celebrazioni. Viene cos\u00ec introdotto un nuovo rito della messa, con varie modifiche, compreso l'uso della lingua nazionale (generalmente invalso) accanto al latino e il sacerdote rivolto verso l'assemblea.\nVerso la met\u00e0 degli anni Sessanta, il maestro Marcello Giombini, autore di colonne sonore di western all'italiana, ebbe cos\u00ec l'idea di scrivere, in collaborazione con il paroliere Giuseppe Scoponi, canzoni a sfondo religioso, con sonorit\u00e0 beat, volte soprattutto a fare presa sui giovani. Nel 1965 il complesso ascolano Gli Amici pubblica, su etichetta Edizioni Paoline, l'EP \"Chinati ai tuoi piedi/Osanna nell'alto dei cieli/Ave Maria no morro\" che, al momento, pare essere l'antesignano della nuova corrente in ambito liturgico. Nello stesso anno appare sul mercato discografico il 45 giri \"Non uccidere\", interpretato dal complesso sardo I Barrittas.\nSul numero di maggio 1965 della rivista \"Rocca\", il padre gesuita Pedro Arrupe scriveva: \"Nei giovani c'\u00e8 molto dinamismo e soprattutto molta sincerit\u00e0. Ci appaiono talvolta ostili alla religione ma sono soltanto insofferenti dei formalismi e delle esteriorizzazioni della fede\". Questa considerazione comparir\u00e0 l'anno successivo come slogan in copertina all'album discografico della messa beat.\n\"La messa dei giovani\" (27 aprile 1966).\nIncoraggiato dai risultati, Giombini su proposta di Giuseppe Scoponi decide di comporre \"La messa dei giovani\", divenuta la \"messa beat\" per antonomasia. Consulente religioso e sostenitore dell'iniziativa fu il padre Gabriele Sinaldi, un domenicano vicino al mondo della cultura (noto docente della Universit\u00e0 Internazionale di Scienze dell'Opinione Pubblica \"Pro Deo\"), collega e consigliere spirituale di Giuseppe Scoponi.\nLa Messa dei Giovani fu eseguita per la prima volta presso l'Aula Borrominiana dell'Oratorio di San Filippo Neri alla Vallicella, il 27 aprile del 1966, alla presenza di un foltissimo pubblico (2000 persone non riuscirono ad entrare e fu necessario allestire degli altoparlanti per l'esterno) e dei mass media, compresa una troupe televisiva della RAI.\nPer l'occasione vengono reclutati, oltre ai citati Barritas, Angel and the Brains e The Bumpers. Ai testi collaborarono ben tre autori: Giuseppe Scoponi, il prof. Tommaso Federici e padre Carlo Gasbarri. Scoponi introdusse alcune modifiche anche alle formule sancite dall'ordinarium missae, lasciandone comunque inalterato il significato. I brani erano volti a sottolineare i momenti della celebrazione liturgica secondo lo schema tradizionale.\nPer quanto il sound beat venga presto superato sia nella musica liturgica sia nel panorama della musica profana, \"La messa dei giovani\" non si rivel\u00f2 una semplice ed effimera moda, ma rappresent\u00f2 una svolta, destinata a contrassegnare profondamente la musica liturgica che, da quel momento, non fu mai pi\u00f9 la stessa. Le sonorit\u00e0 destinate ad accompagnare il canto dell'assemblea subirono profondi sconvolgimenti, mal tollerate dai tradizionalisti, inesorabilmente legati alla musica gregoriana, ritenuto \"genus unicum\", e alle forme canore ad essa intimamente fedeli.\nL'evento incusse infatti una forte spinta verso una profonda evoluzione del canto liturgico, favorita dal clima innovativo postconciliare. In quegli anni, le celebrazioni eucaristiche proponevano frequentemente questa nuova forma musicale.\nLa grande attenzione suscitata e il successo ottenuto fecero ipotizzare la rappresentazione de \"La messa dei giovani\" all'estero, essendo giunte prenotazioni anche dalla Royal Albert Hall di Londra, da Broadway, dall'Olympia di Parigi e dal Giappone Nel settembre 1966, la tourn\u00e9e venne per\u00f2 annullata all'ultimo momento per motivi non chiari.\nLe successive evoluzioni.\nIl fenomeno si diffonde cos\u00ec anche oltreoceano, e nello stesso anno il gruppo americano The Electric Prunes incise l'LP \"Mass in F Minor\", . Numerosi altri compositori e gruppi portarono cos\u00ec avanti questo nuovo modo di interpretare il canto liturgico con strumenti e sonorit\u00e0 innovative: Domenico Machetta, Giovanni Maria Rossi, Michele Bonfitto, il Gen Rosso, il Gen Verde, Pierangelo Sequeri (autore della celebre \"Symbolum '77\", pi\u00f9 nota come \"Tu sei la mia vita\"), Pierangelo Comi, Gli Alleluia, il Clan Alleluia e molti altri.\nLo stesso Giombini continua a comporre nuovi canti, che si diffondono in tutte le parrocchie italiane: i pi\u00f9 noti sono \"Quando busser\u00f2\" (molto cantata nelle celebrazioni funebri), \"Dio si \u00e8 fatto come noi\", \"Quando cammino per il mondo\", \"Il Signore \u00e8 la luce\", \"Io ti offro\", \"Siamo arrivati\". Nel 1967 viene pubblicato, su testi di Giuseppe Scoponi l'LP \"Cantata dei giovani per la Vergine Maria\" degli Alleluia. Il gruppo, partito come beat diverr\u00e0 in seguito il Clan Alleluia e si evolver\u00e0 negli anni allontanandosi da questo stile (ma rimanendo comunque legato alla musica religiosa).\nInoltre le case discografiche di ispirazione cattolica, come le PCC (legata alla Pro Civitate Christiana, con sede in Assisi o le Edizioni Paoline, si dedicano al nuovo genere. Tra i gruppi che hanno partecipato alla prima messa beat, gli Angel and the Brains incidono un altro 45 giri su tematiche religiose dedicato a San Francesco d'Assisi.\nLe reazioni nel mondo della musica leggera italiana.\nDopo il successo della prima messa beat, molti altri gruppi si dedicano alle messe beat, ad esempio I Corvi (che ne rappresentano una, incidendo per\u00f2 su disco soltanto una canzone, \"Quando quell'uomo ritorner\u00e0\") o Franco IV e Franco I (con \"Oggi \u00e8 nato il Redentor\"), o ancora i bergamaschi Squali 66 (con \"Venne un uomo\").\nPi\u00f9 in generale, numerosi importanti interpreti della musica leggera pongono un'attenzione particolare verso le tematiche religiose, dando origine a canzoni come \"Chi era lui\" di Paolo Conte (incisa da Adriano Celentano), \"Dio \u00e8 morto\" di Francesco Guccini (portata al successo dai Nomadi nel 1967, che entra nel repertorio di molti movimenti giovanili cattolici, dagli Scout alla Gioc), \"Spiritual\" di Fabrizio De Andr\u00e9.\nAnche l'album \"La buona novella\" di Fabrizio De Andr\u00e9 del 1970 risente di questo spirito, e del resto l\"'Ave Maria\" contenuta in questo album viene eseguita anche come canto liturgico, per non confonderla con l'omonima di Renato Zero che la port\u00f2 al Festival di Sanremo 1993. Nel 1968 il gruppo di cabaret Cachi d'Aspa incide il suo unico album dove, tra tante tracce ironiche e divertenti, vi \u00e8 la canzone \"Laudato\", ispirata al \"Cantico di Frate Sole\" di San Francesco d'Assisi, che diventa un canto eseguito abitualmente durante le celebrazioni eucaristiche.\nEdizioni discografiche de \"La Messa dei Giovani\".\n\"La messa dei giovani\" \u00e8 stata pi\u00f9 volte incisa su supporto fonografico. Nel 1966 la prima incisione su LP in vinile (etichetta Ariel), nell'originaria interpretazione de I Barrittas, Angel and the Brains e The Bumpers con il titolo \"La messa dei giovani\". Qualche tempo dopo viene ristampato su etichetta Roman Record Company.\nI Barrittas realizzano in seguito un proprio LP, con l'originario titolo di \"La messa dei giovani\", dove si esibiscono da soli. Gli stessi Barrittas (con il nome di circostanza The Berets), incidono contemporaneamente la messa in inglese, nell'album \"The Mass for Peace\", pubblicato nel Regno Unito e negli Stati Uniti dalla Avant Garde, con produzione Clay Pitts. L'edizione italiana del disco viene ristampata nel 1970 con il titolo \"Messa Folk\". \"La messa dei giovani\" dei Barrittas \u00e8 stato successivamente ristampato numerose volte, da ultimo in un CD del 2005.\nNel 2008 il gruppo rock Gli Illuminati ha riproposto nel suo album \"Prendi la chitarra e prega\" numerosi brani di messa beat, fra cui il \"Gloria\" e il \"Communio (Rendete grazie a Dio)\", tratti da \"La messa dei giovani\". Nel 2013 lo stesso gruppo propone un altro album, \"Lumen Gentium\", con brani quasi tutti opera di Marcello Giombini, ."}
{"id": "2533064", "revid": "1310927", "url": "https://it.wikipedia.org/wiki?curid=2533064", "title": "Ritchie Kitoko", "text": "Carriera.\nClub.\nCresciuto nelle giovanili dello , viene notato dagli osservatori dell', squadra spagnola di Seconda Divisione. Gioca 3 anni in Spagna sia con la prima squadra dell'Albacete che con la seconda. Il 20 agosto 2009 passa all' seguendo cos\u00ec Romero che nel giugno dello stesso anno pass\u00f2 sempre dalla societ\u00e0 spagnola all'Udinese.\nNazionale.\nFaceva parte della Nazionale di calcio del Belgio Under-21, con la quale ha segnato la sua prima rete il 4 settembre 2009 contro Malta in una partita valida per le qualificazioni all'Europeo Under-21 2011."}
{"id": "2533071", "revid": "767487", "url": "https://it.wikipedia.org/wiki?curid=2533071", "title": "Hamburg Masters 2000", "text": "L'Hamburg Masters 2000 \u00e8 stato un torneo di tennis giocato sulla terra rossa. \u00c8 stata la 93\u00aa edizione dell'Hamburg Masters, che fa parte della categoria ATP Masters Series nell'ambito dell'ATP Tour 2000. Si \u00e8 giocato al Rothenbaum Tennis Center di Amburgo in Germania, dal 15 al 22 maggio 2000.\nCampioni.\nSingolare.\n Gustavo Kuerten ha battuto in finale Marat Safin 6\u20134, 5\u20137, 6\u20134, 5\u20137, 7\u20136(3)\nDoppio.\n Todd Woodbridge / Mark Woodforde hanno battuto in finale Wayne Arthurs / Sandon Stolle 6-7(4) 6-4 6-3"}
{"id": "2533072", "revid": "767487", "url": "https://it.wikipedia.org/wiki?curid=2533072", "title": "Dickens Fellowship", "text": "La Dickens Fellowship (\"Compagnia Dickens\"), fondata nel 1902, \u00e8 un'associazione internazionale che comprende persone di diverse classi sociali che condividono l'interesse per la vita e le opere del celebre romanziere Charles Dickens. \nIl \"quartier generale\" \u00e8 il Charles Dickens Museum, museo dedicato all'autore situato al numero 48 di Doughty Street, a Londra, che fu anche la sua casa del 1837 al 1839 e che nel 1923 fu salvata dalla demolizione dall'associazione stessa: tre membri della Dickens Fellowship acquistarono nel 1925 la propriet\u00e0 della casa, sollevandone in tal modo l'ipoteca; in seguito, i membri della Fellowship organizzarono una raccolta di fondi a favore dell'acquisto di alcuni manufatti da esporre nel Museo, e fu istituito il Dickens House Trust (Trust \"della Casa di Dickens\") per gestire la casa come biblioteca e come museo."}
{"id": "2533073", "revid": "38275", "url": "https://it.wikipedia.org/wiki?curid=2533073", "title": "Pfrv", "text": ""}
{"id": "2533075", "revid": "446353", "url": "https://it.wikipedia.org/wiki?curid=2533075", "title": "HMS Ramillies (07)", "text": "La HMS \"Ramillies\" (pennant number: 07) \u00e8 stata una nave da battaglia inglese della classe Revenge in servizio nella \"Grand Fleet\" sul finire della prima guerra mondiale, e della \"Home Fleet\" nella seconda guerra mondiale.\nPrese parte a pattugliamenti marittimi nell'Oceano Indiano, a scorte convogli nel Mar Mediterraneo e anche al D-Day. Uno dei pi\u00f9 famosi confronti con la Regia Marina a cui prese parte fu la battaglia di Capo Spartivento.\nDopo la guerra fu radiata e demolita tra 1948 e 1949.\nCostruzione.\nLa \"Ramillies\" venne costruita nei cantieri William Beardmore and Company di Dalmuir, in Scozia. Venne varata il 12 giugno 1916 ed entr\u00f2 in servizio solo il 1\u00ba settembre 1917 a causa di un danno al timone avvenuto durante il varo. Venne rimorchiata con grande difficolt\u00e0 nei cantieri Cammell Laird sul fiume Mersey per le riparazioni.\nCome le altre navi della classe la \"Ramillies\" aveva l'armamento secondario, costituito dai pezzi da 152\u00a0mm, posizionato troppo in basso, rendendone difficile l'uso in condizioni meteorologiche avverse.\nA causa della crescente minaccia rappresentata dai siluri, lanciati da sommergibili o cacciatorpediniere, la nave, venendo completata pi\u00f9 tardi rispetto alle sorelle, ebbe ulteriori protezioni antisiluri sulla linea di galleggiamento. Le altre unit\u00e0 della classe vennero in seguito modificate ricevendo simili protezioni, che diminuivano anche lo sbandamento della nave in fase di accostata, aumentando anche la precisione di tiro.\nPiattaforme per gli aerei erano installate sulle torrette B ed X e l'unit\u00e0 era anche attrezzata con una catapulta per il decollo dei velivoli. Per il periodo tra il 1918 ed il 1939 vennero utilizzati i Fairey Flycatcher con compiti sia di ricognizione che di direzione del tiro.\nServizio.\nTra le due guerre.\nAl momento dell'ingresso in servizio la \"Ramilles\" venne aggregata al 1\u00ba Squadrone da battaglia della \"Grand Fleet\", dove rimase fino alla fine del conflitto.\nNel 1920 durante la tensione tra Turchia e Regno Unito venne trasferita nel Mar di Marmara da dove bombard\u00f2 bersagli sulla terraferma turca.\nNel 1924 venne assegnata al 2\u00ba Squadrone da battaglia della \"Atlantic Fleet\". Nel 1926 durante un importante sciopero generale, venne inviata sul fiume Mersey per sbarcare derrate alimentari insieme alla \"Barham\". Nella seconda met\u00e0 del 1926 venne trasferita nella \"Mediterranean Fleet\".\nTra le due guerre vennero rimossi il cemento, il legno e gli altri materiali utilizzati per riempire le protezioni antisommergibile sul pelo dell'acqua. Nel 1928 vennero modificati gli armamenti antiaerei con l'installazione di 4 cannoni da 101,6\u00a0mm a fuoco rapido Mark IV e la rimozione di due cannoni da 152\u00a0mm dal castello di prua.\nNel 1929 venne inviata in Palestina per rafforzare la presenza britannica in seguito alle crescenti tensioni tra nell'area tra popolazione ebraica ed araba.\nTra il giugno 1932 e l'agosto 1934 rimase a Plymouth per un ciclo di lavori di ammodernamento, mentre nel 1938 venne rimossa la catapulta per il lancio degli idrovolanti. La \"Ramillies\" fu utilizzata negli ultimi tre anni prima dello scoppio della guerra come nave addestramento.\nLa seconda guerra mondiale.\n1939-1940.\nAllo scoppio del secondo conflitto mondiale venne utilizzata come scorta ai convogli nelle acque britanniche. L'11 settembre venne trasferita presso la \"Mediterranean Fleet\" giungendo a Gibilterra il giorno stesso. Il 3 ottobre salp\u00f2 insieme al transatlantico SS \"Athlone Castle\" con la scorta dell'incrociatore \"Capetown\" e dei cacciatorpediniere \"Keppel\" e \"Watchman\". Poco dopo la partenza, la nave ebbe dei problemi all'apparato motore che la costrinsero a tornare in porto per riparazioni, seguita dalle navi di scorta. Il 15 ottobre venne trasferita ad Alessandria d'Egitto con il 1\u00ba Squadrone da battaglia, giungendo a destinazione cinque giorni dopo.\nNei primi giorni di novembre venne trasferita nell'Oceano Indiano con compiti di protezione del traffico mercantile. Il 16 novembre giunse ad Aden da dove salp\u00f2, dopo aver imbarcato rifornimenti e carburante, per partecipare alla caccia all'incrociatore tedesco \"Graf Spee\" come parte della Forza J. All'inizio di dicembre venne inviata in Nuova Zelanda, in seguito alla richiesta del Ministro della Marina e futuro Primo Ministro Peter Fraser per scortare il primo importante convoglio di truppe australiane in partenza per il Medio Oriente. Giunta a Wellington il 31 dicembre, salp\u00f2 il 6 gennaio 1940 di scorta al convoglio denominato US1 insieme all'incrociatore HMAS \"Canberra\". Ulteriori trasporti truppe si unirono nei giorni successivi scortati dagli incrociatori HMNZ \"Leander\" e HMAS \"Australia\". Il 20 gennaio il convoglio giunse a Fremantle, ripartendo poco dopo scortato dalla \"Ramilles\" e dall'incrociatore \"Kent\". Giunta a Colombo il 30 gennaio, port\u00f2 a destinazione la missione di scorta il 6 febbraio, giorno in cui il convoglio giunse ad Aden.\nTornata a Sydney il 14 marzo, entr\u00f2 in cantiere per una revisione dell'apparato motore che dur\u00f2 fino ad aprile. Giunta a Melbourne l'8 aprile, salp\u00f2 il 15 successivo con il convoglio US2, diretto sempre in Medio Oriente. Dopo una serie di soste, giunse a Suez il 17 maggio ed il 23 entr\u00f2 in cantiere ad Alessandria. L'11 giugno, con l'ingresso in guerra del Regno d'Italia, i lavori vennero sospesi e la nave rimessa in servizio. Il 28 giugno partecip\u00f2 alla prima missione di scorta ai convogli nel Mediterraneo, durante la quale avvenne anche la battaglia del Convoglio Espero. Per tutto il mese successivo ebbe compiti di scorta ai convogli insieme alla flotta di stanza ad Alessandria. Il 17 agosto, all'alba, bombard\u00f2 le posizioni italiane nei pressi di Bardia sparando 62 colpi con i pezzi principali.\nIl giorno successivo, 18 agosto venne attaccata senza successo da una squadriglia di Savoia-Marchetti S.M.79. Il mese successivo rimase dislocata ad Alessandria senza partecipare a missioni di rilievo. L'8 ottobre salp\u00f2 per scortare il convoglio MF3 diretto a Malta e l'ME4 di ritorno dall'isola. Durante la missione si ebbero scontri minori con unit\u00e0 italiane che si scontrarono principalmente con l'incrociatore \"Ajax\". Il 15 ottobre la flotta fu di ritorno alla base. Il 25 ottobre salp\u00f2 nuovamente per scortare un convoglio diretto ad Atene. Durante la missione era previsto anche di effettuare un bombardamento sull'isola di Rodi. Il 29 ottobre, giorno successivo all'inizio dell'invasione italiana della Grecia, la flotta salp\u00f2 con il compito di scortare un convoglio diretto a Creta con lo scopo di creare una base avanzata britannica sull'isola.\nDopo una serie di missioni di scorta a convogli diretti in Grecia, a Creta e a Malta, venne deciso di far tornare la \"Ramillies\" in patria. Il 23 novembre la nave salp\u00f2 da Alessandria scortando un convoglio diretto a Malta. Il 26 novembre prosegu\u00ec verso Gibilterra insieme agli incrociatori \"Newcastle\" e \"Coventry\", scortati da cinque cacciatorpediniere. In seguito la forza venne raggiunta dall'incrociatore pesante \"Berwick\". Il giorno successivo partecip\u00f2 quindi alla battaglia di Capo Spartivento, durante la quale spar\u00f2 solo alcune salve a causa della eccessiva distanza della flotta italiana e della scarsa velocit\u00e0 della nave. Il 29 novembre giunse infine a Gibilterra e il 14 dicembre entr\u00f2 in cantiere a Devonport per un ciclo di lavori.\n1941-1945.\nL'11 gennaio 1941 salp\u00f2 nuovamente per scortare il convoglio WS5B, giungendo alle Azzorre il 17 gennaio e venendo inviata in seguito ad Halifax, da dove ripart\u00ec il 30 gennaio di scorta al convoglio HX-106. L'8 febbraio il convoglio venne avvistato dagli incrociatori da battaglia \"Scharnhorst\" e \"Gneisenau\", che per\u00f2 si allontanarono non appena individuata la presenza di una nave da battaglia di scorta. Tra il 21 febbraio ed il 3 marzo scort\u00f2 in convoglio HX110. Nei mesi successivi scort\u00f2 diversi convogli atlantici senza incidenti fino al 24 maggio, giorno in cui la nave da battaglia tedesca \"Bismarck\" affond\u00f2 la \"Hood\". Venne quindi ordinato alla \"Ramillies\" di abbandonare il convoglio e di dirigersi a nord verso la posizione dell'unit\u00e0 nemica ma la scarsa velocit\u00e0 di punta della nave, circa 19 nodi, non le permise di unirsi alla caccia e all'affondamento. Dopo aver servito anche nel mese di giugno come scorta ai convogli, venne inviata in Islanda, con base ad Hvalfjord, con compiti di pattuglia e intervento in caso di sortita delle navi tedesche nel Mare del Nord.\nTra agosto e novembre venne sottoposta a lavori di ammodernamento nei cantieri Cammell Laird di Birkenhead, ricevendo le apparecchiature radar per l'individuazione di aerei e navi nemiche, oltre che per il controllo fuoco. Venne anche deciso il trasferimento dell'unit\u00e0 presso la \"Eastern Fleet\". Salpata il 9 dicembre da Milford Haven come scorta al convoglio WS14, giungendo a Freetown, in Sierra Leone, il 21 seguente. Giunto a destinazione in convoglio, la \"Ramillies\" rimase a Kilindini, in Kenya, salpando il 21 febbraio 1942 per scortare il convoglio DM3. In seguito alla caduta di Singapore e al deteriorarsi della situazione nelle Indie Olandesi, la destinazione del convoglio venne cambiata e le navi giunsero a Colombo il 4 marzo. Il 7 marzo venne trasferita a Trincomalee e il 26 seguente salp\u00f2 con le navi da battaglia \"Resolution\", \"Revenge\" e \"Royal Sovereign\" per partecipare ad esercitazioni di tiro presso l'atollo Addu. In seguito alla minaccia di bombardamenti giapponesi sull'isola di Ceylon e al possibile ingresso di una flotta nemica nell'Oceano Indiano, le navi si riunirono con il resto della flotta al comando dell'Ammiraglio James Somerville pattugliando le acque a sud dell'isola. In seguito all'ingresso in forze della flotta giapponese della zona, venne deciso che le unit\u00e0 classe Revenge non erano adatte ad uno scontro con le forze aeronavali nemiche e si decise il loro trasferimento in basi pi\u00f9 sicure in Kenya. La nave giunse quindi a Kilindini il 14 aprile, venendo quindi designata per prendere parte all'Operazione Ironclad, la conquista delle basi francesi in Madagascar.\nIl 28 aprile salp\u00f2 da Durban scortando come ammiraglia della forza il primo convoglio d'invasione insieme alla portaerei \"Illustrious\", all'incrociatore \"Hermione\" e a sei cacciatorpediniere. Dopo brevi scontri di terra con le truppe della Francia di Vichy, durante i quali 50 fucilieri a bordo della \"Ramillies\" vennero sbarcati alle spalle del nemico dal cacciatorpediniere \"Anthony\", le forze britanniche presero il controllo dell'isola e la \"Ramilles\" entr\u00f2 nel porto di Diego Suarez l'8 maggio. Il 30 maggio venne colpita da un siluro lanciato da un sommergibile tascabile partito dal sommergibile I-20, informato della presenza della nave da battaglia da un volo di ricognizione. Un secondo siluro colp\u00ec invece la petroliera \"British Loyalty\". La nave riusc\u00ec a riprendere il mare il 2 giugno, giungendo a Durban il 9 seguente per le riparazioni. In agosto venne deciso quindi il trasferimento in patria per i lavori definitivi e la nave giunse a Devonport l'8 settembre seguente.\nLa nave torn\u00f2 in servizio il 4 giugno 1943 con una maggiore corazzatura delle stive. Quattro cannoni da 152,4\u00a0mm vennero eliminati mentre l'armamento antiaereo venne rafforzato con due nuove installazioni quadruple di cannoni \"Pom Pom\". Nel mese di luglio venne deciso il trasferimento della nave presso la \"Eastern Fleet\", entrando in servizio a protezione dei convogli nell'Oceano Indiano nel mese di ottobre. Dopo soli due mesi di servizio in Estremo Oriente venne deciso il rimpatrio dell'unit\u00e0 per servire con la \"Home Fleet\". Giunta in patria il 26 gennaio 1943, nel mese di febbraio ricevette le installazioni radar per il controllo dei pezzi antiaerei, prendendo poi parte tra aprile e maggio alle esercitazioni preparatorie allo sbarco in Normandia. Insieme alla nave da battaglia \"Warspite\", al monitore \"Roberts\" e agli incrociatori \"Mauritius\", \"Arethusa\", \"Frobisher\", \"Danae\" e ORP \"Dragon\" form\u00f2 quindi la Forza di Bombardamento S, aprendo il fuoco sulla batteria di Benerville-sur-Mer alle 5,30 del 6 giugno. Nel pomeriggio, dopo aver finito i colpi per i pezzi principali, la nave si diresse a Portsmouth per fare rifornimento. Ebbe compiti di appoggio alle truppe a terra fino al 18 giugno, giorno in cui venne richiamata in patria per prepararsi a partecipare all'Operazione Dragoon, gli sbarchi Alleati nel sud della Francia. L'11 agosto seguente giunse ad Algeri unendosi al gruppo Alpha di supporto e bombardando il 15 agosto le posizioni difensive nei pressi di Cavalaire-sur-Mer. Fino al 29 agosto oper\u00f2 nella zona con compiti simili, rimanendo in seguito dislocata nel Mediterraneo fino al mese di settembre. Tornata in Gran Bretagna in ottobre venne ritirata dal servizio attivo nel marzo 1945 e utilizzata dal mese seguente come nave addestramento e riparazioni.\nIl dopoguerra.\nLa \"Ramillies\" mantenne questo ruolo per due anni, venendo infine venduta il 20 febbraio 1948 per essere demolita. Giunse a Cairn Ryan il 23 aprile seguente per lo smontaggio delle apparecchiature utilizzabili e trasferita a Troon per la demolizione nel mese di ottobre."}
{"id": "2533076", "revid": "28057", "url": "https://it.wikipedia.org/wiki?curid=2533076", "title": "Umberto Simonetta", "text": "Biografia.\nUmberto Simonetta era nato a Milano ma era cresciuto in Svizzera, dove il padre, esule antifascista, faceva il rappresentante di commercio.\nNegli anni cinquanta Simonetta scrive in coppia con Guglielmo Zucconi i copioni di varie riviste: \"Casanova in casa Nava\" (1954, con le sorelle Pinuccia, Diana e Lisetta Nava), \"Il resto mancia\" (1955, con Gino Bramieri, Lisetta Nava ed Elio Crovetto), \"Io, l'ipotenusa\" (1958, con Tino Scotti). Nel 1961, questa volta da solo, scrive \"Piazza pulita\", che verr\u00e0 rappresentata al Teatro Nuovo con protagonista Lucio Flauto.\nNegli anni sessanta scrive alcuni romanzi: \"Lo sbarbato\", \"Tirar mattina\", \"Il giovane normale\" (da quest'ultimo sar\u00e0 tratto, nel 1969, l'omonimo film di Dino Risi con Lino Capolicchio e Janet Agren). In questi libri Simonetta descrive con ironia, anche feroce, aspetti della sua Milano che conosceva bene.\nIn quegli anni Simonetta diviene noto soprattutto per le collaborazioni prima con I due corsari, con \"Una fetta di limone\", e poi con il solo Giorgio Gaber, per il quale scrive testi di canzoni storiche come \"Trani a gog\u00f2\", \"La ballata del Cerutti\", \"Barbera e champagne\" e \"Il Riccardo\". Come i libri, anche le canzoni si ispirano al sottofondo di balordi nelle periferie milanesi, tanto amate da Simonetta. Scrive anche le commedie \"Arriva la rivoluzione e non ho niente da mettermi\" e \"Mi riunisco in assemblea\", prendendo in giro il Sessantotto.\nNel 1969 \u00e8 autore dei testi per un album musicale per bambini, \"I viaggi di Gulliver\", a cui partecipano vari autori tra cui, curiosamente, il cantautore Fabrizio De Andr\u00e9 come coautore delle musiche. Nel 1972 cura con Enrico Vaime i testi della miniserie televisiva \"Il giro del mondo in 80 giorni\", con i pupazzi animati di Giorgio Ferrari e la regia di Peppo Sacchi.\nNegli stessi anni Simonetta collabora con Paolo Villaggio alla creazione dei personaggi di Giandomenico Fracchia e di Ugo Fantozzi. Nel 1976 \u00e8 fra gli autori della trasmissione televisiva \"Televacca\", poi ribattezzata \"Onda Libera\", in cui appariva come presentatore il giovane Roberto Benigni.\nNel 1978 prende la direzione del Teatro Milanese - ex Teatro Gerolamo - e produce e dirige varie commedie: \"Mi voleva Strehler\" (1978, con Maurizio Micheli), \"C'era un sacco di gente, soprattutto giovani\" (1979), \"Italiani si muore\" (1979), \"L'Adalgisa\", dall'omonimo romanzo di Carlo Emilio Gadda (1980), \"Il figlio sorridente\" (1981) e \"Caro Tognoli\" (1982). L'esperienza cessa nel 1983, quando il Gerolamo, un teatro tutto di legno, verr\u00e0 chiuso per la nuova normativa sulla sicurezza.\nNegli anni novanta \u00e8 critico sulle pagine de \"Il Giornale\". Era sposato con l'attrice Livia Cerini. \u00c8 il padre adottivo dell'attore e doppiatore Luca Sandri. Muore di cancro nel 1998."}
{"id": "2533078", "revid": "1987129", "url": "https://it.wikipedia.org/wiki?curid=2533078", "title": "Lana milesia", "text": "Con il termine lana milesia si indicava, nell'antichit\u00e0, il panno di lana, prodotto dagli artigiani di Mileto citt\u00e0 Greca dell'Asia Minore. Da qui il nome \"lane milesie\".\nQuesto genere di prodotti erano considerati di notevole pregio, ed estremamente apprezzati sia in Grecia che nelle colonie, particolarmente a Sibari. Per il loro alto valore erano viste come status di ricchezza e raffinatezza."}
{"id": "2533079", "revid": "1494169", "url": "https://it.wikipedia.org/wiki?curid=2533079", "title": "HMS Ramillies", "text": ""}
{"id": "2533080", "revid": "38275", "url": "https://it.wikipedia.org/wiki?curid=2533080", "title": "Fiber Reinforced Polymers", "text": ""}
{"id": "2533082", "revid": "729019", "url": "https://it.wikipedia.org/wiki?curid=2533082", "title": "ShVAK", "text": "Lo ShVAK () era un cannone automatico di tipo revolver ad uso aeronautico calibro 20\u00a0mm, progettato in Unione Sovietica da Boris Gavriilovi\u010d \u0160pital'nyj e Sem\u00ebn Vladimirovi\u010d Vladimirov), ed utilizzato nei velivoli da combattimento della Sovetskie Voenno-vozdu\u0161nye sily durante la seconda guerra mondiale.\nImpiego.\nIntrodotto nel 1934 venne rapidamente sostituito dai pi\u00f9 potenti ed affidabili Berezin B-20, Volkov-Yartsev VYa-23 e Nudelman-Suranov NS-37.\nLo ShVAK venne installato in svariati modelli di velivoli di produzione sovietica tra i quali Yakovlev Yak-1, Polikarpov I-153 ed I-16, Lavochkin La-5 e La-7, Lavochkin Gorbunov Gudkov LaGG-3, le prime versioni dell'Ilyushin Il-2 e la versione modificata dai sovietici del britannico Hawker Hurricane prodotta su licenza.\nUna versione modificata venne inoltre impiegata nei carri armati T-38 e T-60 ed identificata con la designazione TNSh ()."}
{"id": "2533087", "revid": "913245", "url": "https://it.wikipedia.org/wiki?curid=2533087", "title": "Natalja Dobryns'ka", "text": "Biografia.\nSi \u00e8 aggiudicata la medaglia d'oro ai Giochi Olimpici di Pechino nel 2008 nell'eptathlon, migliorando nell'occasione il proprio personale di oltre 340 punti. Nella stessa specialit\u00e0 ha ottenuto un quarto e un quinto posto in due edizioni dei Campionati mondiali di atletica leggera.\nIl 9 marzo 2012, nel corso dei Campionati mondiali indoor di Istanbul, ha stabilito il nuovo record mondiale nel Pentathlon con 5.013 punti , cancellando il precedente primato di Irina Belova datato 1992, e divenendo la prima atleta a superare il \"muro\" dei 5.000 punti, quasi 32 anni dopo il superamento dello stesso limite all'aperto da parte della sovietica Nade\u017eda Tka\u010denko. Queste le sue prestazioni sulle singole gare:"}
{"id": "2533088", "revid": "486946", "url": "https://it.wikipedia.org/wiki?curid=2533088", "title": "Nataliia Dobrynska", "text": ""}
{"id": "2533089", "revid": "486946", "url": "https://it.wikipedia.org/wiki?curid=2533089", "title": "Natalya Dobrynska", "text": ""}
{"id": "2533091", "revid": "110157", "url": "https://it.wikipedia.org/wiki?curid=2533091", "title": "Cattedrale dell'Almudena", "text": "La cattedrale dell'Almudena (il nome completo in lingua spagnola \u00e8 \"Catedral de Santa Mar\u00eda la Real de la Almudena\") \u00e8 il principale luogo di culto cattolico di Madrid, cattedrale dell'omonima arcidiocesi metropolitana.\nIl tempio, consacrato da Giovanni Paolo II nel 1993, si trova nella centrale piazza \"de la Armer\u00eda\", di fronte al Palazzo Reale, ed \u00e8 dedicato alla patrona della citt\u00e0, la \"Virgen de la Almudena\".\nStoria.\nIl desiderio di avere una cattedrale a Madrid, capitale del regno, esisteva dai tempi di Filippo II, nel XVI secolo, ma l'attuazione venne sempre rimandata per diversi motivi, non ultima l'opposizione degli arcivescovi di Toledo, che non volevano la separazione di Madrid dai territori della loro arcidiocesi. La situazione si risolse nel 1885, quando Leone XIII decret\u00f2 la creazione della diocesi di Madrid.\nCome chiesa cattedrale venne scelta la parrocchiale di Santa Maria de la Almudena, la cui costruzione era iniziata nel 1883, con la posa della prima pietra da parte di re Alfonso XII di Spagna, sui terreni dove sorgeva un precedente tempio dedicato alla patrona di Madrid, demolito nel 1868. Quest'area, vicina al palazzo Reale, venne ceduta al patrimonio reale nel 1879, grazie alla mediazione della regina Mercedes d'Orl\u00e9ans, devota alla Vergine dell'Almudena.\nIl progetto iniziale della cattedrale, che andava a modificare quello per la parrocchiale dell'Almudena, si deve agli architetti Giovanni Battista Sacchetti e Francisco de Cubas y Gonz\u00e1lez-Montes, noto come marchese di Cubas, il quale, ispirandosi a Viollet-le-Duc, prevedeva una monumentale opera in stile neogotico. La costruzione inizi\u00f2 dalla cripta, in stile neoromanico, terminata dall'architetto Enrique Mar\u00eda Repull\u00e9s y Vargas e aperta al culto nel 1911. I lavori ripresero dal 1950, sotto la direzione di Fernando Chueca Goitia e Carlos Sidro, con alcune modifiche al progetto originario, che stabilirono l'utilizzo dello stile neoclassico per l'esterno della cattedrale, mantenendo lo stile neogotico all'interno. I lavori proseguirono sino al 1965, per poi riprendere nel 1984. Il 15 giugno 1993 la cattedrale di Madrid venne dedicata da papa Giovanni Paolo II.\nDurante la costruzione dell'Almudena, fu cattedrale \"provvisoria\" di Madrid la collegiata di San Isidro (dal 1885 al 1993).\nDescrizione.\nEsterno.\nLa facciata principale, che guarda verso il palazzo Reale, \u00e8 caratterizzata da un porticato di ispirazione toscana e dalla sovrastante loggia, caratterizzata dall'ordine ionico. Sopra la loggia, in una nicchia baroccheggiante, si trova la statua della Vergine dell'Almudena, affiancata da altre quattro sculture, raffiguranti sant'Isidoro, santa Maria de la Cabeza, santa Teresa d'Avila e san Ferdinando. Ai lati della facciata si elevano due campanili.\nInterno.\nLa cattedrale ha pianta a croce latina, con tre navate e transetto. Lungo le pareti sono presenti triforio e vetrate colorate. Nel braccio destro del transetto \u00e8 presente l'altare della \"Virgen de la Almudena\", impreziosito da un retablo di Juan de Borgo\u00f1a, databile tra il XV e il XVI secolo; sotto l'altare, sopraelevato e raggiungibile tramite due rampe di scale, si trova la tomba della regina Mercedes d'Orl\u00e9ans, qui traslata nel 2000 dall'Escorial. Nel presbiterio \u00e8 presente un crocifisso ligneo, chiamato \"Cristo de la Buena Muerte\", opera seicentesca dello scultore Juan de Mesa (1583-1627), proveniente dalla collegiata di San Isidro. \nLe pitture e le vetrate nelle pareti dell'abside sono opera Kiko Arg\u00fcello; inaugurate dall'arcivescovo Antonio Mar\u00eda Rouco Varela il 28 aprile 2004, vi sono raffigurati il \"Battesimo di Ges\u00f9\", la \"Trasfigurazione\", la \"Crocifissione\", il \"Pantocratore\", la \"Resurrezione\", l'\"Ascensione\" e la \"Pentecoste\", eseguite in stile moderno, seguendo per\u00f2 il canone iconografico della chiesa ortodossa. Le vetrate, poste sopra le pitture, provengono dall'isola di Murano. \nNel deambulatorio si trovano alcune cappelle, tra cui quella del Santissimo Sacramento, dove \u00e8 collocata la tela \"Los preparativos para la Crucifixi\u00f3n\", opera del pittore barocco Francisco Rizi. Ai piedi del quadro \u00e8 posta la scultura del \"Cristo yacente\", dello scultore Juan de \u00c1valos (1911-2006). La cappella centrale del deambulatorio \u00e8 dedicata a sant'Isidoro l'Agricoltore e a sua moglie santa Maria de la Cabeza; qui \u00e8 custodita l'arca funeraria del XIII secolo che contenne le spoglie del santo, patrono di Madrid, attualmente custodite nella collegiata di Sant'Isidoro.\nOrgano a canne.\nSulla cantoria in controfacciata, si trova il grande organo a canne. Questo, costruito nel 1999 dall'organaro tedesco Gerhard Grenzing, \u00e8 a trasmissione integralmente meccanica ed ha quattro tastiere di 58 note ciascuna ed una pedaliera di 32. Il prospetto, che si ispira all'arte neogotica, \u00e8 stato realizzato dall'architetto Simon Platt ed \u00e8 caratterizzato dal doppio positivo tergale, posto ai lati della consolle."}
{"id": "2533094", "revid": "307923", "url": "https://it.wikipedia.org/wiki?curid=2533094", "title": "Gargaso", "text": "Nella mitologia greca, Gargaso \u00e8 un guerriero troiano che combatt\u00e9 in difesa della sua citt\u00e0 nel conflitto scoppiato in seguito al rapimento di Elena da parte di Paride.\nNon menzionato nell'\"Iliade\", Gargaso \u00e8 un personaggio noto solo ad Igino, se non un frutto della sua invenzione. Si distinse in guerra uccidendo due avversari, ma cadde sotto i colpi di Aiace d'Oileo."}
{"id": "2533095", "revid": "106456", "url": "https://it.wikipedia.org/wiki?curid=2533095", "title": "Massacro di Boston", "text": "Il massacro di Boston \u00e8 stato un episodio della storia statunitense in cui cinque civili, il 5 marzo 1770, trovarono la morte per mano delle truppe del Regno Unito. Le reazioni all'incidente contribuirono ad accendere la scintilla della ribellione in varie colonie britanniche in America del Nord, processo che ebbe il proprio culmine nella rivoluzione americana, ossia delle colonie del Regno Unito sulle coste dell'Atlantico del Nord America.\nLa situazione di tensione provocata dalla pesante presenza militare del Regno Unito a Boston sfoci\u00f2 in scontri tra soldati e civili, spingendo le truppe a servirsi dei moschetti quando furono attaccate da una folla in rivolta. Tre civili vennero uccisi sul posto, mentre altri due morirono poco dopo.\nPremesse.\nL'esercito del Regno Unito era stato inviato a Boston nel 1768, per aiutare i funzionari locali a far applicare i \"Townshend Acts\", una serie di leggi approvate dal Parlamento della Gran Bretagna. Lo scopo di tali norme era di svincolare i governatori e giudici coloniali dal controllo delle colonie stesse, per ottenere un controllo pi\u00f9 efficace sui regolamenti commerciali e per stabilire il discusso principio che il Parlamento aveva il diritto di tassare le colonie.\nI coloni si opposero, sostenendo che i \"Townshend Acts\" rappresentavano una violazione dei diritti naturali, statutari e costituzionali dei sudditi britannici delle colonie. Boston era il centro della resistenza. La Camera dei rappresentanti del Massachusetts inizi\u00f2 una campagna contro i \"Townshend Acts\" inviando una petizione a Re Giorgio III con cui chiedevano la revoca delle norme. La Camera invi\u00f2 inoltre alle altre assemblee coloniali quella che divenne nota come la \"Lettera circolare del Massachusetts\", chiedendo loro di unirsi al movimento di resistenza.\nIn Gran Bretagna lord Hillsborough, che era stato da poco messo a capo della Segreteria di Stato per le Colonie di nuova creazione, si mise in allarme per le mosse del Parlamento del Massachusetts. Nell'aprile 1768 invi\u00f2 una lettera ai governatori delle colonie in America, dando loro istruzioni di sciogliere i parlamenti coloniali se avessero risposto alla \"Lettera circolare del Massachusetts\". Ordin\u00f2 inoltre al governatore del Massachusetts Francis Bernard di far s\u00ec che il parlamento di quella colonia revocasse la \"Lettera circolare\". L'assemblea rifiut\u00f2 di obbedire all'ordine.\nI \"Townshend Acts\" a Boston erano cos\u00ec malvisti che i funzionari della dogana richiesero l'aiuto dell'esercito e della marina. Il Commodoro Samuel Hood accolse la richiesta inviando la nave da guerra, armata con cinquanta cannoni, \"HMS Romney\", che arriv\u00f2 al porto di Boston nel maggio 1768. Il 10 giugno 1768 gli ufficiali della dogana sequestrarono il \"Liberty\", uno sloop di propriet\u00e0 dell'importante mercante bostoniano John Hancock, sostenendo che l'imbarcazione era usata per fare del contrabbando. Gli abitanti di Boston, gi\u00e0 incolleriti perch\u00e9 il capitano della \"Romney\" aveva arruolato a forza dei marinai locali, iniziarono la ribellione. I doganieri fuggirono e ripararono a Fort Independence.\nVista la precariet\u00e0 della situazione in Massachusetts, Lord Hillsborough diede ordine al generale Thomas Gage, comandante in capo per il Nordamerica, di inviare \"\"tante truppe quante pensa siano necessarie a Boston\". Il 1\u00ba ottobre 1768 il primo di quattro reggimenti dell'esercito britannico inizi\u00f2 lo sbarco a Boston. I \"Journal of Occurrences\", una serie di articoli di giornale anonimi, pubblicarono le cronache degli scontri tra civili e soldati durante l'occupazione militare di Boston, anche se apparentemente con qualche esagerazione. Due reggimenti furono allontanati da Boston nel 1769 ma il 14\u00ba e il 29\u00ba reggimento di fanteria rimasero. La tensione sal\u00ec inoltre dopo che Christopher Seider, \"un ragazzo di circa undici anni di et\u00e0\", venne ucciso da un funzionario della dogana il 22 febbraio 1770.\nGli avvenimenti.\nGli scontri iniziarono in King Street, che attualmente \u00e8 stata ribattezzata State Street, all'inizio della serata del 5 marzo, di fronte alla postazione del soldato inglese Hugh White, che prestava servizio davanti al palazzo della dogana. Un giovane apprendista parruccaio di nome Edward Gerrish grid\u00f2 ad un ufficiale inglese, il tenente capitano John Goldfinch, che non aveva pagato il conto del suo datore di lavoro. Goldfinch, che in realt\u00e0 aveva pagato, ignor\u00f2 gli insulti. Gerrish se ne and\u00f2 ma fece ritorno un paio d'ore dopo con alcuni compagni. Continu\u00f2 nelle sue proteste e alcune persone iniziarono a tirare palle di neve contro Goldfinch. Gerrish inizi\u00f2 anche a insultare il soldato White, che lasci\u00f2 la sua postazione, affront\u00f2 il ragazzo e lo percosse in testa con il moschetto. Quando Gerrish si mise a gridare per il dolore uno dei suoi compagni, Bartholomew Broaders, inizi\u00f2 a sua volta a litigare con White. Tutta la disputa attir\u00f2 sul posto una folla crescente.\nCon il passare del tempo la folla si ingross\u00f2 sempre pi\u00f9 e, dopo un momento di calma, si fece anche sempre pi\u00f9 turbolenta, continuando ad attaccare il soldato White. Quando le campane vicine iniziarono a suonare la folla di bostoniani si ingross\u00f2 ancora facendosi molto minacciosa. Il soldato White lasci\u00f2 la sua guardiola cercando di ritirarsi nel palazzo della dogana ma fu bloccato da una porta chiusa a chiave. Nelle vicinanze, dal corpo di guardia principale, l'ufficiale di giornata, il capitano Thomas Preston, osservava l'evolversi della situazione e, secondo il suo racconto, mand\u00f2 un ufficiale al momento senza incarico e vari soldati del 29\u00ba reggimento armati di baionetta ad aiutare White. Poco dopo andarono anche lui e il suo attendente James Bassett. Tra i soldati inviati c'erano il caporale William Wemms (apparentemente l'ufficiale di cui si \u00e8 parlato poco sopra e citato nella relazione di Preston), Hugh Montgomery, John Carroll, James Hartigan, William McCauley, William Warren e Matthew Kilroy.\nIl gruppo si mosse verso la guardiola, ora vuota, mentre la folla si accalcava attorno a loro. Giunti l\u00ec caricarono i propri moschetti e si unirono al soldato White sulla scalinata del palazzo della dogana. Quando la folla, che si stima composta di circa 300-400 persone li circond\u00f2 si disposero in una formazione a semicerchio. La folla continu\u00f2 a provocare e attaccare i soldati, tirando loro palle di neve e altri piccoli oggetti. Il soldato Hugh Montgomery fu colpito e gettato a terra da una mazza brandita da Richard Holmes, un taverniere del posto. Rimessosi in piedi fece fuoco con il moschetto; in seguito ammise con uno dei suoi avvocati di aver gridato \"Dannazione a te, fuoco!\"\nSi pensa che il capitano Preston non abbia detto ai soldati di sparare, in quanto si trovava di fronte ai fucili, tra i suoi uomini e la folla di dimostranti. I pi\u00f9 accesi della folla per\u00f2, si misero a deridere i soldati gridando a loro volta \"Fuoco!\"\". Ci fu una pausa di durata non determinata; i soldati iniziarono quindi a sparare sulla folla. La raffica colp\u00ec 11 uomini. Tre americani - il cordaio Samuel Gray, il marinaio James Caldwell e l'altro marinaio di razza mista Crispus Attucks - morirono sul colpo. Il diciassettenne Samuel Maverick, colpito da un proiettile di rimbalzo, mor\u00ec poche ore dopo, il mattino seguente. Il trentenne immigrato irlandese Patrick Carr mor\u00ec invece dopo due settimane. Per mantenere l'ordine, il giorno seguente le autorit\u00e0 regie acconsentirono alla rimozione di tutte le truppe dal centro cittadino, spostandole a Fort Indipendence, nella baia di Boston. Il 27 marzo i soldati, il capitano Preston e quattro uomini che si trovavano all'interno del palazzo della dogana sospettati di aver sparato a loro volta dei colpi, furono accusati di omicidio.\nRappresentazioni grafiche.\nUn giovane artista di Boston, Henry Pelham, fratellastro del celebre ritrattista John Singleton Copley, fece un disegno dell'evento. L'argentiere e incisore Paul Revere copi\u00f2 con accuratezza il lavoro di Pelham e spesso gliene venne attribuito il merito completamente. Pelham e Revere aggiunsero vari dettagli tesi a rendere pi\u00f9 drammatica la scena, come il capitano Preston che ordina ai suoi uomini di sparare e un altro moschetto che spara fuori dalla finestra degli uffici della dogana, ribattezzata \"Il palazzo dei macellai\". Altre differenze rispetto alla realt\u00e0 si aggiunsero per il modo in cui l'artista Christian Remick color\u00f2 a mano alcune delle stampe: Il cielo di un azzurro brillante mal si accorda infatti con il quarto di luna e le scure ombre che si possono vedere sul lato sinistro dell'immagine. Alcune copie della stampa mostrano un uomo con due ferite al torace e un volto pi\u00f9 scuro di quello degli altri, in modo da corrispondere alla figura di Attucks; altre invece non mostrano alcuna persona di colore tra le vittime.\nIl processo ai soldati.\nIl capitano Preston e i soldati furono arrestati e sottoposti a processo in un tribunale della Contea di Suffolk in Massachusetts. Il governo era deciso a concedere ai soldati un processo equo, in modo che non ci fosse spazio per rappresaglie da parte dei britannici e che i moderati non finissero per prendere le distanze dalla causa dell'indipendenza. Sorse il problema che nessun avvocato della zona di Boston era disposto a difendere i soldati, in quanto ritenevano che potesse danneggiare fortemente la loro carriera. Preston invi\u00f2 una disperata richiesta d'aiuto a John Adams, pregandolo di accettare il caso. Adams, anche se era gi\u00e0 un esponente di spicco del movimento indipendentista e stava per presentare la propria candidatura ad una carica pubblica accett\u00f2 ugualmente di prestare l'aiuto richiesto, per tutelare la possibilit\u00e0 di assicurare agli uomini un equo processo.\nAdams, Josiah Quincy II e Robert Auchmuty costituirono quindi il collegio della difesa, mentre Sampson Salter Blowers aiut\u00f2 a valutare la giuria. Non si sa se Paul Revere fosse presente al momento del massacro anche se realizz\u00f2 un dettagliato disegno della posizione dei corpi perch\u00e9 venisse usato al processo. Il Viceprocuratore generale del Massachusetts Samuel Quincy e l'avvocato Robert Treat Paine, ingaggiato dalla citt\u00e0 di Boston, rappresentarono l'accusa. Per fare in modo che le acque si calmassero lo svolgimento del processo venne ritardato per mesi, un fatto abbastanza insolito all'epoca, e i giurati vennero scelti tutti tra persone che vivevano fuori Boston. Processato separatamente dal resto dei soldati, Preston venne assolto dopo che la giuria si dichiar\u00f2 non convinta del fatto che avesse ordinato alla truppa di aprire il fuoco. Il processo si svolse tra il 24 e il 30 ottobre 1770.\nDurante il processo ai soldati, che inizi\u00f2 il 27 novembre 1770, Adams sostenne che se i soldati si erano trovati in reale pericolo a causa della folla essi avevano avuto il diritto di reagire ed erano quindi da considerarsi innocenti. Se invece fossero stati solo provocati ma non messi davvero in pericolo, al massimo sarebbero dovuti essere ritenuti responsabili di omicidio preterintenzionale. La giuria concord\u00f2 con Adams ed assolse sei dei soldati. Due di essi invece furono giudicati colpevoli di omicidio perch\u00e9 si prov\u00f2 senza ombra di dubbio che avevano sparato direttamente sulla folla. Adams per\u00f2 si serv\u00ec di una scappatoia legale concessa dalla \"common law\" britannica dell'epoca: dimostrando al giudice che erano capaci di leggere facendo leggere loro a voce alta un passo della Bibbia, ottenne che il loro reato venisse derubricato ad omicidio preterintenzionale. I due soldati furono quindi condannati per tale reato e puniti con la marchiatura a fuoco dei loro pollici. La decisione della giuria suggerisce che credettero che i soldati si fossero sentiti minacciati dalla folla. Patrick Carr, la quinta vittima, aveva rafforzato questa convinzione con una testimonianza in punto di morte poi riportata in aula dal suo medico.\nEffetti.\nIl massacro di Boston \u00e8 uno degli eventi che pi\u00f9 hanno contribuito a orientare la popolazione delle colonie contro il Re Giorgio III e a ribellarsi contro le leggi e tasse britanniche. Ognuno di questi eventi decisivi segue lo stesso copione: l'Inghilterra rivendica il proprio potere di controllo e i coloni si adirano per l'inasprimento di norme e tasse. Eventi come l'emanazione del \"Tea Act\" e il conseguente Boston Tea Party sono esempi di come i rapporti tra la Gran Bretagna e le colonie stessero andando in crisi. Il massacro di Boston fu forse il pi\u00f9 importante degli eventi che accesero la disputa tra le colonie e il modo di governare degli inglesi. Anche se tra il massacro e lo scoppio della rivoluzione passarono cinque anni, questo aveva sostanzialmente preannunciato la violenta ribellione che sarebbe poi scoppiata.\nControversie.\nIl numero dei soldati coinvolti negli incidenti e l'origine degli spari sono tuttora discussi. La messa in stato d'accusa originale del 13 marzo cita dodici tiratori pi\u00f9 il capitano Preston ma solo otto di essi vennero processati nel novembre 1770. \nRievocazione.\nIl 5 marzo di ogni anno, anniversario dell'evento, il massacro di Boston viene rievocato con una rappresentazione in costume. La rievocazione \u00e8 organizzata dalla Bostonian Society e si svolge sul luogo del massacro, di fronte alla Old State House."}
{"id": "2533096", "revid": "62004", "url": "https://it.wikipedia.org/wiki?curid=2533096", "title": "Aksana Mian'kova", "text": ""}
{"id": "2533104", "revid": "107831", "url": "https://it.wikipedia.org/wiki?curid=2533104", "title": "Campionati mondiali di atletica leggera 2009", "text": ""}
{"id": "2533107", "revid": "1442080", "url": "https://it.wikipedia.org/wiki?curid=2533107", "title": "Hamburg Masters 2000 - Singolare", "text": "Il singolare del Hamburg Masters 2000 \u00e8 stato un torneo di tennis facente parte dell'ATP Tour.\nGustavo Kuerten ha battuto in finale Marat Safin 6\u20134, 5\u20137, 6\u20134, 5\u20137, 7\u20136 (7\u20133)."}
{"id": "2533112", "revid": "1305772", "url": "https://it.wikipedia.org/wiki?curid=2533112", "title": "Ezio Lavoretti", "text": "Biografia.\nFiglio di Giuseppe Lavoretti e Anna Renzoni \u00e8 figlio unico ma ha 3 fratellastri nati dal primo matrimonio della madre Anna, Gino, Pierino e Leonilde Capponi.\nFrequenta la scuola obbligatoria e si imbarca giovanissimo sulle baleniere del Mare del Nord.\nTorna in Italia e lavora per un po' nella macelleria del fratellastro Pierino ma \u00e8 affascinato dal cinema e inizia a lavorare a Cinecitt\u00e0 come controfigura e come comparsa.\nSi avvicina al mondo della scenografia e della produzione come assistente e come segretario.\nPartecipa nel 1940 al film \"L'assedio dell'Alcazar\".\nNel 1941 dopo qualche anno di conoscenza, sposa a Reggio Emilia quasi di nascosto in tempo di guerra il 21 aprile 1941, Silvia Caroli che sar\u00e0 la sua compagna per tutta la vita.\nMa il matrimonio \u00e8 solo un momento perch\u00e9 la guerra lo invia come combattente in Russia nel genio militare della divisione Torino. \nLa guerra e la campagna di Russia lo hanno distrutto fisicamente con gravi danni al fisico, torna in Italia, a Roma dove lo aspetta la moglie e dove il 30 novembre 1943 nasce il primo figlio Giovanni.\nLa guerra finisce e Ezio Lavoretti ritrova la forza per riprendere il suo lavoro nel cinema in varie forme; inizia a collaborare con l'Istituto Luce, partecipa al film Cielo sulla palude del 1949, produce nel 1952 il film \"Il Richiamo nella tempesta\"\nper la Eros Film scritto da Oreste Palella e distribuito da Herald Pictures. Nel 1942 partecipa come segretario di produzione al film Il corriere di ferro di Francesco Zavatta\nPoi produce e gira un cortometraggio mai consegnato alla distribuzione e quindi rimasto inedito, \"Storia di un antico tribunale\", un documentario sulla Sacra Rota Romana, una ricerca personale di un elemento storico della societ\u00e0 cattolica.\nNel 1954 nasce il secondo figlio, Paolo Lavoretti, e la famiglia che cresce induce Ezio Lavoretti \nad una sistemazione pi\u00f9 stabile, lascia le attivit\u00e0 cinematografiche ed accetta nel 1955 un impiego presso la INCOM Industria Cortometraggi Milano, importante societ\u00e0 cinematografica di archiviazione, produzione e distribuzione di informazioni e notizie cinematografiche. \nLavora presso il repertorio e la moviola con importanti collaborazioni con l'Istituto Luce e la RAI; fra i tanti lavori \u00e8 da ricordare il documentario della Settimana Incom del 1955 dal titolo \"Primo Maggio\" e il documentario sempre della Settimana Incom del 1953 intitolato \"Percorso netto\". Nel 1958, per la Telespes, partecipa, come responsabile della fotografia, alla produzione del cortometraggio \"Nasce una nave\" dedicato al varo della nave Leonardo Da Vinci nel porto di Genova.\nNel 1966 viene colpito da una grave malattia che lo condiziona nel lavoro dal quale viene licenziato per motivi oggi inaccettabili come la malattia, forse procurata proprio dal suo continuo contatto con la pellicola.\nRiesce ad ottenere una pensione minima poich\u00e9 tutto il lavoro svolto in passato scopre essere stato sempre senza contributi, e vive gli ultimi anni della sua vita in maniera dignitosa fra ricordi e memorie delle sue tante conoscenze cinematografiche, effettuando alcuni lavori per la televisione come operatore in documentari per la Rai.\nSi spegne a Roma il 16 luglio 1975."}
{"id": "2533115", "revid": "287204", "url": "https://it.wikipedia.org/wiki?curid=2533115", "title": "Fontana di Apollo", "text": "La fontana di Apollo, chiamata delle Quattro Stagioni \u00e8 una fontana di Madrid, Spagna, situata nel Paseo del Prado. Occupa il centro di quello che venne chiamato \"Sal\u00f3n del Prado\". Forma parte dei tre gruppi scultorici progettati da Ventura Rodr\u00edguez assieme a quelli di Cibele e Nettuno. \nLa fontana \u00e8 composta da un corpo centrale con scalinata, con due maschere che gettano acqua su tre conchiglie sovrapposte di differenti dimensioni. Le sculture della parte bassa rappresentano le quattro stagioni, da l\u00ec il suo nome alternativo.\nLa costruzione della \"Fuente de Apolo\" inizi\u00f2 nel 1780 durante il regno di Carlo III per mano di Manuel \u00c1lvarez, \"il Greco\", che si occup\u00f2 delle quattro stagioni. La figura di Apollo la realizz\u00f2 Alfonso Giraldo Bergaz nel 1802. Di gusto neoclassico, la fontana venne inaugurata un anno pi\u00f9 tardi, nel 1803, per celebrare il matrimonio del principe ereditario don Fernando (futuro Fernando VII), figlio di Carlo IV."}
{"id": "2533120", "revid": "1418004", "url": "https://it.wikipedia.org/wiki?curid=2533120", "title": "Ruy Castro", "text": "Biografia.\nHa cominciato la carriera giornalistica nel 1967 con il \"Correio da Manh\u00e3\". Ha successivamente collaborato anche con \"Pasquim\", \"Jornal do Brasil\", \"Folha de S\u00e3o Paulo\", \"Veja S\u00e3o Paulo\", \"Isto\u00c9\", \"Playboy\", \"Status\" e \"Manchete\".\nDal 1990 si dedica alla scrittura di libri, pubblicando biografie su Carmen Miranda, Garrincha e Nelson Rodrigues, oltre che \"opere di ricostruzione storica\" sulla Bossa Nova e sul Flamengo. Il metodo da lui adottato per la stesura dei testi biografici prevede la realizzazione di centinaia di interviste - furono pi\u00f9 di cinquecento quelle occorse per \"\"Estrela Solit\u00e1ria: Um brasileiro chamado Garrincha\", sempre raccolte senza l'ausilio di registrazioni, cos\u00ec da non inibire l'interlocutore.\nHa tradotto in portoghese \"Frankenstein\" e \"Alice nel Paese delle Meraviglie\".\nCome romanziere, ha avuto successo con il poliziesco \"Bilac V\u00ea Estrelas\"\" e l'adolescenziale \"\"O Pai que era M\u00e3e\"\".\nNel 2021 \u00e8 stato insignito del Pr\u00eamio Machado de Assis."}
{"id": "2533121", "revid": "298055", "url": "https://it.wikipedia.org/wiki?curid=2533121", "title": "Damiano Bauer", "text": ""}
{"id": "2533124", "revid": "310967", "url": "https://it.wikipedia.org/wiki?curid=2533124", "title": "Caff\u00e8 Fiorio", "text": "Il Caff\u00e8 dei Fratelli Fiorio (noto semplicemente come \"Fiorio\") \u00e8 un caff\u00e8 storico e tipico di Torino, situato nella centrale via Po.\nNella storia era abituale ritrovo dei nobili all'epoca della restaurazione e in seguito dei maggiori intellettuali e politici del Risorgimento. Ancora oggi \u00e8 apprezzato ritrovo dei torinesi.\nStoria.\nInaugurato nel 1780 nella Contrada di Po, l'elegante \"Caff\u00e8 Fiorio\" fu inizialmente frequentato da aristocratici e alti ufficiali, in contrapposizione allo scomparso \"Caff\u00e8 Calosso\" di via Dora Grossa, ricettacolo di ferventi rivoluzionari e patrioti. La frequentazione di una clientela di orientamento conservatore gli valse la definizione di \"\u00abCaff\u00e8 dei Machiavelli\u00bb\" o \"\u00abCaff\u00e8 dei Codini\u00bb\".\nAnalogamente a quanto accadde per il vicino \"Caff\u00e8 Baratti &amp; Milano\", anche il \"Fiorio\" fu citato dalla letteratura del tempo.\nLa fama del \"Fiorio\" crebbe costantemente a tal punto da iniziare ad essere frequentato anche dalla borghesia del tempo, ma per l'aristocratica clientela abituale non fu pi\u00f9 il \"Fiorio\" di un tempo, tant'\u00e8 che nel 1850 cambi\u00f2 nome (anche se per poco) in Caff\u00e8 della Confederazione Italiana.\nSi dovette attendere la fine dell'Ottocento per rivedere il \"Fiorio\" divenire rinomato luogo di incontro dei maggiori intellettuali e personaggi politici del Risorgimento, tra i quali: Urbano Rattazzi, Massimo d'Azeglio, Camillo Cavour, Giacinto Provana di Collegno, Cesare Balbo, Giovanni Prati, Santorre di Santa Rosa ed \u00e8 risaputo alle cronache del tempo che re Carlo Alberto nutrisse la consuetudine quotidiana di chiedere che cosa si dicesse al \"Caff\u00e8 Fiorio\" prima di aprire le sue udienze.\nIn questo caff\u00e8 nacque il cono gelato da passeggio.\nCaratteristiche.\nIl locale inizialmente comprendeva le prime tre sale comunicanti. Nel 1845 vi fu un primo restauro delle sale e degli arredi, introducendo le ancora presenti sedie in velluto rosso, le tappezzerie alle pareti e arricchendo i locali con affreschi e sculture di celebri artisti come Francesco Gonin e Giuseppe Bogliani.\nNel 1850 il locale venne ampliato aggiungendo la grande sala longitudinale comunicante con il piano superiore, anch'esso costituito da tre salette comunicanti. Questa sala, normalmente adibita a sala ristorante, ha ospitato nel corso degli anni eventi culturali e musicali. Dal 1 febbraio 2013 al 21 marzo 2014 ha ospitato milonghe, serate danzanti di tango argentino.\nNella cultura di massa.\nAll'interno del locale vennero girate alcune scene del film \"Tutti gi\u00f9 per terra\" (1996) di Davide Ferrario."}
{"id": "2533127", "revid": "284225", "url": "https://it.wikipedia.org/wiki?curid=2533127", "title": "Poligoni circoscrivibili", "text": ""}
{"id": "2533131", "revid": "287204", "url": "https://it.wikipedia.org/wiki?curid=2533131", "title": "Rades", "text": ""}
{"id": "2533133", "revid": "76963", "url": "https://it.wikipedia.org/wiki?curid=2533133", "title": "Josh Weinstein", "text": " Insieme al partner lavorativo Bill Oakley \u00e8 stato il produttore della settima e ottava serie de \"I Simpson\", della quale ha scritto diversi episodi a partire dalla quarta stagione, tra cui \"Lisa vs. Malibu Stacy\", \"Il direttore in grigioverde\" e \"Chi ha sparato al signor Burns?\", per poi abbandonare la serie e dedicarsi alla creazioni di \"Mission Hill\", o lavorare come consulente creativo alla serie \"Futurama\".\nBiografia.\nNato e cresciuto a Washington, ha frequentato l'Universit\u00e0 Harvard, dove \u00e8 stato vicepresidente ed editore dell'Harvard Lampoon. I suoi compagni di classe includevano David X. Cohen, Richard Appel, Greg Daniels, Dan Greaney e Dan McGrath, tutti scrittori che avrebbero poi collaborato a \"I Simpson\".\nInsieme al suo partner di lavoro Bill Oakley, Weinstein ha svolto il ruolo di produttore esecutivo e showrunner durante la settima e ottava stagione de \"I Simpson\", sulla quale i due lavoravano sin dalla quarta stagione. Per il loro lavoro sulla serie, la coppia ha vinto tre Emmy e un Peabody Award. Dopo aver abbandonato la serie, i due hanno creato le serie \"Mission Hill\" e \"The Mullets\", e sono diventati consulenti creativi per \"Futurama\".\nHa contribuito alla sceneggiatura di alcuni episodi della serie Disney Gravity Falls.\nVita privata.\nWeinstein e la moglie hanno due figli, Molly e Simon, che hanno partecipato ad alcuni commenti audio presenti nei DVD de \"I Simpson\".\nFilmografia.\n\"I Simpson\".\nWeinstein ha scritto i seguenti episodi della serie, insieme a Bill Oakley:"}
{"id": "2533134", "revid": "599013", "url": "https://it.wikipedia.org/wiki?curid=2533134", "title": "San Isidro Club", "text": "Il San Isidro Club, talora indicato tramite il suo acronimo SIC, \u00e8 una societ\u00e0 polisportiva argentina di San Isidro (Buenos Aires).\nFondato nel 1935 a seguito di una scissione societaria del pi\u00f9 anziano consorzio sportivo cittadino, il Club Atl\u00e9tico de San Isidro, il SIC ha i suoi settori di punta nell'hockey su prato e nel rugby XV: in quest'ultima disciplina il club ha vinto 23 campionati URBA e 4 Nacional de Clubes, oltre ad aver fornito numerosi elementi alla Nazionale argentina di rugby.\nStoria.\nIl club nacque il 14 dicembre 1935 a seguito di una scissione societaria del Club Atl\u00e9tico de San Isidro: pochi mesi prima, durante un terzo tempo seguente all'incontro con il Gimnasia ed Escrima di Buenos Aires, un giocatore del CASI si rovesci\u00f2 maldestramente un bicchiere di vino sui pantaloni; un suo compagno di squadra, Jorge Conrad detto \"El Franc\u00e9s\" (\"il Francese\", in riferimento al Paese d'origine della sua famiglia), ricordandosi della data (quel giorno era il 14 luglio, anniversario della presa della Bastiglia a Parigi), disse \u00abNoi siamo come i sanculotti\u00bb, e togliendosi i pantaloni per solidariet\u00e0, rimase in mutande durante il resto della serata, imitato da altri commensali; avvertita dell'accaduto, la dirigenza del CASI due giorni dopo inflisse pesanti sanzioni agli undici giocatori coinvolti: essi sub\u00ecrono sospensioni da uno a due anni.\nNonostante le negoziazioni, il CASI rimase irremovibile, anche a costo di schierare la squadra giovanile in campionato; tra i soci iniziarono a formarsi fazioni e il dissidio divenne talmente insanabile che, dopo le elezioni in cui il presidente uscente fu riconfermato, 440 membri del club, 278 uomini e 162 donne, diedero vita il 14 dicembre, in un'assemblea a parte, al San Isidro Club.\nIl primo incontro disputato dal nuovo club fu il 4 maggio 1936, nel corso del \"Torneo Invitaci\u00f3n\", e fu una sconfitta 6-7; l'anno successivo disput\u00f2 il campionato URBA e nel 1939 lo vinse; furono altri due i titoli nel decennio successivo (1941 e 1948), poi 22 stagioni senza vittorie, fino al 1970, anno in cui il SIC vinse in condominio con il Club Universitario di Buenos Aires.\nTutto il decennio dei settanta fu caratterizzato dal duello tra il SIC e il CASI: dal 1971 al 1980 le due squadre si divisero i titoli dell'URBA: i tre titoli consecutivi del CASI dal 1974 al 1976 interruppero le due serie di tre titoli in solitaria dal 1971 al 1973 e, poi, dal 1977 al 1980, del SIC che, nel decennio successivo, vinse altri cinque titoli, tre dei quali consecutivi dal 1986 al 1988.\nIn quel periodo il club, gi\u00e0 tra i maggiori fornitori di giocatori alla Nazionale argentina, vide tre suoi elementi partecipare alla , la prima edizione di tale competizione: Diego Cash, Diego Cuesta Silva e Rafael Madero.\nNegli anni novanta giunse il 20\u00ba titolo (1999), sotto la guida del giocatore-allenatore Marcelo Loffreda, vincitore, prima del citato, di altri 10 titoli come giocatore e altri due come allenatore; prodotto del vivaio del club, Loffreda milit\u00f2 in prima squadra per 20 anni, dal 1979 al 1999, prendendone contemporaneamente la guida tecnica nel 1994.\nDopo aver lasciato il club prese in carico i \"Pumas\" e li guid\u00f2 al loro miglior risultato di sempre, il 3\u00ba posto alla .\nIl titolo pi\u00f9 recente risale al 2004, il 23\u00b0 della serie, cui si assommano i 4 titoli vinti nel Nacional de Clubes, torneo nazionale argentino riservato stagionalmente a sedici squadre, otto delle quali provenienti dall'URBA.\nStemma e colori sociali.\nI colori sociali del club sono il nero, l'azzurro e il bianco, come quelli originari del Club Atl\u00e9tico de San Isidro; a differenza di quest'ultimo, tuttavia, il colore predominante \u00e8 il bianco: il simbolo del club \u00e8 infatti uno scudo di tale colore, al cui centro in senso verticale corrono due bande affiancate, a sinistra azzurra e a destra nera.\nAnche il disegno delle magliette riprende tali colori: ispirate nella foggia a quelle del CASI, da esse si differenziano perch\u00e9 invece di essere a strisce orizzontali completamente nere su sfondo bianco, esse sono nere per circa un terzo dello spessore, e azzurre (oggi pi\u00f9 virate verso il celeste) per i rimanenti due terzi.\nTale \u00e8 anche il colore delle magliette della squadra di hockey su prato.\nI pantaloncini sia della prima tenuta che di quella alternativa sono bianchi, cos\u00ec come i calzettoni, uguali per entrambe le tenute, di un colore blu elettrico.\nLa maglietta della tenuta alternativa \u00e8, invece, completamente blu, di una tonalit\u00e0 lievemente pi\u00f9 scura di quella usata per i calzettoni.\nSu entrambe le maglie campeggia, sulla sinistra, il logo del club con l'acronimo SIC inscritto al suo interno (le lettere S e C in nero sui due lati bianchi del logo, la I in bianco, e leggermente rialzata rispetto alla S e alla C, a cavallo delle bande azzurra e nera).\nRivalit\u00e0 con il Club Atl\u00e9tico de San Isidro.\nEssendo nato da una scissione societaria con il pi\u00f9 anziano CASI, acronimo del Club Atl\u00e9tico de San Isidro, il SIC vanta una rivalit\u00e0 sportiva di lunga data; i due club, a tutto il 2009, hanno vinto insieme 56 titoli dell'Uni\u00f3n de Rugby de Buenos Aires (26 SIC, 33 CASI) e, in due occasione, nel 2005 e 2005, le due squadre si incontrarono nella finale per l'assegnazione del titolo (vinto quell'anno 2004 dal SIC e 2005 dal CASI); le due squadre si sono incontrate 112 volte dal 1935, con 58 vittorie del CASI, 44 del SIC e 10 pareggi.\nL'incontro pi\u00f9 recente tra le due squadre risale al 23 maggio 2009, vittoria per 19-17 del San Isidro Club.\nGiocatori di rilievo.\nRugby.\nNumerosi giocatori del San Isidro Club hanno vestito la maglia della Nazionale argentina, e fin dal 1987 hanno partecipato alla Coppa del Mondo; tra i pi\u00f9 noti figura il citato Marcelo Loffreda, tecnico internazionale, che milit\u00f2 in Nazionale dal 1979 al 1994 pur senza mai partecipare alla Coppa del Mondo, alla quale tuttavia prese parte in due edizioni come C.T. della Nazionale, nel 2003 e nel 2007, raggiungendo il terzo posto assoluto in quest'ultima edizione.\nTra i giocatori che passarono nel club vi fu anche un giovane Ernesto Guevara de la Serna, in seguito divenuto noto come Che Guevara: questi, tre quarti centro e ala, intorno al 1947, quando la sua famiglia si spost\u00f2 a Buenos Aires e lui inizi\u00f2 gli studi di Medicina, milit\u00f2 per un breve periodo nel San Isidro Club, nel quale anche suo padre aveva militato; a causa dell'asma del quale soffriva, tuttavia, dovette sospendere la pratica e dedicarsi solo agli studi.\nSono qui di seguito elencati alcuni dei pi\u00f9 noti giocatori internazionali del club."}
{"id": "2533140", "revid": "899609", "url": "https://it.wikipedia.org/wiki?curid=2533140", "title": "Bartholom\u00e4us Bruyn", "text": "Biografia.\nNacque nel 1493 a Colonia oppure a Wesel. Le prime documentazioni storiche lo indicano attivo a Colonia nel 1515, anche se le sue fondamentali caratteristiche stilistiche fiamminghe e olandesi attestano la sua origine dei Paesi Bassi ed una successiva germanizzazione di una sensibilit\u00e0 inizialmente olandese.\nBryn fu allievo dapprima di Jan Joest di Haarlem da cui trasse la lezione realistica, e poi del fiammingo Joos van Cleve; in seguito ricevette influssi colonesi.\nCon la sua maturazione artistica, il suo stile si caratterizz\u00f2 per un cromatismo sempre pi\u00f9 florido e le forme pi\u00f9 cedevoli, come evidenziarono il suo \"Martirio di sant'Orsola\" (Museo Wallraf-Richartz, Colonia) e \"Madonne e Sante\" (Pinacoteca di Monaco).\nPrima di trasferirsi a Colonia, Bruyn si spos\u00f2 tra il 1515 e il 1520 con Agnese (\u2020 1550), con la quale ebbe cinque figli: Arnt e Bartolomeo seguirono le orme paterne e collaborarono con il padre.\nIntorno al 1519 si inser\u00ec nella \"Societ\u00e0 di pittori\" di Colonia.\nTra le sue opere pi\u00f9 significative si annoverano una pala d'altare per il convento di Essen realizzato nel 1525 (ora nella chiesa San Giovanni Battista di Essen) e un'altra per San Viktor di Xanten ultimato nel 1534.\nUna delle svolte artistiche di Bryn si ebbe quando nel 1525 venne a contatto con i manieristi olandesi Jan van Scorel e Maarten van Heemskerck, e di riflesso ricevette influenze michelangiolesche e raffaellesche.\nSette anni dopo ottenne l'incarico di ideare e costruire l'altare della Passione presso la localit\u00e0 di Werden.\nI suoi ritratti, tra i quali menzioniamo quelli di Christian e Hermann von Weinsberg, vengono considerati tra i migliori lavori del suo repertorio, e molti di essi sono conservati al Museo Wallraf-Richartz di Colonia. Si distinse inoltre per disegni su vetrate a sfondo religioso e ritratti di committenti.\nOpere principali.\n&lt;gallery mode=\"packed\" heights=\"200\" /center&gt;\nFile:Bartholom\u00e4us Bruyn d. \u00c4. 011.jpg|\"Ritratto di un giovane uomo con guanti\", Kunsthistorisches Museum, Vienna\nFile:BruynAltar04.jpg|Pala d'altare chiesa di san Giovanni Battista, Essen\nFile:Bartholom\u00e4us Bruyn d. \u00c4. 012.jpg|\"Ritratto di un cavaliere\", 1531, Kunsthistorisches Museum, Vienna\nFile:Bruyn Anne of Cleves.jpg|\"Anna di Cleves\", circa 1540\nFile:Portrait of a man by B. Bruyn (Mikhail Perchenko's collection).jpg|\"Ritratto di un accademico\", Mikhail Perchenko collection\nFile:Elisabeth Bellinghausen by Bartholom\u00e4us Bruyn de Oude.jpg|\"Elisabeth Bellinghausen\", circa 1538, Mauritshuis, L'Aia\n&lt;/gallery&gt;"}
{"id": "2533145", "revid": "300067", "url": "https://it.wikipedia.org/wiki?curid=2533145", "title": "Campionato americano maschile di pallacanestro 2005", "text": "Il 12\u00ba Campionato Americano Maschile di Pallacanestro FIBA (noto anche come FIBA Americas Championship 2005) si \u00e8 svolto dal 24 agosto al 4 settembre 2005 a Santo Domingo, nella Repubblica Dominicana.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n24 agosto 2005\n25 agosto 2005\n26 agosto 2005\n27 agosto 2005\n28 agosto 2005\nGruppo B.\n24 agosto 2005\n25 agosto 2005\n26 agosto 2005\n27 agosto 2005\n28 agosto 2005\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n30 agosto 2005\n31 agosto 2005\n1\u00ba settembre 2005\n2 settembre 2005"}
{"id": "2533153", "revid": "287204", "url": "https://it.wikipedia.org/wiki?curid=2533153", "title": "O amor, o sorriso e a flor", "text": "O amor, o sorriso e a flor \u00e8 il secondo album del cantante e chitarrista brasiliano Jo\u00e3o Gilberto, pubblicato dalla Odeon nel 1960."}
{"id": "2533154", "revid": "697352", "url": "https://it.wikipedia.org/wiki?curid=2533154", "title": "Wang Hao", "text": ""}
{"id": "2533156", "revid": "300067", "url": "https://it.wikipedia.org/wiki?curid=2533156", "title": "Rafael Estev\u00e3o Hettsheimeir", "text": ""}
{"id": "2533161", "revid": "339392", "url": "https://it.wikipedia.org/wiki?curid=2533161", "title": "Azienda ospedaliera universitaria Federico II", "text": ""}
{"id": "2533165", "revid": "287204", "url": "https://it.wikipedia.org/wiki?curid=2533165", "title": "Campionati del mondo di atletica leggera 2009 - Salto con l'asta maschile", "text": "La competizione si \u00e8 svolta su due giorni: qualificazioni la mattina del 20 agosto e finale la sera del 22 agosto 2009.. La gara \u00e8 stata vinta da Steven Hooker, che ha battuto i due francesi Romain Mesnil e Renaud Lavillenie.\nSituazione pre-gara.\nRecord.\nPrima di questa competizione, il record del mondo (RM) e il record dei campionati (RC) erano i seguenti.\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, gli atleti con le migliori tre prestazioni dell'anno erano: \nAvevano valicato i 5,80 m anche i tedeschi Alexander Straub e Malte Mohr, lo statunitense campione mondiale uscente Brad Walker e l'ucraino Maksym Mazuryk; altri tre atleti, tutti statunitensi, a 5,75 m e ulteriori ventitr\u00e9 a quote superiori o pari a 5,70 m.\nQualificazione.\nLa qualificazione si \u00e8 svolta, con gli atleti divisi in due gruppi (A e B), a partire dalle ore 10:10 UTC+2 del 15 agosto 2009, per terminare poco pi\u00f9 di due ore dopo.\nL'accesso alla finale era riservato ai concorrenti con una misura di almeno 5,75 m (Q) o, in mancanza di dodici di questi, ai primi dodici della qualificazione (q).. La qualificazione \u00e8 stata interrotta a 5,65 m, essendo rimasti in gara soli undici atleti. Si sono qualificati per la finale quindici concorrenti, poich\u00e9 quattro atleti si sono classificati a pari merito in dodicesima posizione.\nFinale.\nLa finale si \u00e8 svolta sabato 22 agosto 2009, \u00e8 iniziata alle ore 18:15 UTC+2 ed \u00e8 terminata dopo due ore e mezza.\nL'australiano Steven Hooker, infortunato sin dalla qualificazione e campione olimpico in carica, ha vinto il titolo con tre soli salti (uno in qualificazione e due in finale), entrando in gara in finale alla misura di 5,85 m."}
{"id": "2533177", "revid": "122927765", "url": "https://it.wikipedia.org/wiki?curid=2533177", "title": "Nazionale di pallacanestro della Repubblica Dominicana", "text": "La nazionale di pallacanestro dominicana \u00e8 la rappresentativa cestistica delle Repubblica Dominicana ed \u00e8 posta sotto l'egida della Federazione cestistica della Repubblica Dominicana."}
{"id": "2533183", "revid": "120349743", "url": "https://it.wikipedia.org/wiki?curid=2533183", "title": "Symphony of Destruction", "text": "Symphony of Destruction \u00e8 un brano della band thrash metal statunitense Megadeth pubblicato nel gennaio 1993 dall'etichetta discografica Capitol Records come singolo tratto dall'album \"Countdown to Extinction\".\nComposta dal cantante e chitarrista Dave Mustaine, la canzone \u00e8 una delle bandiere pi\u00f9 celebri del gruppo.\nSinossi.\nIl testo di \"Symphony of Destruction\" si basa su una forte critica mossa nei confronti dei leader politici e delle dittature, accusati in particolare di condurre le persone verso la propria distruzione (da cui il titolo) in un paragone con la famosa leggenda del Pifferaio di Hamelin, che secondo il folklore aveva la capacit\u00e0 di costringere i ratti a seguire la sua musica.\nIl videoclip \u00e8 stato mandato in onda pi\u00f9 volte dall'emittente televisiva MTV, ma in seguito \u00e8 stato parzialmente censurato perch\u00e9 nel finale era presente una scena in cui un politico veniva assassinato.\nNelle esecuzioni del brano dal vivo il pubblico di solito ripete la frase \"Megadeth, Megadeth, Aguante Megadeth!\" durante il riff: questo coro, intonato per la prima volta in Argentina, ma diffusosi rapidamente nel resto del mondo, pu\u00f2 essere liberamente tradotto come \"Megadeth, Megadeth, forza Megadeth!\" in quanto il termine \"Aguante\" \u00e8 un'espressione gergale che significa letteralmente \"tieni duro\" ed \u00e8 generalmente usata in eventi sportivi per dare supporto alla propria squadra. Mustaine stesso rimase molto impressionato dal coro e lo cita come il principale motivo per cui l'Argentina \u00e8 diventata uno dei suoi paesi preferiti in cui suonare, come afferma nel DVD girato in Argentina \"\", e anche perch\u00e9 quello argentino \"\u00e8 il solo pubblico che canta le parti di chitarra\".\nNella cultura di massa.\nLa canzone fa inoltre parte della colonna sonora dei videogiochi \"WWE SmackDown! vs. RAW 2006\" (in questo caso in una versione remixata da Steve Tushar) e \"Guitar Hero\"."}
{"id": "2533184", "revid": "300067", "url": "https://it.wikipedia.org/wiki?curid=2533184", "title": "Nazionale di pallacanestro del Belize", "text": "La nazionale di pallacanestro del Belize \u00e8 la rappresentativa cestistica del Belize ed \u00e8 posta sotto l'egida della Federazione cestistica del Belize."}
{"id": "2533189", "revid": "916580", "url": "https://it.wikipedia.org/wiki?curid=2533189", "title": "Erucastrum", "text": "Erucastrum \u00e8 un genere di piante angiosperme eudicotiledoni appartenenti alla famiglia delle Brassicacee, dall'aspetto di piccole erbacee dai tipici fiori disposti a croce.\nSistematica.\nLa famiglia delle Brassicaceae (assieme alle Asteraceae) \u00e8 una delle pi\u00f9 numerose delle Angiosperme con circa 350 generi e 3000 specie, diffusa principalmente nella fascia temperata e fredda del nostro globo. Il genere \"Erucastrum\" comprende una trentina di specie, quattro delle quali sono presenti spontaneamente sul territorio italiano. &lt;br&gt;\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).&lt;br&gt;\nNelle classificazioni pi\u00f9 vecchie la famiglia del genere \"Erucastrum\" era chiamata anche Crociferae e a volte Cruciferae.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche.\nEtimologia.\nIl nome del genere (\"Erucastrum\"), definito dal botanico boemo Karel Borivoj Presl (1794 \u2013 1852), \u00e8 stato ripreso da un altro genere della stessa famiglia: \"Eruca\" (tipico nome latino usato da Plinio nei suoi testi).\nMorfologia.\n&lt;br&gt;\nL'altezza delle piante di questo genere oscilla da 20 a 80\u00a0cm. Il ciclo biologico \u00e8 biennale o perenne. La forma biologica prevalente \u00e8 emicriptofita scaposa (H scap), ossia sono piante con gemme svernanti al livello del suolo e protette dalla lettiera o dalla neve, dotate di un asse fiorale eretto e con poche foglie. \nRadici.\nLe radici possono essere sia del tipo a fittone che di tipo rizomatoso.\nFusto.\nI fusti sono ascendenti e ramoso soprattutto nella parte alta. \nFoglie.\nLe foglie sono del tipo imparipennato con numero di segmenti per lato variabile tra 3 - 8. I segmenti sono o completamente oppure parzialmente divisi e a loro volta possono essere lobati o dentati grossolanamente. Le foglie in genere sono verdi su entrambe le facce.\nInfiorescenza.\nL'infiorescenza \u00e8 un racemo di tipo ombrellifero con fiori gialli portati da lunghi peduncoli. In alcune specie i peduncoli partono dall'ascella delle foglie, in altre no. In questa infiorescenza non esiste un fiore apicale. Durante la fruttificazione il racemo si allunga. \nFiore.\nI fiori sono ermafroditi, attinomorfi (in realt\u00e0 sono fiori dissimmetrici \u2013 a due piani di simmetria) e tetrameri (calice e corolla composti da 4 parti).\nFrutti.\nIl frutto \u00e8 una siliqua (non divisa in logge sovrapposte) contenente numerosi semi. All'apice pu\u00f2 essere presente un becco (quasi un uncino). Le valve del frutto sono carenate sul dorso. La siliqua \u00e8 portata da un breve peduncolo. Il portamento dei frutti \u00e8 pi\u00f9 o meno divergente (quasi patente) dall'asse principale del fusto.\nDistribuzione e habitat.\nDelle 4 specie spontanee della flora italiana solo 2 vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.&lt;br&gt;\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province)."}
{"id": "2533195", "revid": "916580", "url": "https://it.wikipedia.org/wiki?curid=2533195", "title": "Specie di Erucastrum", "text": "Elenco delle specie di \"Erucastrum\":"}
{"id": "2533199", "revid": "62004", "url": "https://it.wikipedia.org/wiki?curid=2533199", "title": "Carlos Zarate (ciclista)", "text": ""}
{"id": "2533203", "revid": "62004", "url": "https://it.wikipedia.org/wiki?curid=2533203", "title": "Carlos Zarate (pugile)", "text": ""}
{"id": "2533206", "revid": "287204", "url": "https://it.wikipedia.org/wiki?curid=2533206", "title": "Carlos Zarate", "text": ""}
{"id": "2533208", "revid": "373458", "url": "https://it.wikipedia.org/wiki?curid=2533208", "title": "Fort St. Louis", "text": ""}
{"id": "2533219", "revid": "466539", "url": "https://it.wikipedia.org/wiki?curid=2533219", "title": "Catacomba di Sant'Agnese", "text": "La catacomba di Sant'Agnese \u00e8 una catacomba di Roma, posta al secondo miglio della via Nomentana, all'interno del complesso monumentale di Sant'Agnese fuori le mura, nel moderno quartiere Trieste.\nToponimo.\nIl nome della catacomba deriva da quello della vergine e martire sant'Agnese, l'unica martire ricordata dai documenti antichi sepolta in questa catacomba. Incerta \u00e8 la data del suo martirio, che risale ad una delle persecuzioni contro i cristiani del III secolo, in particolare quelle ordinate da Decio (249-251), Valeriano (257-260) o Diocleziano (303-305).\nLa testimonianza letteraria pi\u00f9 antica \u00e8 quella della \"Depositio martyrum\" (prima met\u00e0 del IV secolo): in esso si afferma che il suo \"dies natalis\" (ossia il giorno della sua morte) \u00e8 il 21 gennaio, e che fu sepolta nel cimitero sulla Nomentana, che la \"Depositio\" gi\u00e0 intitola a lei. Queste informazioni sono ripetute nel carme di papa Damaso I (366-384) scolpito su lastra di marmo dal suo calligrafo Furio Dionisio Filocalo: questa lastra, reimpiegata come lastra di pavimentazione e scoperta per caso, \u00e8 oggi collocata nel nartece della basilica di Sant'Agnese fuori le mura. Altre testimonianze autorevoli sulla vita della martire Agnese ci provengono dagli scritti di alcuni Padri della Chiesa: il \"De virginibus\" e l'inno \"Agnes beatae virginis\" di Ambrogio di Milano, e il \"Peristephanon\" di Prudenzio. Del V secolo \u00e8 la \"Passio sanctae Agnetis\", che fonde le testimonianze precedenti in un tentativo dossologico e agiografico.\nStoria.\nAgnese fu sepolta in un cimitero ipogeo gi\u00e0 esistente, che le fonti antiche affermano essere di propriet\u00e0 della famiglia della martire, e collocato nei pressi di un possedimento imperiale. Dallo studio delle fonti epigrafiche e dalla tipologia di sepoltura si deduce che questo cimitero risale alla seconda met\u00e0 del III secolo e corrisponde alla \"prima regione\" dell'intero complesso sotterraneo. Sopra questa catacomba fu edificata in memoria della martire una edicola, al tempo del papa Liberio (352-366), trasformata da papa Simmaco (498-514) in una basilichetta, ed infine completamente rifatta e trasformata nell'attuale basilica da papa Onorio I nella prima met\u00e0 del VII secolo: l'edificazione della basilica onoriana comportarono tagli e distruzioni della sottostante catacomba.\nNel corso del IV secolo, al primitivo nucleo cimiteriale, se ne aggiunsero altri, che oggi corrispondono alle altre tre regioni. In particolare, il terreno subdiale sopra la \"quarta regione\" fu espropriato dall'imperatore Costantino che vi edific\u00f2 la prima basilica dedicata alla martire Agnese (oggi ridotta a ruderi) ed il mausoleo di Costantina, ove poi saranno sepolte le figlie dell'imperatore, Costantina appunto ed Elena. Scavi condotti negli anni settanta del XX secolo hanno dimostrato che il sopraterra della \"quarta regione\" era occupato da una necropoli pagana risalente alla met\u00e0 del II secolo, distrutta per la costruzione della basilica costantiniana: la stessa cosa era avvenuta sul colle Vaticano quando, per la costruzione della basilica di san Pietro, l'imperatore Costantino ordin\u00f2 la distruzione e l'interramento della precedente necropoli.\nL'intero complesso catacombale fu in seguito abbandonato e dimenticato. Venne riscoperto ed esplorato all'inizio del XVI secolo da un frate domenicano, Onofrio Panvinio. Divenne poi oggetto di studio di Antonio Bosio nella sua \"Roma sotterranea\" (1632), il quale per\u00f2 la confuse con il vicino \"Coemeterium maius\", collegato alla nostra catacomba da un antico arenario. Nel corso del Settecento la catacomba di sant'Agnese, e soprattutto la \"seconda regione\", fu gravemente danneggiata dai cosiddetti \"corpisantari\", cercatori di reliquie e tesori. Su incarico di Giovanni Battista de Rossi, nella seconda met\u00e0 del XIX secolo Mariano Armellini oper\u00f2 una serie di scavi del cimitero ipogeo, riportando alla luce, in buono stato di conservazione, alcune sue parti: dobbiamo all'Armellini la distinzione della catacomba in quattro regioni. All'inizio del Novecento il sacerdote Augusto Bacci, su incarico del cardinale titolare della basilica, fece una campagna di scavi, fondamentale per la ricostruzione storico-topografica della memoria di sant'Agnese e della \"prima regione\". Infine negli anni 1971-72 il sacerdote Umberto Maria Fasola studi\u00f2 la \"quarta regione\", giungendo alle conclusioni di cui si \u00e8 gi\u00e0 fatto cenno sopra.\nTopografia e descrizione.\nLa catacomba di sant'Agnese si dipana su tre distinti livelli ed \u00e8 suddivisa in quattro regioni. Non presenta alcuna pittura di rilievo, mentre \u00e8 ricca in testimonianze epigrafiche."}
{"id": "2533220", "revid": "180559", "url": "https://it.wikipedia.org/wiki?curid=2533220", "title": "Campionato americano maschile di pallacanestro 2003", "text": "L'11\u00ba Campionato Americano Maschile di Pallacanestro FIBA (noto anche come FIBA Americas Championship 2003) si \u00e8 svolto dal 20 agosto al 31 agosto 2003 a San Juan, a Porto Rico.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n20 agosto 2003\n21 agosto 2003\n22 agosto 2003\n23 agosto 2003\n24 agosto 2003\nGruppo B.\n20 agosto 2003\n21 agosto 2003\n22 agosto 2003\n23 agosto 2003\n24 agosto 2003\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n25 agosto 2003\n26 agosto 2003\n27 agosto 2003\n28 agosto 2003"}
{"id": "2533227", "revid": "339392", "url": "https://it.wikipedia.org/wiki?curid=2533227", "title": "Universit\u00e0 del Texas", "text": ""}
{"id": "2533231", "revid": "180559", "url": "https://it.wikipedia.org/wiki?curid=2533231", "title": "Campionato americano maschile di pallacanestro 2009", "text": "Il 14\u00ba Campionato Americano Maschile di Pallacanestro FIBA (noto anche come FIBA Americas Championship 2009) si sono svolti dal 26 agosto al 6 settembre 2009 a San Juan, a Porto Rico.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas e questa edizione vale come qualificazione per il Campionato mondiale maschile di pallacanestro 2010 che si tiene in Turchia, al quale accedono le prime quattro squadre classificate.\nLa nazionale degli Stati Uniti non ha partecipato in quanto gi\u00e0 qualificata per i mondiali turchi dopo aver vinto il torneo olimpico.\nTurno preliminare.\nRisultati.\n27 agosto 2009\n28 agosto 2009\n29 agosto 2009\n30 agosto 2009\nGruppo B.\n26 agosto 2009\n27 agosto 2009\n28 agosto 2009\n29 agosto 2009\n30 agosto 2009\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n1\u00ba settembre 2009\n2 settembre 2009\n3 settembre 2009\n4 settembre 2009"}
{"id": "2533234", "revid": "767487", "url": "https://it.wikipedia.org/wiki?curid=2533234", "title": "Parco archeologico urbano dell'antica Picentia", "text": "Il parco archeologico urbano dell'antica Picentia \u00e8 un parco archeologico nella provincia di Salerno, in Italia.\nSi trova nel comune di Pontecagnano Faiano, sui resti dell'insediamento di Picentia. Il parco ha un'estensione di 10 ettari, con un progetto di ampliamento su tutta l'antica area urbana di 85 ettari. L'area visitabile \u00e8 di circa 500 m2 e corrisponde all'antica citt\u00e0 romana di Picentia, costruita nel 268 a.C., di cui sono visibili gli assi viari e due \"insulae\" con fasi risalenti dal III secolo a.C. al IV-V secolo, quando la citt\u00e0 fu abbandonata definitivamente. Sotto le abitazioni si conserva anche parte delle strutture precedenti la fondazione romana del IV secolo a.C.\nI rinvenimenti nel territorio circostante sono esposti nel museo cittadino."}
{"id": "2533239", "revid": "1086846", "url": "https://it.wikipedia.org/wiki?curid=2533239", "title": "Genoa Cricket and Football Club 2009-2010", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 2009-2010.\nStagione.\nDopo il ritorno in Europa, il Genoa cedette Diego Milito e Thiago Motta all'Inter: furono invece acquistate due punte argentine, Hern\u00e1n Crespo e Rodrigo Palacio. La stagione 2009-10 ebbe avvio dai preliminari di Europa League, con il danese Odense a contendere al \"Grifone\" l'accesso alla fase a gruppi: il doppio confronto arrise ai liguri, vittoriosi per 3-1 all'andata e qualificati dopo un pari per 1-1 al ritorno. Anche in campionato la partenza fu positiva, con le vittorie ai danni di Roma e Atalanta; nel terzo turno i rossoblu raggiunsero addirittura il punteggio pieno, sconfiggendo per 4-1 il Napoli. L'incontro precedette l'esordio in coppa, celebrato con una vittoria (2-0) sullo Slavia Praga. Successivamente la squadra cadde in un periodo negativo: battuta sui campi di Verona e Udine, cedette nei minuti finali anche a Valencia. Il tour de force si chiuse con la trasferta di Bologna, dove il \"Grifone\" torn\u00f2 a vincere. Alla ripresa dopo la sosta, l'Inter espugn\u00f2 il Marassi con un pesante 5-0: in Europa, gli uomini di Gasperini incassarono invece un 3-0 dal Lilla. A fine ottobre, il successo casalingo contro la Fiorentina risollev\u00f2 il morale; nel ritorno con i francesi, un gol di Sculli in pieno recupero valse la vittoria riaccendendo le speranze di qualificazione. Sul fronte del campionato, il Genoa si mantenne a ridosso della zona di vertice.\nVittoriosa nel derby, la formazione scese poi in campo a Praga: il portiere Scarpi evit\u00f2 la sconfitta, con i cechi che si videro annullare due gol. Obbligata a battere il Valencia, la compagine genovese perse tra le mura amiche (1-2) dovendo abbandonare il palcoscenico continentale. Concluso il girone di andata a met\u00e0 classifica, il \"Grifone\" cadde al primo ostacolo in Coppa Italia facendosi eliminare dal Catania. Nella seconda parte di stagione, i rossoblu continuarono ad inseguire l'obiettivo europeo ma le sconfitte rimediate nella stracittadina e sul campo di Bari impedirono di agguantare il settimo posto; il torneo fu chiuso in nona posizione.\nMaglie e sponsor.\nLo sponsor tecnico per la stagione 2009-2010 \u00e8 Asics, mentre lo sponsor ufficiale \u00e8 Gaud\u00ec. Per le competizioni nazionali, la prima maglia \u00e8 la classica divisa rosso-blu, la seconda \u00e8 bianca con una fascia centrale orizzontale rosso-blu mentre la terza maglia \u00e8 a strisce verticali bianco-azzurre. per quanto riguarda le maglie utilizzate in Europa League, la prima maglia \u00e8 quella classica ma, per rispettare la normativa delle competizioni internazionali, con un quadrato blu sulla schiena nel quale vengono inseriti il numero di maglia e il nome del giocatore; la seconda \u00e8 analoga a quella per le competizioni nazionali ma con i colori della fascia orizzontale invertiti (blu in alto) come nella maglia utilizzata nel 1915\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 16 maggio 2010\".\nStatistiche dei giocatori.\n\"Tra parentesi le autoreti.\""}
{"id": "2533240", "revid": "486946", "url": "https://it.wikipedia.org/wiki?curid=2533240", "title": "Museo des Beaux Arts (Bruxelles)", "text": ""}
{"id": "2533246", "revid": "117136441", "url": "https://it.wikipedia.org/wiki?curid=2533246", "title": "Isotipo", "text": "In immunologia, il termine isotipo fa riferimento alla classe o sottoclasse di un anticorpo, conferita dalla particolare configurazione della regione costante della catena pesante dell'immunoglobulina. Negli esseri umani sono note 5 tipi di catene differenti che insieme formano i 5 isotipi degli anticorpi: IgA, IgD, IgE, IgG, IgM. Alcune di queste classi presentano anche delle sottoclassi.\nNei linfociti B durante la loro attivazione gli anticorpi possono andare incontro al cosiddetto \"switch isotipico\" o \"scambio di classe\".\nClassi delle catene pesanti.\nEsistono 5 tipi di catene pesanti, il cui nome \u00e8 caratterizzato da alcune lettere greche (\u03b1, \u03b4, \u03b5, \u03b3 e \u03bc) che danno vita a diverse classi di immunoglobuline denominate con la corrispettiva lettera dell'alfabeto latino: \"IgA\", \"IgD\", \"IgE\", \"IgG\" e \"IgM\". Alcune sono ulteriormente suddivise in sottoclassi. Anticorpi appartenenti ad uno stesso isotipo condividono essenzialmente la sequenza amminoacidica della regione costante che \u00e8 diversa da quella delle altre classi. La maggior parte delle funzioni effettrici \u00e8 mediata dal legame con un recettore, la sequenza amminoacidica diversa presuppone recettori diversi e conseguentemente funzioni diverse.\nClassi delle catene leggere.\nNelle catene leggere le regioni costanti sono formate da un solo dominio Ig. In questa regione costante possono esserci differenze sequenziali che dividono le catene in due grandi classi: \"\u03ba\" e \"\u03bb\". Ogni immunoglobulina pu\u00f2 avere due catene per tipo e mai di due tipi diversi. Il 60% degli anticorpi contiene \u03ba e solo il 40% \u03bb, nell'uomo. Detto rapporto viene alterato in presenza di tumori dei linfociti B in quanto porteranno alla produzione di un elevato numero di anticorpi uguali.\nScambio di classe.\nLo scambio di classe delle catene pesanti avviene durante l'attivazione dei linfociti B nei centri germinativi ad opera dei linfociti T-follicolari e, in porzione minore, nei foci extrafollicolari. Questa capacit\u00e0 di cambiare classe fornisce una versatilit\u00e0 maggiore dal momento che classi diverse svolgono al meglio funzioni effettrici diverse garantendo alla risposta immunitaria una efficacia migliore (vedi tabella).\nIl processo \u00e8 noto come \"ricombinazione per scambio\" nella quale un esone V(D)J gi\u00e0 riarrangiato ricombina con la regione C di un gene pi\u00f9 a valle. Questo processo richiede sequenze note come \"regioni di scambio\" presenti all'estremit\u00e0 5' di ogni gene C e precedute da un iniziatore della trascrizione chiamato \"esone I\" a sua volta preceduto da una sequenza promotrice.\nIl tutto prende inizio con CD40 e alcune citochine che attivano la trascrizione dell'esone I, della regione di scambio e dell'esone C del loci \u03bc e della classe interessata all scambio. Si forma il cosiddetto \"trascritto germinativo\" (che non codifica per nessuna proteina) che si lega al filamento codificante del DNA generando un \"loop R\", cio\u00e8 un'ansa del filamento opposto (non codificante). In quest'ansa agisce l'enzima \"AID\" che catalizza la deaminazione delle citosine trasformandole in uracile. Un secondo enzima, l\u2019\"uracil-N-glicosilasi\", rimuove i residui di uracile lasciando regioni prive di basi azotate che vengono rimossi da un terzo enzima, \"ApeI\" generando dei tagli nel filamento. Questi tagli si ripercuotono anche nel filamento codificante. Le regioni di scambio dei due loci ora possono essere avvicinate ed unite tramite la riparazione delle rotture della doppia elica. L'esone V(D) J viene quindi portato in prossimit\u00e0 della C finale e il tutto viene trascritto e tradotto formano le Ig volute."}
{"id": "2533251", "revid": "6923", "url": "https://it.wikipedia.org/wiki?curid=2533251", "title": "Museo delle belle arti di Digione", "text": "Il Museo delle belle arti di Digione (\"Mus\u00e9e des beaux-arts de Dijon\") \u00e8 il principale museo dedicato alle belle arti di Digione. \u00c8 ospitato nell'ex-palazzo dei duchi di Borgogna ed ha una straordinaria collezione di oggetti e manufatti prodotti durante l'epoca d'oro del Ducato di Borgogna (tra cui le famose tombe dei duchi di Borgogna), quando era uno dei pi\u00f9 importanti ed attivi culturalmente stati europei. Nella la ricca collezione di pitture spiccano opere di Melchior Broederlam (il primo dei primitivi fiamminghi), Robert Campin, Tiziano, Lorenzo Lotto, Veronese, Guido Reni, Georges de La Tour, Giovanni Battista Tiepolo, Hubert Robert, Th\u00e9odore G\u00e9ricault, Eug\u00e8ne Delacroix, \u00c9douard Manet, Claude Monet, Alfred Sisley, Georges Braque, Georges Rouault, Nicolas de Sta\u00ebl, Marcelle Cahn, Gabriel Revel.\nContiene inoltre un'importante collezione egittologica."}
{"id": "2533253", "revid": "339392", "url": "https://it.wikipedia.org/wiki?curid=2533253", "title": "Mus\u00e9e des Beaux Arts (Digione)", "text": ""}
{"id": "2533254", "revid": "36426", "url": "https://it.wikipedia.org/wiki?curid=2533254", "title": "Courtauld Institute", "text": ""}
{"id": "2533260", "revid": "767487", "url": "https://it.wikipedia.org/wiki?curid=2533260", "title": "Bright Star", "text": "Bright Star \u00e8 un film del 2009 scritto e diretto da Jane Campion. La trama verte sugli ultimi tre anni di vita del poeta britannico John Keats.\nBen Whishaw interpreta Keats, mentre Abbie Cornish \u00e8 la sua musa Fanny Brawne. Il titolo del film \u00e8 tratto da un sonetto di Keats dal titolo \"Bright star, would I were steadfast as thou art\", che il poeta scrisse durante la sua relazione con Fanny.\nTrama.\n1818, nelle campagne intorno a Londra. Fanny Brawne \u00e8 la primogenita di una famiglia agiata, in cui la madre si ritrova nel ruolo di guida in seguito alla prematura morte del padre. Ragazza indipendente e schietta, appassionata di cucito e ricamo, Fanny mostra la propria originalit\u00e0 indossando abiti disegnati e confezionati da lei stessa.\nCon la madre, il fratello e la sorellina, la giovane entra in contatto con i vicini di casa: il facoltoso Charles Brown e il suo amico e protetto, il giovane letterato John Keats, suo coetaneo. Quest'ultimo, orfano di entrambi i genitori, con un fratello minore gravemente malato di tisi e nient'altro in tasca tranne una licenza di farmacista, vive senza alcuna rendita dipendendo dall'amico Brown, individuo dalla personalit\u00e0 ruvida e spigolosa nonch\u00e9 sarcastica, soprattutto nei riguardi di Fanny; infatti tra i due s'instaura subito una profonda tensione anche a causa del temperamento orgoglioso e caparbio della ragazza, che viene soprannominata \"maliziosa\". Ma ad accomunare lei e il disprezzato signor Brown c'\u00e8 il profondo attaccamento che entrambi nutrono per il giovane e tormentato John Keats. Brown crede profondamente nel talento del ragazzo, ragione per cui lo ha accolto nella sua casa collaborando con lui a futuri progetti letterari.\nJohn Keats incuriosisce Fanny che comincia a leggere gli scritti da lui pubblicati, i quali esasperano i critici dell'epoca ma colpiscono profondamente lei, e senza esitazione comincia a discuterne apertamente con l'autore stesso. Il rapporto che c'\u00e8 all'inizio tra i due \u00e8 quindi caratterizzato da dispute e dibattiti, critiche e scambi d'idee, al punto di porsi a volte come una battaglia, altre volte come uno stimolante contaccambio di reciproca stima. In seguito alla triste morte di Tom, il fratello malato di Keats, Fanny \u00e8 un confortante sostegno per lo sconsolato poeta, e si acuisce sempre pi\u00f9 l'affetto che si va instaurando fra i due, con grande disapprovazione di Brown che vede in lei una distrazione dall'impegno artistico dell'amico. Ma n\u00e9 lui n\u00e9 nessun altro pu\u00f2 impedire l'inevitabile, e dopo molte parole, finalmente l'amore fra John e Fanny si rivela con un bacio. Ma a questo punto devono separarsi per una intera estate a causa della consueta affittanza estiva che Brown pone alla casa per trascorrere fuori la bella stagione, e John deve seguirlo.\nFanny \u00e8 disperata, e lo stesso John le dichiara che, almeno per il momento, non possono sperare in un futuro insieme. Ma la lontananza non fa altro che rafforzare in lui il sentimento ardente che lo assorbe sempre pi\u00f9 nell'idea della sua amata, e apre cos\u00ec una corrispondenza con lei fatta di lettere d'amore colme di struggente poesia. Nonostante al ritorno decida di non seguire Brown e di fermarsi a Londra per cercare di resistere a questo legame impossibile, il suo successivo ritorno in casa Brawne per recuperare alcuni oggetti personali lo mette di nuovo di fronte a Fanny, e questa volta l'amore si manifesta in tutta la sua completezza. E cos\u00ec inizia l'idillio, osteggiato da tutti come ad esempio dalla madre di Fanny, la signora Brawne, che con materna preoccupazione cerca di far aprire gli occhi alla figlia circa l'impossibilit\u00e0 di costruire qualcosa con un uomo come Keats.\nBen presto, per\u00f2, John comincia a manifestare i sintomi della tubercolosi, che ha gi\u00e0 ucciso la madre e il fratello, e Fanny gli resta vicino, fisicamente o tramite carta e inchiostro, infondendogli tutto l'amore di cui dispone; fra i due infatti continua ad esserci un continuo scambio di missive appassionate.\nI medici sostengono che l'unica possibilit\u00e0 di guarigione per John \u00e8 di cambiare clima, e viene suggerita una permanenza in Italia. A pagare le spese del viaggio ci pensano tutti gli amici pi\u00f9 stretti nella cerchia di scrittori e letterati di cui fanno parte anche Keats e Brown. Per Fanny l'unica speranza di restare vicino all'amato \u00e8 di sposarlo e partire con lui, ma questa possibilit\u00e0 si dimostra irrealizzabile. L'ultima sera che i due trascorrono insieme fantasticano entrambi su una futura vita insieme. Pochi mesi dopo la partenza, Charles Brown informa la famiglia Brawne della morte di John Keats. \u00c8 la fine di febbraio 1821, e il poeta aveva 25 anni. Fanny si confeziona un vestito da vedova, tutto nero, e da allora in poi, per anni, percorrer\u00e0 i sentieri per i boschi dove ha passeggiato con il suo amore.\nProduzione.\nOltre a \"Bright Star\", diversi altri poemi vengono recitati nel film, come \"La Belle Dame sans Merci\" e \"Ode to a Nightingale, e When I have fears that I may cease to be,\" e anche alcuni versi del primo libro di \"Endymion\". Sia Campion che Whishaw hanno attuato una estensiva ricerca in preparazione al film. Molte delle battute sono state prese direttamente dalle lettere di Keats. Inoltre Whishaw ha imparato come scrivere con penna d'oca e inchiostro. Le lettere che Fanny riceve da Keats nel film sono state scritte a mano da Whishaw.\nJanet Patterson, che ha lavorato con Campion per oltre vent'anni, \u00e8 sia la costumista che la scenografa del film.\nLa casa Hyde, a Hyde, nel Bedforshire, \u00e8 stata usata al posto della casa dei Keats, nell'Hampstead. Campion, infatti, ha deciso che la casa dei Keats era troppo piccola e \"un po' ammuffita.\" Alcune scene sono state girate agli Elstree Studios.\nDistribuzione.\nIl film \u00e8 stato presentato in concorso al 62\u00ba Festival di Cannes ed \u00e8 stato proiettato per la prima volta il 15 maggio 2009, mentre in Italia \u00e8 stato distribuito a partire dall'11 giugno 2010."}
{"id": "2533265", "revid": "1452073", "url": "https://it.wikipedia.org/wiki?curid=2533265", "title": "Tocoferolo acetato", "text": "L'\u03b1-tocoferolo acetato o vitamina E acetato \u00e8 il composto chimico di formula C31H52O3, in condizioni normali si presenta come un liquido oleoso viscoso di colore limpido giallo pallido.\nLa forma d-\u03b1-tocoferolo acetato \u00e8 presente in molti alimenti naturali e negli oli di germi vegetali. La forma d,l-\u03b1-tocoferolo acetato \u00e8 sintetica.\nSintesi del composto.\nL'\u03b1-tocoferolo acetato \u00e8 prodotto per acetilazione del tocoferolo, seguita da purificazione.\nFarmacologia.\nL'\u03b1-tocoferolo acetato viene spesso usato nei prodotti dermatologici, per esempio creme per la pelle, in alternativa al tocoferolo, in quanto l'idrossile fenolico \u00e8 esterificato con il gruppo acetico, dando origine a un prodotto meno acido.\nSi ritiene che vi sia una lenta idrolisi dell'acetato una volta che viene assorbito nella pelle, dando origine al tocoferolo e offrendo protezione contro i raggi ultravioletti."}
{"id": "2533266", "revid": "729019", "url": "https://it.wikipedia.org/wiki?curid=2533266", "title": "Antonio Brutti", "text": "Biografia.\nHa partecipato alle Olimpiadi di Monaco di Baviera nel 1972, arrivando 21\u00ba nella maratona con il tempo di 2.22'12\". \u00c8 stato primatista italiano nella maratona con il tempo di 2.17'21\" ottenuto nel 1972. Attualmente \u00e8 il presidente della societ\u00e0 di atletica Asa Ascoli Piceno."}
{"id": "2533267", "revid": "287204", "url": "https://it.wikipedia.org/wiki?curid=2533267", "title": "Mariano Diaz", "text": ""}
{"id": "2533269", "revid": "62004", "url": "https://it.wikipedia.org/wiki?curid=2533269", "title": "Juan Fern\u00e1ndez (ciclista)", "text": ""}
{"id": "2533279", "revid": "726373", "url": "https://it.wikipedia.org/wiki?curid=2533279", "title": "Il patto col fantasma", "text": "Il patto col fantasma (\"The Haunted Man and the Ghost's Bargain, A Fancy for Christmas-Time\") \u00e8 un romanzo breve di Charles Dickens pubblicato nel 1848. \u00c8 una delle cinque novelle natalizie scritte da Dickens. \u00c8 stato pubblicato in italiano anche coi titoli Lo stregato e il patto col fantasma. Fantasia di Natale, Lo stregato, L'ossesso e il patto con il fantasma e L'invasato e il patto del fantasma. Una fantasia di Natale.\nTrama.\nAl chimico Redlaw il suo fantasma concede un dono: quello di dimenticare il proprio passato e farlo dimenticare a tutti gli altri che incontra nel proprio cammino. L'uomo comincia allora a farne uso e, mentre passeggia per le strade cupe di una Londra che si appresta a celebrare il Natale, incontra altri personaggi ai quali trasmette il proprio potere; fra essi vi \u00e8 anche un ragazzo, un suo studente, di cui un'amica del chimico, Milly, gli aveva parlato, che vive solo immerso nella povert\u00e0 e nella solitudine in un appartamento sopra quello della famiglia Tetterby. Redlaw scopre cos\u00ec durante le sue visite ai conoscenti che l'unica persona ad essere immune da questo suo dono \u00e8 Milly, una donna troppo pura di cuore per poter dimenticare il proprio passato. Alla fine, il chimico chiede che il suo dono venga revocato non tanto per lui quanto per le persone in cui ha causato la perdita delle proprie emozioni ed una crescita dell'egoismo e l'equilibrio si ristabilir\u00e0 presso la famiglia Tetterby, quella di un suo amico quasi novantenne e del ragazzo."}
{"id": "2533280", "revid": "115233", "url": "https://it.wikipedia.org/wiki?curid=2533280", "title": "Vitamina E acetato", "text": ""}
{"id": "2533282", "revid": "287204", "url": "https://it.wikipedia.org/wiki?curid=2533282", "title": "Ricco Gross", "text": ""}
{"id": "2533293", "revid": "2056951", "url": "https://it.wikipedia.org/wiki?curid=2533293", "title": "Suddivisioni dell'Iran", "text": "Il territorio nazionale iraniano \u00e8 suddiviso amministrativamente in vari livelli. Il numero di essi varia a seconda delle fonti. \nIn ordine decrescente essi sono:\nProvince.\nL'Iran si divide in 31 province (\"ost\u0101nh\u0101\"; singolare \"ost\u0101n\"):\nShahrest\u0101n.\nLe province iraniane sono suddivise in shahrest\u0101n (\"shahrest\u0101n\" \u0634\u0647\u0631\u0633\u062a\u0627\u0646), che sono in tutto 429.\nCircoscrizioni.\nGli shahrest\u0101n si suddividono in circoscrizioni (\"bakhsh\" \u0628\u062e\u0634), che in Iran assommano a 1057."}
{"id": "2533300", "revid": "36426", "url": "https://it.wikipedia.org/wiki?curid=2533300", "title": "Uomo con il turbante rosso", "text": ""}
{"id": "2533310", "revid": "729019", "url": "https://it.wikipedia.org/wiki?curid=2533310", "title": "Mitsubishi Ki-2", "text": "Il , identificato anche come , nome in codice alleato Louise, era un bombardiere leggero bimotore ad ala bassa prodotto dall'azienda giapponese Mitsubishi Heavy Industries negli anni trenta.\nImportante bombardiere dell'esercito imperiale venne impiegato durante la seconda guerra sino-giapponese rimanendo operativo sino agli inizi della seconda guerra mondiale.\nStoria del progetto.\nNei tardi anni venti l'Esercito imperiale giapponese espresse l'esigenza di rinnovare il proprio parco velivoli da bombardamento per adeguarlo alle capacit\u00e0 operative delle nazioni occidentali. A tal fine rilasci\u00f2 nello stesso periodo delle specifiche per un bombardiere pesante, che dar\u00e0 origine al \"bombardiere pesante Tipo 93\" (Mitsubishi Ki-1), e per uno leggero, quest'ultimo bimotore e basato sulle caratteristiche della versione militare dello Junkers S 36, lo Junkers K 37, realizzato su licenza dalla svedese AB Flygindustri e che vol\u00f2 nel 1927. La decisione fu conseguente alle prestazioni operative espresse in Manciuria dall'unico K 37 acquistato dall'esercito durante missioni di supporto alle truppe di terra dove, affiancato dai bombardieri leggeri Tipo 87 e Tipo 88, si dimostr\u00f2 superiore a questi ultimi. Nel settembre 1932 i vertici dell'esercito imperiale, riconoscendole l'esperienza nel campo della lavorazione delle lamiere di alluminio corrugate, contattarono la Mitsubishi per fornire loro un'evoluzione del K 37 destinato a sostituire i Tipo 87 e Tipo 88 dando origine al \"bombardiere leggero Tipo 93\" o, in base al nuovo sistema di designazione \"Kitai\", Ki-2.\nLe specifiche erano relative ad un velivolo gestito da un equipaggio formato da tre/quattro elementi, caratterizzato da un'elevata maneggevolezza, principalmente nella capacit\u00e0 di compiere manovre di virata stretta, e dalla capacit\u00e0, ardua nei modelli bimotore dell'epoca, di poter mantenere un volo livellato anche in caso di malfunzionamento di uno dei due propulsori. Venne inoltre considerata determinante la capacit\u00e0 di effettuare manovre di atterraggio e decollo notturni con la stessa facilit\u00e0 di quelli diurni.\nIl modello doveva inoltre essere in grado di operare normalmente ad una quota tra i 2\u00a0000 m e i 3\u00a0000 m (quella massima raggiungibile era di 7\u00a0000 m), di raggiungere una velocit\u00e0 massima pari a 260 km/h (140 kt) alla quota di 3\u00a0000 m, mentre la capacit\u00e0 del combustibile avrebbe dovuto consentire un'autonomia, alla velocit\u00e0 di 240 km/h (130 kt) a 3\u00a0000 m, di 4 h 30 min con carico di una bomba da 300 kg o 500 kg che diventavano 6 h senza alcun carico bellico. L'esercito richiese la fornitura di due prototipi da avviare a prove di valutazione, entrambi equipaggiati con una coppia di motori radiali Jupiter da 450 hp, il primo dei quali doveva essere completato entro il luglio 1933.\nUna volta recepite le specifiche la Mitsubishi per lo sviluppo del nuovo modello incaric\u00f2 il medesimo gruppo di lavoro diretto da Nakata Nobushiro che aveva disegnato il Ki-1 con la collaborazione degli ingegneri Kil'O Honjo, Hisanojo Ozawa e Jiro Tanaka, con la supervisione del capitano Komabayashi.\nLa produzione totale fu di 187 unit\u00e0 in due versioni.\nImpiego operativo.\nProgettato dalla Mitsubishi in seguito alla richiesta di un bombardiere leggero, vol\u00f2 per la prima volta sul Manchukuo e sulla Cina durante la seconda guerra sino-giapponese.\nDurante tale conflitto, approfittando della quasi totale assenza di validi caccia nemici, riusc\u00ec a ottenere risultati straordinari, spropositati anche per un buon aereo quale era. Unica pecca era la velocit\u00e0, e di ci\u00f2 ci si rese conto quando, dopo l'entrata in guerra del Giappone contro gli Alleati, i Ki-2 non ressero l'urto contro i caccia nemici, venendo relegati ad aviotrasporti salvo, pare, essere rispolverati alla fine della guerra per tentare inutilmente di contrastare, con bombardamento a bassa quota, lo sbarco ad Okinawa. In generale, nonostante l'aspetto antiquato, si dimostr\u00f2 un efficiente aereo."}
{"id": "2533314", "revid": "305330", "url": "https://it.wikipedia.org/wiki?curid=2533314", "title": "USB 2.0", "text": ""}
{"id": "2533315", "revid": "767487", "url": "https://it.wikipedia.org/wiki?curid=2533315", "title": "Jo\u00e3o Gilberto (1973)", "text": "Jo\u00e3o Gilberto \u00e8 un album del cantante e chitarrista brasiliano Jo\u00e3o Gilberto, pubblicato dalla Polydor nel 1973 (Polydor 2451073)."}
{"id": "2533320", "revid": "124901533", "url": "https://it.wikipedia.org/wiki?curid=2533320", "title": "Ritratto di cortigiana", "text": "Ritratto di cortigiana \u00e8 il soggetto di un dipinto realizzato nel 1597 circa dal pittore italiano Caravaggio.\nStoria.\nIl quadro \u00e8 un vero e proprio ritratto di Fillide Melandroni, sedicenne, che il poeta e librettista veneziano Giulio Strozzi, amante dell'epoca, avrebbe commissionato a Caravaggio e che rimase di propriet\u00e0 di Fillide fino alla sua morte nel 1618, quando aveva 37 anni. Giulio Strozzi scrisse i libretti per il grande Claudio Monteverdi, fu autore di numerose opere letterarie e fu anche protonotario apostolico numerario, ruolo con mansioni giuridico-notarili nell\u2019amministrazione pontificia. \nQuattro anni prima Fillide aveva redatto un testamento con cui lo rendeva in eredit\u00e0 a Giulio Strozzi, suo amante dell'epoca, che fu anche librettista per opere di Claudio Monteverdi. Al momento per\u00f2 dell'inventario dell'eredit\u00e0 il quadro non venne trovato . \u00c8 invece reperibile nel 1938 nell'inventario Vincenzo Giustiniani, grande mecenate di Caravaggio. Nel 1812 \u00e8 venduto dagli eredi Giustiniani all'asta ed \u00e8 poi acquistato nel 1815 dal Kaiser Friedrich Museum . Dislocato per esse protetto dagli eventi bellici, al Flakturm a Freidrichshain Museum, risulta distrutto insieme a altre due opere di Caravaggio e a migliaia di altre da un terribile incendio .\nDescrizione e stile.\nIl quadro presenta una figura dai lineamenti marcati e dalla bellezza sfrontata. Stretta nel suo bel corpetto ricamato, ornata con fiori sul seno e completa di una elaborata acconciatura, come si conviene al suo stato, Fillide pare come assorbita dai suoi pensieri che sembrano estraniarla da ci\u00f2 che la circonda, distogliendo lo sguardo dal pittore che la ritrae e quindi anche dall'osservatore che, al pari di lui, la guarda frontalmente.\nLa donna sembra essere la modella anche di altri dipinti di Caravaggio, tra cui Santa Caterina d'Alessandria, la Conversione della Maddalena e Giuditta e Oloferne."}
{"id": "2533321", "revid": "287204", "url": "https://it.wikipedia.org/wiki?curid=2533321", "title": "Pina Piovani", "text": "Biografia.\nNata nel 1897, inizia da giovane a recitare in teatro su testi dialettali romaneschi, sia in commedie che nel teatro di rivista e nell'avanspettacolo.\nSar\u00e0 compagna di lavoro di Gastone Monaldi, Aldo Fabrizi, Checco Durante, Ettore Petrolini e Romolo Balzani.\nIl debutto nel cinema muto lo fece con la pellicola di ambiente partenopeo \"Napule... e niente cchi\u00f9\" del 1928, diretta dal regista Eugenio Perego.\nMa soltanto a partire dal 1940 la Piovani diverr\u00e0 una caratterista molto ricercata dai produttori per parti quasi sempre di popolane romane; sar\u00e0 la moglie di Tot\u00f2 in \"Guardie e ladri\" e la madre di Gina Lollobrigida ne \"La romana\".\nContinuer\u00e0 comunque a lavorare in teatro sino a poco prima della morte."}
{"id": "2533322", "revid": "125047492", "url": "https://it.wikipedia.org/wiki?curid=2533322", "title": "C'era una volta (espressione)", "text": "C'era una volta \u00e8 una tipica espressione utilizzata come introduzione in numerose fiabe. Formule simili risalgono quasi all'origine della scrittura, essendo gi\u00e0 utilizzate quattromila anni fa nei racconti babilonesi, e si ritrovano in tutte le lingue del mondo. Nella letterature europee, \u00e8 attestata da Apuleio, che apre la favola di Amore e Psiche nelle Metamorfosi con \"Erant in quadam civitate rex et regina\"...\"\nNelle altre lingue.\nFrasi equivalenti sono utilizzate nelle altre lingue per iniziare una storia:"}
{"id": "2533338", "revid": "75706", "url": "https://it.wikipedia.org/wiki?curid=2533338", "title": "Lasanca", "text": ""}
{"id": "2533339", "revid": "180559", "url": "https://it.wikipedia.org/wiki?curid=2533339", "title": "Campionato americano maschile di pallacanestro 2001", "text": "Il 10\u00ba Campionato Americano Maschile di Pallacanestro FIBA (noto anche come FIBA Americas Championship 2001) si \u00e8 svolto dal 16 agosto al 27 agosto 2001 a Neuqu\u00e9n, in Argentina.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n16 agosto 2001\n17 agosto 2001\n18 agosto 2001\n19 agosto 2001\n20 agosto 2001\nGruppo B.\n16 agosto 2001\n17 agosto 2001\n18 agosto 2001\n19 agosto 2001\n20 agosto 2001\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n21 agosto 2001\n22 agosto 2001\n24 agosto 2001\n25 agosto 2001"}
{"id": "2533342", "revid": "416684", "url": "https://it.wikipedia.org/wiki?curid=2533342", "title": "K-lite", "text": ""}
{"id": "2533353", "revid": "765341", "url": "https://it.wikipedia.org/wiki?curid=2533353", "title": "Gullveig", "text": "Gullveig (in lingua norrena forse \"bevanda d'oro\" o \"potenza d'oro\") \u00e8 una misteriosa figura che appare solamente nell'\"Edda Poetica\", pi\u00f9 precisamente nel poema della \"V\u01eblusp\u00e1\", dove \u00e8 associata con la guerra fra \u00c6sir e Vanir.\nNel poema, Gullveig viene bruciata diverse volte nel salone di Odino, soltanto per rinascere altrettante volte.\nV\u00f6lusp\u00e1.\nGullveig \u00e8 menzionata per nome solo nella \"V\u00f6lusp\u00e1\", canto 21. La veggente, dopo il suo racconto della venuta delle Norne, continua:\nGeneralmente si pensa che i due canti siano connessi e che Hei\u00f0r sia un altro nome di Gullveig. Il poema continua con un concilio -apparentemente- su chi dovr\u00f2 pagare \"wergild\" per Gullveig, che porta alla guerra con i Vanir.\nSu questo passaggio vi sono varie teorie: che in parte parli del potere di corruzione dell'oro, e che il maltrattamento di Gullveig fu la causa della risultante guerra fra \u00c6sir e Vanir. Gullveig \u00e8 quindi generalmente considerata Vanir.\nTeorie.\nIl breve menzionamento di Gullveig ha fatto nascere diverse teorie sulla natura della sua figura:\nDum\u00e9zil.\nGeorges Dum\u00e9zil (1966 e 1973) credeva che la guerra fosse basata su una mitica impronta Indo-Europea, che emerge anche nelle leggende romane della guerra fra i valorosi romani stessi (comparabili agli \u00c6sir) ed i ricchi sabini (comparabili ai Vanir) e che l'elemento di Gullveig corrisponda al ruolo di Tarpeia nella tradizione romana. In una versione comune Tarpeia trad\u00ec i Romani in cambio di quello che i Sabini avevano sul braccio sinistro, intendendo i loro braccialetti d'oro. Tuttavia i Sabini, dopo essersi avvantaggiati del tradimento di Tarpeia, adempirono alla loro parte del patto colpendola col loro scudo, che era anch'esso sul braccio sinistro, fino ad ucciderla.\nDum\u00e9zil propone anche che una tradizione correlata sia presente nel racconto di Saxo Grammaticus (\"Gesta Danorum\", libro 1) del furto d'oro di Frigg dalla statua di Odino e del suo adulterio. Odino (sia per disgusto che per vergogna) and\u00f2 in esilio ed un certo Mit-othin prende il suo posto, fino a che Odino ritorna scacciandolo via.\nRydberg.\nViktor Rydberg ipotizz\u00f2 una connessione tra il canto della V\u00f6lusp\u00e1 di Gullveig e due canti nella \"V\u00f6lusp\u00e1 hin skamma\" (trovata in qualche edizione dell'Edda Poetica come ultima parte del poema \"Hyndlulj\u00f3\u00f0\"), nei quali Loki trova il cuore di una donna nella cenere e lo mangia, rimanendo incinto e dando poi alla luce delle \"donne-troll\".\nSe quel cuore che Loki ha mangiato \u00e8 quello di Gullveig, allora Gullveig potrebbe essere ancora viva tramite queste donne-troll che Loki gener\u00f2. \"Donne-troll\" potrebbe anche riferirsi a veggenti e streghe malevole in generale. La parola \"flag\u00f0\" significa 'donna-troll, mostro femmina, ogre, gigantessa, strega'. Ma metaforicamente pu\u00f2 anche indicare i lupi femmina, o tutti i lupi, o anche i mostri in generale.\nLa V\u00f6lusp\u00e1 hin skamma fa anche riferimento a Heid e Hrossthj\u00f3f (altro nome sconosciuto) come figli di Hr\u00edmnir in un contesto che suggerisce che Hr\u00edmnir sia un gigante.\nRydberg ha preso il racconto di Loki che mangia il cuore come un riepilogo del canto precedente, ed ha cos\u00ec identificato Gullveig con Angrbo\u00f0a, la madre di Fenrir. Per fare questo lavoro Rydberg traduce \"flag\u00f0\" 'donna-troll' come riferimento a troll di ambo i sessi e include tra di essi Fenrir. Tuttavia Snorri Sturluson nella sua \"Edda\" sapeva che Angrboda era una \"gigantessa di J\u01ebtunheimr\" e che con Loki ha generato Fenrir, J\u00f6rmungandr, e Hel e non da indicazioni che Loki abbia dato alla luce qualcuno di essi da solo.\nRydberg identifica anche la sua Gullveig/Angrboda con la vecchia donna di J\u00e1rnvi\u00f0r menzionata nel 49\u00ba canto della \"V\u00f6lusp\u00e1\", dove alleva la stirpe di Fenrir, una normale interpretazione. Pi\u00f9 ardita \u00e8 la sua associazione di Gullveig, Angrboda e della vecchia con Aurboda, la moglie di \"Gymir\" e madre di Ger\u00f0r e anche con la gigantessa \"Hyrrokin\", che si dice essere stata uccisa da Thor in una lista nel \"\u00feulur\". Rydberg crede che Gullveig sia stata infine uccisa dal martello di Thor. Rydberg nota quindi che nel \"Svipdagsm\u00e1l\" Aurboda \u00e8 anche il nome di una delle nove serve di Mengl\u00f6d (Mengl\u00f6d \u00e8 spesso inteso come una variante di Freyja), che Heid fosse il nome della figlia diHr\u00edmnir, e che nella \"V\u00f6lsunga saga\" Hlj\u00f3\u00f0 \u00e8 sia la figlia del gigante Hr\u00edmnir che la serva di Frigg. Questa Hlj\u00f3\u00f0 sposa l'eroe \"Volsung\" e genera quindi l'eroe Sigmund. Rydberg le prende tutte come altre varianti di Gullveig.\nLe multiple identificazioni di Rydberg generalmente non sono accettate dagli ultimi studiosi.\nTurville-Petre.\nUna differente teoria supportata da Gabriel Turville-Petre \u00e8 che Gullveig \u00e8 un nome per indicare la dea Freyja. Nella storia dell'Edda in prosa \"Gylfaginning\", Freyja piange lacrime d'oro rosso per suo marito \u00d3dr in sua assenza e che \u00e8 madre di Gersemi e Hnoss, i cui nomi significano entrambi \"tesoro\". Freyja \u00e8 spesso associata con l'amore per la gioiellerie e per i tesori nelle rappresentazioni che ci sono giunte.\nNella \"Heimskringla\" di Snorri Sturluson, nella \"Ynglinga Saga\", capitolo 4, Snorri spiega che fu Freyja che introdusse il \"sei\u00f0\" tra gli \u00c6sir dato che andava di moda fra i Vanir. Perci\u00f2, tutti i Vanir praticavano il \"sei\u00f0\". Nel capitolo 7 Snorri dice che anche Odino conosceva il \"sei\u00f0\":\n\u2026ma non era rispettabile per gli uomini praticarlo; e perci\u00f2 le sacerdotesse erano esperte in questa arte."}
