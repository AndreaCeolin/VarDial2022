{"id": "2432327", "revid": "22475", "url": "https://it.wikipedia.org/wiki?curid=2432327", "title": "Asce di guerra", "text": "Asce di guerra \u00e8 un romanzo scritto da Vitaliano Ravagli e dal collettivo Wu Ming, pubblicato nel 2000 da Marco Tropea e nel 2005 da Einaudi.\nSi tratta della prima opera realizzata dal gruppo di autori bolognesi con il nome di Wu Ming, dopo che per il precedente \"Q\" era stato utilizzato lo pseudonimo Luther Blissett, e trova la sua genesi nella fase di preparazione al successivo \"54\". Si inserisce nello stesso filone di una narrativa con intento performativo, che scommette sulla \u00abfiducia che la parola modifichi la realt\u00e0 creando comunit\u00e0 potenzialmente in grado di agire\u00bb, e che si fonda sulla convinzione, che d\u00e0 titolo al libro, secondo cui \u00able storie non sono che asce di guerra da disseppellire\u00bb.\nAnalogamente a quanto avviene riguardo alle altre opere del collettivo, di \"Asce di guerra\" \u00e8 esplicitamente consentita la riproduzione totale o parziale e la diffusione per via telematica, purch\u00e9 non a scopo commerciale.\nTrama.\nL'opera alterna l'invenzione letteraria alla realt\u00e0 della ricostruzione storica e della vicenda autobiografica di Ravagli, presentato ai Wu Ming da Carlo Lucarelli e in precedenza autore di due testi di scarsa diffusione, \"I sentieri dell'odio\" e \"Il prato degli uomini spenti\", con cambi di registro scanditi dal succedersi di capitoli i cui titoli rimandano in prevalenza ai tre filoni principali in cui si sviluppa la narrazione.\n\"In cerca del vietcong romagnolo\".\nI capitoli aventi per titolo luogo e data in cui si svolgono gli eventi narrati (prevalentemente Bologna e l'Imolese tra il gennaio e il giugno del 2000) costituiscono quasi tutta la componente di invenzione letteraria dell'opera, seppure anche in questa parte figurino personaggi e vicende reali.\nTali capitoli raccontano la storia del giovane avvocato bolognese Daniele Zani che, un anno dopo la morte del nonno Sergio, detto \"Soviet\", inizia ad interessarsi alla questione degli ex partigiani espatriati nel secondo dopo-guerra. In particolare, sulla base di pochissime informazioni si mette sulle tracce di un romagnolo che avrebbe combattuto in Indocina negli anni cinquanta a fianco dei vietcong.\nZani, che nel frattempo si occupa anche della complessa vicenda del tunisino Said, rimpatriato e separato da moglie e figlie, arriva ad incontrare Vitaliano Ravagli (\"Gap\") dopo una lunga ricerca che lo porta a conoscere ex partigiani realmente esistiti e in vita al momento della stesura del romanzo.\n\"Sentieri dell'odio\".\n\"Sentieri dell'odio\" \u00e8 il titolo dei capitoli (ciascuno recante un diverso sottotitolo) che raccontano in prima persona la vicenda autobiografica di Vitaliano Ravagli dalla seconda met\u00e0 degli anni trenta fino al 1958.\nRavagli, classe 1934, narra della propria infanzia segnata dalla povert\u00e0, dalle sofferenze legate alla guerra e dalle frustrazioni di un dopoguerra che non manteneva le promesse di riscatto e giustizia sociale suscitate dalla Resistenza; di qui la decisione di lasciare clandestinamente l'Italia e recarsi a combattere in Indocina.\nLa narrazione prosegue quindi con la descrizione delle due esperienze (una nel 1956 e l'altra nel 1958) di Ravagli in una sorta di brigata internazionale guidata da un ufficiale cinese e operante principalmente nelle giungle del Laos, in supporto alle truppe nordvietnamite di Ho Chi Minh.\n\"Tre fratelli, lo zio Ho e lo zio Sam\".\nNei capitoli dal titolo \"Tre fratelli, lo zio Ho e lo zio Sam - Storia disinvolta delle guerre d'Indocina\" vengono ricostruite le vicende belliche e politiche che hanno caratterizzato tale area, e in particolare il Laos - i \"tre fratelli\" del titolo sono tra i protagonisti della lotta di indipendenza del Paese - e il Vietnam, dal 1945 al 1975, ovvero dalla dominazione coloniale francese fino alla resa delle truppe statunitensi in concomitanza con la presa di Saigon da parte dei vietcong.\nCritica.\nCome sottolinea Marco Amici nel \"Bollettino di italianistica\", dal punto di vista letterario \"Asce di guerra\" presenta imperfezioni e i vari frammenti appaiono spesso slegati fra loro, con la continua alternanza di registri diversi che fanno vacillare la tenuta del romanzo, ma non vi \u00e8 rischio di sfaldamento agli occhi del lettore grazie alla partecipazione emozionale che il testo riesce a suscitare e ai simboli e i miti che evoca, a partire da quello collettivo della Resistenza, della Liberazione e della Ricostruzione. Ed \u00e8 proprio su quest'ultimo piano, pi\u00f9 che su quello specificamente letterario, che si \u00e8 concentrato il dibattito intorno al libro, che ha provocato anche \u00abpolemiche e reazioni scomposte\u00bb rispetto ad \u00abuna narrazione che aspira ad essere oltraggiosa nei confronti del presente, che rovista nel fondo della storia per farne emergere gli aspetti pi\u00f9 controversi, per portare alla luce il \u201crimosso\u201d e smuovere le coscienze\u00bb."}
{"id": "2432329", "revid": "830939", "url": "https://it.wikipedia.org/wiki?curid=2432329", "title": "William Humphrey (scrittore)", "text": "Scrisse soprattutto romanzi ispirati alla vita rurale del Texas."}
{"id": "2432330", "revid": "189857", "url": "https://it.wikipedia.org/wiki?curid=2432330", "title": "Vespa muratore", "text": ""}
{"id": "2432334", "revid": "1305772", "url": "https://it.wikipedia.org/wiki?curid=2432334", "title": "Yo! Noid", "text": " \u00e8 un videogioco a piattaforme sviluppato da Now Production e pubblicato nel 1990 da Capcom per Nintendo Entertainment System. Del gioco \u00e8 stata realizzata una versione arcade per PlayChoice-10.\nOriginariamente ispirato all'anime \"Akakage\", il gioco sub\u00ec drastiche modifiche nella versione statunitense del gioco: il protagonista Hanamaru, un ninja dalla caratteristica maschera rossa, venne sostituito con Noid, mascotte della catena di pizzerie statunitense Domino's Pizza, gi\u00e0 protagonista di diversi spot pubblicitari realizzati in claymation, e l'ambientazione fu spostata nella citt\u00e0 di New York.\nModalit\u00e0 di gioco.\nTrama.\nNoid deve battere Mr Green (il suo duplicato malvagio) per salvare la citt\u00e0 e ottenere in ricompensa una gigantesca pizza.\nGameplay.\nNoid utilizza lo yo-yo come arma e, raccogliendo \"magic points\", \u00e8 in grado di sferrare attacchi speciali. Noid pu\u00f2 attraversare i vari livelli a piedi, alcuni su uno skateboard o su un autogiro (una specie di aeroplano) gi\u00e0 presente negli spot della mascotte. \nIl gioco \u00e8 formato da 14 livelli a scorrimento orizzontale. Una particolarit\u00e0 di \"Yo! Noid\" \u00e8 la mancanza di una barra della salute: Noid perde una vita solo con il contatto con un nemico, allo scadere del tempo e se danneggia la pizza che sta trasportando; \u00e8 possibile altres\u00ec guadagnare una vita extra ogni punti raggiunti nel punteggio."}
{"id": "2432337", "revid": "123219854", "url": "https://it.wikipedia.org/wiki?curid=2432337", "title": "Nad Tatrou sa bl\u00fdska", "text": "Nad Tatrou sa bl\u00fdska (\"Un fulmine sui Tatra\") \u00e8 l'inno nazionale della Repubblica Slovacca, composto nel 1844 da Janko Mat\u00fa\u0161ka (1821-1877).\nStoria.\nMat\u00fa\u0161ka scrisse il testo di quello che sarebbe diventato l'inno nazionale slovacco tra il gennaio e il febbraio del 1844 a seguito di una brutale cacciata da Bratislava degli studenti di lingua slovacca da parte degli ungheresi. Come melodia venne usata quella di una canzone tradizionale slovacca, \"Kopala Studienku\", su suggerimento di Jozef Podhradsk\u00fd, una musica di carattere danzante ma triste, essendo in tonalit\u00e0 minore.\nLa canzone divenne popolare durante la \"Primavera dei Popoli\", e il 13 dicembre 1918 divenne parte dell'inno cecoslovacco, bilingue: la parte in lingua ceca era rappresentata dalla prima strofa dell'aria \"\"Kde domov m\u016fj?\" (\"Dov'\u00e8 casa mia?\") tratta dall'operetta \"Fidlova\u010dka\"\"; quella in lingua slovacca era rappresentata dalla prima strofa di \"Nad Tatrou sa bl\u00fdska\", appunto.\nQuando la Repubblica Slovacca si rese indipendente dalla Repubblica Ceca, nel 1993, la seconda strofa fu aggiunta e \"Nad Tatrou sa bl\u00fdska\" divenne ufficialmente l'inno nazionale. Nel periodo 1939-1945, sotto il protettorato nazista, la Slovacchia modific\u00f2 l'inno nel canto \"Hej Slov\u00e1ci\" adattato sul tema dell'inno polacco.\nTesto.\nQuesto il testo originale, in slovacco: Traduzione:\n\"Nad Tatrou sa bl\u00fdska,\" Sopra la Tatra i fulmini lampeggiano,\n\"hromy divo bij\u00fa.\" tuoni battono selvaggiamente.\n\"Zastavme ich bratia,\" lasciateli smettere fratelli,\"ve\u010f sa ony stratia,\" si perderanno,\n\"Slov\u00e1ci o\u017eij\u00fa.\" gli Slovacchi rivivranno\n\"To Slovensko na\u0161e\" La nostra Slovacchia \n\"posia\u013e tvrdo spalo.\" finora ha dormito profondamente.\n\"Ale blesky hromu\" Ma i fulmini \n\"vzbudzuj\u00fa ho k tomu,\" fanno in modo\n\"aby sa prebralo.\" che lei si risvegli.\n\"E\u0161te jedle rast\u00fa\" (questa strofa non viene pi\u00f9 cantata)\n\"na kriv\u00e1nskej strane\"\n\"Kto jak Slov\u00e1k c\u00edti,\"\n\"nech sa \u0161able chyt\u00ed,\"\n\"a medzi n\u00e1s stane.\"\n\"U\u017e Slovensko vst\u00e1va,\" Ora la Slovacchia si rialza,\n\"put\u00e1 si strh\u00e1va.\" si strappa le catene.\n\"Hej rodina mil\u00e1\" Hey,cara famiglia\n\"hodina odbila,\" l'ora ha colpito,\n\"\u017eije matka Sl\u00e1va!\" vive madre Gloria!"}
{"id": "2432338", "revid": "599013", "url": "https://it.wikipedia.org/wiki?curid=2432338", "title": "Bj\u00f8rn Dahl", "text": "Carriera.\nClub.\nDahl ha iniziato a giocare a livello professionistico nel Viking, dove ha giocato per la maggior parte della carriera. Dal 1998 al 2005, \u00e8 stato impiegato in centosettantuno incontri di campionato. Nel 2001, ha vinto la Norgesmesterskapet. Si \u00e8 trasferito al Brann nell'ambito della trattativa che ha portato al Viking il difensore Ragnvald Soma. Oltre a Dahl, al Brann \u00e8 andata una cifra tra i settecentocinquantamila e gli ottocentottantamila euro. Dahl, fin dal 2006, \u00e8 stato considerato un buon acquisto per il Brann. L'anno successivo, si \u00e8 aggiudicato con la sua squadra il campionato 2007. Nel corso del 2009, \u00e8 passato all'H\u00f8nefoss, con cui ha conquistato la promozione. A fine stagione, si \u00e8 trasferito al L\u00f8v-Ham, formazione per cui milit\u00f2 fino al 2011, anno in cui annunci\u00f2 il ritiro dal calcio professionistico. Nell'estate 2013, per\u00f2, torn\u00f2 a giocare a calcio per il S\u00e6dalen, formazione di 6. divisjon.\nNazionale.\nDahl ha giocato sei partite per la , senza mettere a segno alcuna rete. Ha esordito il 13 ottobre 1998, nella partita contro l', terminata quattro a uno per gli scandinavi. L'ultima apparizione \u00e8 datata 13 novembre 1999, in un incontro tra la sua selezione e la , in cui gli iberici si sono imposti per tre a uno.\nIl 28 gennaio 2004 ha disputato la prima partita in Nazionale maggiore, nell'amichevole contro , vinta per cinque a due. A volerlo nella squadra, \u00e8 stato l'allora commissario tecnico \u00c5ge Hareide."}
{"id": "2432344", "revid": "21981", "url": "https://it.wikipedia.org/wiki?curid=2432344", "title": "Primavera dei Popoli", "text": ""}
{"id": "2432345", "revid": "767487", "url": "https://it.wikipedia.org/wiki?curid=2432345", "title": "William A. Owens", "text": "Nato in Texas, studi\u00f2 all'universit\u00e0 dell'Iowa e qui termin\u00f2 gli studi nel 1941. In s\u00e9guito insegn\u00f2 in varie universit\u00e0, tra cui quella del Texas. Le sue opere principali sono \"Walking on Borrowed Land\" e \" This Stubborn Soil\"."}
{"id": "2432347", "revid": "21981", "url": "https://it.wikipedia.org/wiki?curid=2432347", "title": "Inno nazionale slovacco", "text": ""}
{"id": "2432348", "revid": "21981", "url": "https://it.wikipedia.org/wiki?curid=2432348", "title": "Inno nazionale della Slovacchia", "text": ""}
{"id": "2432350", "revid": "21981", "url": "https://it.wikipedia.org/wiki?curid=2432350", "title": "Inno nazionale della Repubblica Slovacca", "text": ""}
{"id": "2432351", "revid": "1965277", "url": "https://it.wikipedia.org/wiki?curid=2432351", "title": "Jean Leray", "text": "Riconoscimenti.\nNel 1971, l'Accademia Nazionale dei Lincei (Italia) gli ha conferito il Premio Internazionale Antonio Feltrinelli per i suoi meriti di scienziato."}
{"id": "2432356", "revid": "74801", "url": "https://it.wikipedia.org/wiki?curid=2432356", "title": "Herbert Dingle", "text": "Studioso di filosofia naturale, fu presidente della Royal Astronomical Society dal 1951 al 1953, pi\u00f9 conosciuto per la sua opposizione alla teoria della relativit\u00e0 ristretta di Albert Einstein.\nBiografia.\nDingle nacque a Londra, ma trascorse l'infanzia a Plymouth, dove fu portato dopo la morte del padre e dove frequent\u00f2 la Scuola delle Scienze e delle Arti. Per mancanza di denaro dovette abbandonare gli studi a 14 anni e inizi\u00f2 a lavorare come impiegato, un lavoro che svolse per undici anni. A 25 anni vinse una borsa di studio presso l'Imperial College di Londra, dove si laure\u00f2 nel 1918. Lo stesso anno Dingle spos\u00f2 Alice Westacott, la quale pi\u00f9 tardi gli diede un figlio. Poich\u00e9 era quacchero, Dingle fu esentato dal servizio militare durante la prima guerra mondiale. Divenne un assistente di laboratorio al Dipartimento di Fisica e si dedic\u00f2 agli studi della spettroscopia (seguendo il suo mentore Alfred Fowler), e specialmente le sue applicazioni nell'astronomia. Fu eletto Fellow della Royal Astronomical Society nel 1922.\nDingle fu membro delle spedizioni britanniche del 1927 a Colwyn Bay e del 1932 a Montr\u00e9al per l'osservazione di eclissi, ma entrambe fallirono a causa del cielo coperto, che impediva ogni osservazione. Pass\u00f2 buona parte del 1932 al California Institute of Technology come studente finanziato dalla Fondazione Rockefeller. Qui conobbe il cosmologo teorico Richard Chace Tolman, e studi\u00f2 cosmologia relativistica.\nDingle divenne professore di filosofia naturale all'Imperial College nel 1938, e insegn\u00f2 Storia e Filosofia della Scienza all'University College di Londra dal 1946 fino alle sue dimissioni nel 1955. Fu uno dei fondatori della \"British Society for the History of Science\" e ne divenne Presidente dal 1955 al 1957. Fond\u00f2 quella che successivamente divenne la \"British Society for the Philosophy of Science\" e il suo giornale, \"The British Journal for The Philosophy of Science\".\nOpere.\nDingle fu autore di \"Modern Astrophysics\" (1924) e di \"Practical Applications of Spectrum Analysis\" (1950). Egli scrisse anche il saggio \"Relativity for All\" (1922) e la monografia \"The Special Theory of Relativity\" (1940). Una collezione delle letture di Dingle sulla Storia e la Filosofia della Scienza fu pubblicata nel 1954. Si interess\u00f2 anche di letteratura inglese, e pubblic\u00f2 \"Science and Literary Criticism\" nel 1949, e \"The Mind of Emily Bront\u00eb\" nel 1974.\nControversie.\nDingle partecip\u00f2 a due dispute pubbliche estremamente polemiche. La prima ebbe luogo durante gli anni 1930, provocata dalle critiche di Dingle al modello cosmologico di Edward Arthur Milne e della collegata metodologia teorica, che Dingle considerava eccessivamente speculativo e non basato su dati empirici. Arthur Eddington fu un altro obiettivo della critica di Dingle, e il dibattito che ne segu\u00ec coinvolse quasi ogni prominente astrofisico e cosmologo in Inghilterra. Dingle apostrof\u00f2 i propri avversari come \"traditori\" del metodo scientifico, e li chiam\u00f2 \"moderni aristotelici\", poich\u00e9 credeva che le loro teorie si basassero sul razionalismo piuttosto che sull'empirismo.\nQualche altro scienziato, specialmente Willem de Sitter, sebbene non approvasse la retorica pi\u00f9 estrema di Dingle, tuttavia concord\u00f2 con Dingle che i modelli cosmologici di Milne, Eddington, e altri erano troppo speculativi. Comunque, la maggior parte degli astronomi moderni successivamente accett\u00f2 la validit\u00e0 del metodo ipotetico-deduttivo di Milne.\nLa seconda disputa nacque nei tardi anni 1950 - dopo il pensionamento di Dingle - e fu centrata sulla teoria della relativit\u00e0 ristretta. \nInizialmente Dingle sostenne che, contrariamente alla solita interpretazione del paradosso dei gemelli, in cui un gemello viaggia nello spazio ad alta velocit\u00e0 e ritorna sulla Terra, mentre l'altro rimane sul pianeta, la relativit\u00e0 speciale non predicesse un invecchiamento differente per i due gemelli; in seguito per\u00f2 comprese e riconobbe che la sua interpretazione era errata. Cominci\u00f2 quindi a sostenere che la relativit\u00e0 speciale fosse sbagliata nelle sue previsioni, bench\u00e9 le prove sperimentali avessero mostrato che egli si sbagliava su questo. Infine Dingle diresse di nuovo le sue critiche sull'incoerenza logica della relativit\u00e0 speciale: \"La teoria [della relativit\u00e0 speciale] richiede inevitabilmente che A lavori pi\u00f9 lentamente di B e B lavori pi\u00f9 lentamente di A, cosa che non richiede una super-intelligenza per comprenderne l'impossibilit\u00e0\" (\"The theory [special relativity] unavoidably requires that A works more slowly than B and B more slowly than A --which it requires no super-intelligence to see is impossible.\"\". Per questo afferm\u00f2 che la ben nota reciprocit\u00e0 delle trasformazioni di Lorentz \u00e8 di per s\u00e9 impossibile. Come Whitrow spieg\u00f2 nel necrologio di Dingle, questo non \u00e8 corretto.\nDingle continu\u00f2 una controversa campagna pubblica per far accettare le sue tesi dalla comunit\u00e0 scientifica, principalmente tramite lettere inviate a vari periodici scientifici, tra cui \"Nature\". Dozzine di scienziati risposero alle dichiarazioni di Dingle, spiegando perch\u00e9 la reciprocit\u00e0 delle trasformazioni di Lorentz non implica alcuna incoerenza logica, ma Dingle respinse tutte le spiegazioni. Questa disputa culmin\u00f2 nel suo libro del 1972 \"Science at the Crossroads\", in cui Dingle afferm\u00f2 che \"una dimostrazione che la teoria della relativit\u00e0 speciale di Einstein \u00e8 falsa \u00e8 stata avanzata, e ignorata, elusa, soppressa e, infatti, trattata in tutti i modi tranne che avere una risposta, dall'intero mondo scientifico\". Inoltre, avvis\u00f2 che \"poich\u00e9 questa teoria \u00e8 alla base in pratica di tutti gli esperimenti in fisica, le conseguenze, se fosse falsa, dati quelli che sono i moderni esperimenti di fisica atomica, potrebbero essere di incommensurabile gravit\u00e0.\" \nL'opinione generale della comunit\u00e0 dei fisici \u00e8 che le obiezioni di Dingle alla coerenza logica della relativit\u00e0 speciale fossero completamente infondate.\nCollegamenti esterni.\nMathpages: What Happened to Dingle?; Herbert Dingle and the Twins"}
{"id": "2432367", "revid": "1519687", "url": "https://it.wikipedia.org/wiki?curid=2432367", "title": "Confederazione italiana di base Unicobas", "text": "La Confederazione Intercategoriale di base - Unicobas \u00e8 un'organizzazione sindacale che si richiama al socialismo libertario, fondata nel 1990. \nOrganizzazione.\nLe sue radici si trovano nel fenomeno \"Cobas\" della fine anni ottanta; \u00e8 stata la prima aggregazione di essi in forma confederale.\nLa sede nazionale \u00e8 a Roma, esistono sedi in 21 provincie.\nFa parte della Federazione europea del sindacalismo alternativo e collabora in tale sede tra le altre, con la Confederaci\u00f3n General del Trabajo spagnola.\nL'AltrascuolA Unicobas \u00e8 l'associazione culturale collegata della confederazione."}
{"id": "2432368", "revid": "1442080", "url": "https://it.wikipedia.org/wiki?curid=2432368", "title": "Heineken Open 2008 - Singolare", "text": "Il singolare del Heineken Open 2008 \u00e8 stato un torneo di tennis facente parte dell'ATP Tour.\nDavid Ferrer era il detentore del titolo, ma ha perso ai quarti contro Julien Benneteau.\nPhilipp Kohlschreiber hanno vinto in finale 7\u20136(4), 7\u20135, contro Juan Carlos Ferrero."}
{"id": "2432369", "revid": "104964856", "url": "https://it.wikipedia.org/wiki?curid=2432369", "title": "Laste", "text": "Laste (\"Laste\" in ladino) \u00e8 una frazione del comune italiano di Rocca Pietore in provincia di Belluno.\nCome specificato nello stesso statuto comunale, \u00e8 costituita da tredici abitati distinti, arroccati in posizione sopraelevata alla destra del torrente Cordevole.\nGeografia fisica.\nL'area su cui si estende Laste corrisponde alle pendici orientali del monte Mig\u00f3n, che degradano dai 2.384 m s.l.m. della cima ai 1.150-1.000 m del letto del torrente Cordevole. Gli abitati si distribuiscono prevalentemente tra i 1.200 e i 1.500 m, dove i dislivelli sono meno marcati. Fa eccezione la sola Saviner di Laste, localizzata sul fondovalle.\nGeografia antropica.\nCome gi\u00e0 accennato, la frazione si articola nei seguenti centri abitati:\nInfrastrutture e trasporti.\nLe principali vie di comunicazione della frazione sono le strade provinciali 563 \"di Salesei\" e 39 \"di Laste\". La prima, gi\u00e0 strada statale, collega Saviner e Salesei di Livinallongo passando per Sopracordevole e Digonera. La seconda si dirama dall'altra poco prima di Digonera e tocca Laste di Sopra, Soppera, Dagai, Val e Col di Laste prima di terminare a Mo\u00e8."}
{"id": "2432371", "revid": "31886", "url": "https://it.wikipedia.org/wiki?curid=2432371", "title": "Rayman Raving Rabbids TV Party", "text": "Rayman Raving Rabbids TV Party \u00e8 un videogioco per Wii, Nintendo DS e Cellulare, creato e pubblicato da Ubisoft e dotato di uno stile di gioco simile ai predecessori \"Rayman Raving Rabbids\" e \"Rayman Raving Rabbids 2\".\n\u00c8 il primo gioco della serie che sfrutta le caratteristiche del Wii Balance Board messo in commercio con Wii Fit l'anno prima, nonch\u00e9 l'ultimo in cui ci sono sia Rayman che i Rabbids.\nVersioni.\nWii.\nUn fulmine colpisce i Rabbids e questi vengono trasportati nella televisione di Rayman, dalla quale li aveva visti nel predecessore. Appena la accende, scopre che i Rabbids hanno criptato il segnale del televisore e decidono loro quali loro programmi far vedere alla televisione di Rayman.\nIl gioco consiste nel vivere una settimana di programmi televisivi dei Rabbids. Ogni giorno, ci sono 10 minigiochi da affrontare per riuscire a concluderrlo e e andare a quello successivo. Ci sono varie categorie, come lo sport estremo, le corse, la musica ecc. Nel corso del gioco, si verificano delle cutscene ambientate negli otto giorni (la settimana in cui si svolge il gioco pi\u00f9 l'epilogo) durante i quali i Rabbids mettono a dura prova la pazienza di Rayman.\nPrimo giorno (luned\u00ec): dopo che Rayman si rifugia in casa sua dopo essere stato inseguito dai Rabbids, questi ultimi finiscono nella sua TV dopo essere stati colpiti da un fulmine e causano problemi al segnale, prendendo il controllo dei canali. Rayman cerca di spegnere la TV, senza successo.\nSecondo giorno (marted\u00ec): Rayman sta lavando i piatti, pulendo le finestre e passando l'aspirapolvere, ma \u00e8 stanco perch\u00e9 i Rabbids gli hanno fatto passare la notte insonne. A un certo punto perde la pazienza e stacca la spina dalla TV, ma quando scopre che essa non si spegne, la colpisce con un pugno pieno di frustrazione, facendo apparire delle crepe sull'angolo in basso a sinistra.\nTerzo giorno (mercoled\u00ec): Durante la notte del giorno dopo, Rayman ha un mal di testa e sta cercando di dormire sul divano con una bottiglietta d'acqua calda spiaccicata sulla testa, ma un coniglio continua ad alzare e diminuire il livello di luminosit\u00e0 della televisione, impedendogli di dormire, al punto da farlo arrabbiare e lanciare contro la TV la bottiglietta d'acqua calda. Le crepe cominciano ad espandersi.\nQuarto giorno (gioved\u00ec): La mattina dopo, Rayman ha passato la notte insonne per la seconda volta in questa settimana. Stavolta un Rabbid non la smette di urlare mentre cambia continuamente il volume, e Rayman cerca di zittirlo avvolgendo esso e la TV con del nastro adesivo, che per\u00f2 si stacca e gli finisce in faccia, cos\u00ec lancia la TV via di casa, crepando ancora di pi\u00f9 lo schermo. Le urla dei Rabbids attirano l'attenzione delle talpe, che rimangono costrette a sopportarli per tutta la giornata. \nQuinto giorno (venerd\u00ec): Rayman passa la giornata in pace senza venire disturbato dopo aver gettato via la televisione, ma il mattino dopo, le talpe, scontente di ci\u00f2 che i Rabbids hanno fatto a loro, bussano alla porta e gli lanciano la TV in casa, crepando lo schermo ancora di pi\u00f9.\nSesto giorno (sabato): I Rabbids riaccendono la TV mentre Rayman \u00e8 sul divano a leggere il giornale, disturbandolo e facendolo arrabbiare a tal punto che lancia la televisione nel gabinetto prima di sbattere la porta del bagno. Lo schermo \u00e8 ora quasi del tutto crepato.\nSettimo giorno (domenica): Il giorno dopo, i Rabbids usano un gancio per tirare ripetutamente lo sciacquone, e Rayman, dopo essere stato disturbato di nuovo mentre legge il giornale, mette la TV nel lavandino dopo averlo riempito d'acqua, ma i Rabbids cominciano ad emettere versi cos\u00ec forti da gonfiare i tubi e far tremare tutta la casa. Le crepe ora coprono tutto lo schermo del televisore.\nOttavo e ultimo giorno (epilogo): La sera del giorno dopo, Rayman ha cambiato canale per guardare una partita di rugby, ma siccome i Rabbids hanno il controllo del segnale, continuano a forzare la televisione sui loro canali. Rayman cerca di cambiare canale per guardare la partita, ma a un certo punto non pu\u00f2 pi\u00f9 farlo per colpa dei Rabbids, e stufo di averli nella TV intenti a disturbarlo e farlo impazzire in qualunque momento, afferra il suo piede e lo lancia contro la televisione, finalmente distruggendola. Tuttavia, viene inseguito dai Rabbids e cacciato di casa, mentre uno di loro accende accidentalmente l'aspirapolvere e ne rimane interessato quando se lo ritrova attaccato alle orecchie, e decide di rimanere in casa. Il telefono squilla e il Rabbid non risponde, rimanendo da solo a urlare.\nNintendo DS.\nUn Rabbids si fa trasportare mediante un marchingegno rudimentale dentro la TV provocando il caos mediatico. Il nostro beniamino dovr\u00e0 riuscire a liberare la TV dai conigli.\nIl gioco consiste in una specie di gioco dell'oca in cui Rayman deve tentare di raggiungere la TV prima del coniglio. Per farlo dovr\u00e0 inoltre superare dei minigiochi con dei Rabbids. Ogni volta che superer\u00e0 un tabellone (5 in totale) dovr\u00e0 inseguire un Rabbids scappato dalla TV prima dello scadere del tempo."}
{"id": "2432372", "revid": "46716", "url": "https://it.wikipedia.org/wiki?curid=2432372", "title": "Frullino", "text": ""}
{"id": "2432375", "revid": "181699", "url": "https://it.wikipedia.org/wiki?curid=2432375", "title": "Vincenza Bono", "text": "Biografia.\nLaureata in Lettere, \u00e8 stata docente e preside negli istituti superiori; moglie del senatore PSDI, Francesco Parrino, alla improvvisa morte di quest'ultimo si candid\u00f2 al Senato nel 1987, venendo eletta nel collegio di Alcamo per lo stesso partito.\nNel 1988 fu nominata Ministro per i beni culturali e ambientali nel governo di pentapartito guidato da Ciriaco De Mita. Dal luglio 1989 al 1992 fu capogruppo del suo partito al Senato.\nFu rieletta al Senato nel 1992, ma non alle successive elezioni del 1994. Nel 1993, durante Tangentopoli, fu accusata di ricettazione e di aver intascato una tangente di due miliardi e mezzo di lire.\nNel 2001 si candid\u00f2 alle elezioni per il sindaco di Alcamo sostenuta da Forza Italia e Biancofiore, ma ottenne il 18,8% dei voti, che le furono insufficienti per andare al ballottaggio.\nNel 2008 si candid\u00f2 alle regionali in Sicilia, in una lista autonomista a sostegno di Raffaele Lombardo, ma non fu eletta.\nNel 2019 pubblic\u00f2, con la collaborazione del giornalista Dario Cocchiara, un libro-intervista ripercorrente la sua vita. Il volume, uscito per i tipi di Navarra Editore, si intitola: \"Enza Bono Parrino, Una donna una storia\"."}
{"id": "2432403", "revid": "2043609", "url": "https://it.wikipedia.org/wiki?curid=2432403", "title": "Margherita d'Este", "text": "Biografia.\nEra figlia di Alfonso III d'Este, duca di Modena e Reggio dal 1628 al 1629, e di Isabella di Savoia; suoi nonni materni furono Carlo Emanuele I di Savoia e la principessa spagnola Caterina Michela d'Asburgo, figlia di Filippo II di Spagna.\nVenne data in sposa a Ferrante III Gonzaga, duca di Guastalla, che spos\u00f2 il 25 giugno 1647.\nNon essendo riuscita Margherita a dare un erede maschio al ducato, alla morte di suo marito Ferrante il titolo pass\u00f2 alla prima figlia Anna Isabella, che divenne duchessa nel 1678 col nome di Isabella I.\nMor\u00ec a Mantova il 12 novembre 1692.\nDiscendenza.\nMargherita e Ferrante ebbero due figlie:"}
{"id": "2432404", "revid": "1632387", "url": "https://it.wikipedia.org/wiki?curid=2432404", "title": "Unreal (End of You)", "text": "Unreal \u00e8 il primo album del gruppo musicale finlandese alternative rock End of You, pubblicato nel 2006 dalla Spinefarm.\nIl disco.\nIn questo disco, si ritrova lo stesso stile che \u00e8 stato presentato con l'album demo \"Walking with No One\". Le tracce \"Walking with No One\", \"Liar\", \"Twisted Mind\" e \"Time to Say\" sono dei remake delle versioni presenti nell'album demo."}
{"id": "2432414", "revid": "114501711", "url": "https://it.wikipedia.org/wiki?curid=2432414", "title": "Piazza della Vittoria (Lodi)", "text": "Piazza della Vittoria, denominata \"piazza Maggiore\" fino al 1924, rappresenta il cuore della citt\u00e0 di Lodi: su di essa si affacciano, in particolare, la basilica cattedrale della Vergine Assunta ed il palazzo municipale (palazzo Broletto) oltre che il palazzo Vistarini, uno dei pi\u00f9 belli della citt\u00e0. Il suo impianto planimetrico si \u00e8 mantenuto pressoch\u00e9 immutato attraverso i secoli: la piazza \u00e8 caratterizzata da una pianta quadrangolare con i lati di circa 74 metri. Con 66 colonne che sorreggono i portici, alcune delle quali provengono dalla distrutta Laus Pompeia, si tratta di un raro esempio di piazza porticata su tutti i quattro lati. Tale singolare peculiarit\u00e0, unita all'eleganza dei palazzi che vi si affacciano (molto vari per colori e dimensioni) la rende un luogo particolarmente suggestivo e scenografico. Piazza della Vittoria, infatti, \u00e8 stata spesso scelta per ospitare eventi di interesse nazionale e registrazioni di spot pubblicitari per la televisione; il Touring Club Italiano, inoltre, l'ha inserita nel 2004 nella lista delle piazze pi\u00f9 belle d'Italia.\nLe facciate degli edifici che si affacciano sulla piazza presentano larghezze molto ridotte, in alcuni casi di pochi metri. Questa caratteristica \u00e8 dovuta all'utilizzo del \"lotto gotico\", profondo ma stretto, tipico di tutte le citt\u00e0 di origine medievale, pensato per sfruttare al massimo lo spazio che si affaccia sulla piazza principale. Per questo motivo, tutti gli edifici hanno le medesime caratteristiche: la bottega al pianterreno con uno spazio coperto dal portico sul fronte e i magazzini nel sotterraneo, la residenza al piano superiore e il cortile sul retro.\nLa selciatura della piazza, nel tipico \"ricciato lombardo\" costituito da ciottoli di fiume, risalirebbe al 1471. Nella prima met\u00e0 dell'Ottocento, il centro del quadrilatero era occupato da un'imponente statua equestre di Napoleone Bonaparte, fatta erigere dallo stesso generale francese per celebrare la sua vittoria nella battaglia di Lodi.\nLa piazza \u00e8 sempre stata al centro della vita della citt\u00e0: nel medioevo vi si tenevano le esecuzioni capitali, le fiere e le feste per l'arrivo dei vescovi, ed anche in epoca pi\u00f9 moderna, le maggiori personalit\u00e0 che hanno visitato Lodi sono sempre passate da questa piazza: da Giuseppe Garibaldi a Benito Mussolini, Giovanni Paolo II e Carlo Azeglio Ciampi. Attualmente la piazza \u00e8 adibita ad area pedonale; nei giorni di marted\u00ec e gioved\u00ec vi si tiene inoltre il tradizionale mercato ambulante."}
{"id": "2432416", "revid": "767487", "url": "https://it.wikipedia.org/wiki?curid=2432416", "title": "Grass Roots (Atban Klann)", "text": "Grass Roots \u00e8 l'album di debutto dei Atban Klann, un gruppo che sarebbero diventati un giorno i Black Eyed Peas.\nL'album doveva essere pubblicato il 6 ottobre 1992 per la \"Ruthless Records\" e distribuito dalla Relativity Records. L'album non \u00e8 mai stato pubblicato e, due anni pi\u00f9 tardi, il gruppo ha pubblicato il primo singolo dell'album, \"Puddles Of H20\". Questo \u00e8 stato l'unico album degli Atban Klann, in quanto siano stati eliminati dalla \"Ruthless\" nel 1995. Tuttavia, sei anni pi\u00f9 tardi il gruppo, ora noto come Black Eyed Peas, avrebbe pubblicato l'album \"Behind the Front\"."}
{"id": "2432419", "revid": "1573940", "url": "https://it.wikipedia.org/wiki?curid=2432419", "title": "Gian Carlo Sangalli", "text": "Biografia.\nGian Carlo Sangalli nasce ad Arezzo nel 1952 da una famiglia di commercianti bresciani.\nBolognese d'adozione, \u00e8 sotto le Due Torri che svolge i suoi studi e il contestuale lavoro nelle attivit\u00e0 di famiglia nel centro storico, prima di dedicarsi all'impegno in CNA.\n\u00c8 sposato, senza figli.\nIncarichi politici e istituzionali.\nLa storia della sua \u201cmilitanza\u201d al servizio dell'artigianato e della Piccola e Media Impresa inizia nel 1981, quando diviene responsabile della sede CNA di Borgo Panigale.\nNel 1989, dopo aver diretto il Dipartimento economico, viene eletto segretario provinciale di CNA; cinque anni pi\u00f9 tardi diventa segretario nazionale della Confederazione.\n\u00c8 stato tra i protagonisti della nascita dell'Unione europea della piccola e media impresa (Ueapme), di cui \u00e8 stato membro dell'executive board e vicepresidente.\nNel 1998 \u00e8 stato eletto presidente della Camera di Commercio di Bologna, carica confermata nel 2003 e nel 2008 e alla quale ha rinunciato, appena dopo l'inizio del terzo mandato, per candidarsi alle elezioni politiche con il Partito Democratico, dimettendosi immediatamente, all'annuncio della sua candidatura, dalla guida di Cna nazionale.\n\u00c8 stato Presidente dell'Aeroporto Guglielmo Marconi di Bologna e dell'Istituto Guglielmo Tagliacarne per la promozione della cultura economica.\nElezione a senatore.\nAlle elezioni politiche del 2008 viene eletto al Senato della Repubblica, nelle liste del Partito Democratico nella circoscrizione Emilia-Romagna.\n\u00c8 membro della 10\u00aa Commissione permanente (Industria, commercio, turismo) ed \u00e8 attualmente membro della Direzione Nazionale del Partito Democratico.\nAlle elezioni politiche del 2013 viene rieletto senatore. Viene nominato vicepresidente della 5 Commissione Bilancio del Senato. Dopo le dimissioni del Presidente della Commissione Antonio Azzollini su cui pende una richiesta di arresto per il crac dell'Ospedale \"Divina Provvidenza\" in qualit\u00e0 di vicepresidente, guida la Commissione dall'8 luglio 2015, giorno delle dimissioni di Azzollini al 22 ottobre 2015, giorno dell'elezione del nuovo presidente Giorgio Tonini."}
{"id": "2432424", "revid": "1776051", "url": "https://it.wikipedia.org/wiki?curid=2432424", "title": "Francesco Sanna", "text": "Biografia.\nNel 1992 \u00e8 stato l'ultimo segretario nazionale del Movimento giovanile della Democrazia Cristiana.\nAlle elezioni regionali in Sardegna del 2004 viene eletto consigliere nelle liste de La Margherita in provincia di Carbonia-Iglesias.\nAlle elezioni politiche del 2008 viene eletto al Senato della Repubblica, in regione Sardegna, nelle liste del Partito Democratico.\nAlle elezioni politiche del 2013 viene eletto alla Camera dei deputati, nella circoscrizione Sardegna, sempre tra le file del Partito Democratico.\nSi ricandida nuovamente con il PD alle elezioni politiche del 2018 del 4 marzo alla Camera dei deputati per la circoscrizione Sardegna, ma non viene eletto."}
{"id": "2432429", "revid": "30610", "url": "https://it.wikipedia.org/wiki?curid=2432429", "title": "Puddles of H20", "text": ""}
{"id": "2432435", "revid": "339392", "url": "https://it.wikipedia.org/wiki?curid=2432435", "title": "La Guida", "text": ""}
{"id": "2432436", "revid": "120625665", "url": "https://it.wikipedia.org/wiki?curid=2432436", "title": "Equazione dell'Anti-vita", "text": "L'Equazione dell'Anti-vita (\"Anti-Life Equation\"), tradotta anche come \"Equazione Anti-vita\", \u00e8 un'equazione fittizia che sta cercando il personaggio dei fumetti DC Comics Darkseid, nominata per la prima volta su \"Forever People\" n. 5 (novembre 1971).\nStoria.\nDarkseid venne a conoscenza dell'esistenza dell'Equazione all'incirca trecento anni fa, quando venne a contatto con la popolazione di Marte, ed \u00e8 proprio per scoprirla che invi\u00f2 le sue forze sulla Terra, poich\u00e9 credeva che l'equazione si trovasse nel subconscio umano.\nLe storie originali di Jack Kirby stabiliscono che l'Equazione conferisce a chi la impara il potere di dominare la volont\u00e0 di tutte le razze senzienti e deve il suo nome al fatto che \u00abse sei sotto il completo controllo di qualcuno, non sei veramente vivo!\u00bb.\nInterpretazioni dell'Equazione.\nNel corso degli anni l'Equazione dell'Anti-vita ha avuto tante versioni quanti i suoi autori. La versione pi\u00f9 recente \u00e8 quella presentata nella miniserie del 2005 \"Sette Soldati della Vittoria: Mister Miracle\" da Grant Morrison:\nQuesta versione \u00e8 simile all'equazione aristocratica di Nietzsche:\nNella miniserie \"Cosmic Odyssey\" di Jim Starlin, l'Equazione si rivela essere una divinit\u00e0 oscura che corrompe e distrugge qualunque cosa tocchi. Questa rivelazione sciocca persino Darkseid, che si unisce ai Nuovi Dei e a un gruppo di supereroi terrestri per fermare l'entit\u00e0 e distruggerla.\nVari fumetti hanno definito l'equazione in modi differenti, ma un'interpretazione comune sembra essere che l'equazione sia una prova matematica della futilit\u00e0 dell'esistenza."}
{"id": "2432437", "revid": "729019", "url": "https://it.wikipedia.org/wiki?curid=2432437", "title": "Tupolev Tu-125", "text": "Il Tupolev Tu-125 \u00e8 il progetto di un bombardiere strategico supersonico progettato dall'OKB 156 Tupolev per l'aviazione sovietica alla fine degli anni cinquanta. Lo sviluppo del nuovo velivolo, che avrebbe dovuto sostituire il Tupolev Tu-22, fu interrotto nel 1962, a causa del mutamento della strategia sovietica.\nSviluppo.\nLo sviluppo di un nuovo bombardiere per le forze strategiche sovietiche venne intrapreso dalla Tuplev alla fine degli anni cinquanta. Infatti, l'ultimo aereo di questo tipo progettato dall'OKB di Andrej Nikolaevi\u010d Tupolev, il Tu-22, aveva avuto un successo piuttosto limitato. Per questa ragione, si inizi\u00f2 a lavorare ad un sostituto. Le opzioni previste furono due.\nLa prima era una soluzione a basso rischio tecnologico, e consisteva in modifiche non estese al progetto iniziale. Si trattava dell'opzione che poi si concretizz\u00f2, e divenne il Tupolev Tu-22M, ancora oggi in servizio in gran numero.\nLa seconda soluzione, invece, prevedeva un velivolo completamente nuovo, caratterizzato da forme innovative e da una velocit\u00e0 altamente bisonica. Questo aereo, che ricevette il nome interno di \u201cprogetto 125\u201d, ebbe uno sviluppo piuttosto complesso, tanto che il progetto base del 1958 fu completamente rivisto nei primissimi anni sessanta.\nLo sviluppo del nuovo aereo, che stava comunque incontrando parecchie difficolt\u00e0 tecniche, fu comunque cancellato nel 1962, quando i sovietici decisero di puntare sui missili balistici intercontinentali.\nTecnica.\nIl progetto preliminare del Tu-125 era molto diverso da quello definitivo. In generale, si trattava di un aereo con ala a delta ed alette canard, spinto da due turbogetti NK-6 (o NK-10, che erano piuttosto simili), ognuno dei quali capace di una spinta al decollo di 24\u00a0000 kg (48\u00a0000 complessivi). Questi erano sistemati con le prese d\u2019aria accanto alla fusoliera, mentre gli scarichi erano dietro. L'aereo avrebbe dovuto avere una doppia deriva. L'armamento era costituito da un unico missile aria-superficie AS-4 Kitchen, armato con una testata nucleare. I dati tecnici sono quelli inseriti in tabella.\nLa seconda versione, definitiva, era invece piuttosto diversa. Intanto, i motori previsti erano quattro: in dettaglio, si trattava di R-15B-300, ognuno dei quali con una spinta al decollo di 15\u00a0000 kg (60\u00a0000 complessivi). I motori erano sistemati a coppie sotto le ali, in due gondole. Diverse erano anche le caratteristiche fisiche: la lunghezza era maggiore (41,1 metri), mentre l'altezza e l'apertura alare risultavano leggermente inferiori (9,55 metri e 22,2 metri rispettivamente). La superficie alare avrebbe dovuto raggiungere il 226 m\u00b2. Le soluzioni tecniche per la fusoliera erano praticamente le stesse. L'unica differenza riguardava la coda, a deriva singola. Rispetto al progetto precedente, inoltre, risultava molto pi\u00f9 alta la velocit\u00e0 prevista: infatti, con gli R-15B-300, il Tu-125 avrebbe dovuto raggiungere una velocit\u00e0 massima nell'ordine dei 3\u00a0500 km/h, con una velocit\u00e0 di crociera di 2\u00a0500. Minore risultava invece l'autonomia, di 4\u00a0800 km. Armamento e quota di tangenza erano gli stessi. L'equipaggio, in entrambe le versioni, non \u00e8 conosciuto.\nPer la costruzione, era previsto un ampio ricorso a leghe metalliche a base di titanio. Inoltre, furono effettuate numerosissime prove aerodinamiche in galleria del vento. La configurazione generale del velivolo, estremamente innovativa, non convinceva per\u00f2 i militari, che espressero seri dubbi a proposito della stabilit\u00e0 dell'aereo.\nUtilizzo.\nIl programma relativo al Tu-125 fu cancellato nel 1962, ed il progetto rimase interamente sulla carta. Comunque, oltre al ruolo primario relativo al trasporto di un missile a lungo raggio a testata nucleare, vennero ipotizzati anche altri impieghi:"}
{"id": "2432439", "revid": "38120", "url": "https://it.wikipedia.org/wiki?curid=2432439", "title": "Equazione dell'Antivita", "text": ""}
{"id": "2432440", "revid": "38120", "url": "https://it.wikipedia.org/wiki?curid=2432440", "title": "Equazione dell'Anti-Vita", "text": ""}
{"id": "2432442", "revid": "38120", "url": "https://it.wikipedia.org/wiki?curid=2432442", "title": "Equazione Antivita", "text": ""}
{"id": "2432443", "revid": "38120", "url": "https://it.wikipedia.org/wiki?curid=2432443", "title": "Equazione Anti-Vita", "text": ""}
{"id": "2432444", "revid": "38120", "url": "https://it.wikipedia.org/wiki?curid=2432444", "title": "Equazione Anti-vita", "text": ""}
{"id": "2432451", "revid": "121876346", "url": "https://it.wikipedia.org/wiki?curid=2432451", "title": "Rossana Boldi", "text": "Biografia.\n\u00c8 laureata all'Universit\u00e0 degli Studi di Pavia in Medicina e Chirurgia, specializzata in odontoiatria e protesi dentaria.\nAttivit\u00e0 politica.\nNel 2001 viene eletta senatrice nel \"collegio uninominale\" di Ovada. Ricandidata in Senato nel 2006, risulta la prima dei non eletti.\nAlle elezioni politiche del 2008 viene rieletta Senatrice. \u00c8 stata Presidente della Commissione permanente Politiche dell'Unione Europea del Senato della Repubblica nella XVI legislatura.\n\u00c8 inoltre stata membro della delegazione parlamentare italiana presso l'assemblea del Consiglio d'Europa.\nNon si ricandida in Parlamento alle elezioni politiche del 2013.\nAlle elezioni politiche italiane del 2018 viene eletta alla Camera dei Deputati, nelle liste della Lega nella circoscrizione Piemonte 2.\nControversie.\nIl 6 luglio 2012 fa una gaffe parlando della morte del senatore a vita Sergio Pininfarina: \"non si devono pi\u00f9 nominare senatori a vita - dice la senatrice - anche uno di meno \u00e8 gi\u00e0 qualcosa\". Lo stesso giorno, a seguito di polemiche, l'esponente della LNP ha rilasciato alla trasmissione radiofonica di Radio24 \"La zanzara\" le seguenti dichiarazioni: \"Chiedo scusa alla famiglia Pininfarina se ritengono di essersi offesi. La mia \u00e8 stata una frase infelice, una voce dal sen sfuggita. Mi sono espressa male, chi mi conosce sa che non avrei mai detto una cosa del genere\"."}
{"id": "2432455", "revid": "944090", "url": "https://it.wikipedia.org/wiki?curid=2432455", "title": "Anna Beatrice d'Este", "text": "Anna Beatrice fu l'ultima effettiva consorte dei sovrani di Mirandola e Concordia, in quanto il successore di suo marito, Francesco Maria Pico, durante il suo regno fu celibe e con lui si vide la fine del Ducato della Mirandola che, dopo la deposizione di Francesco Maria stesso, venne annesso al Ducato di Modena e Reggio.\nBiografia.\nNascita e famiglia.\nAnna Beatrice d'Este nacque nel 1626, figlia di Alfonso III d'Este, futuro duca di Modena e Reggio, e di Isabella di Savoia; suoi nonni paterni furono il duca Cesare d'Este e Virginia de' Medici, unica figlia che il granduca toscano Cosimo I de' Medici ebbe dall'amante (poi seconda moglie) Camilla Martelli; mentre, suoi nonni materni furono il duca Carlo Emanuele I di Savoia e la principessa spagnola Caterina Michela d'Asburgo, figlia del re Filippo II di Spagna e della sua terza moglie Elisabetta di Valois.\nMatrimonio.\nAnna Beatrice venne data in sposa ad Alessandro II Pico, duca di Mirandola e marchese di Concordia dal 1637, pi\u00f9 giovane di lei di 5 anni. Il matrimonio aveva l'obiettivo di rinsaldare i rapporti sempre problematici tra le due casate. Le nozze vennero celebrate il 27 aprile 1656 (secondo altre fonti il 29 aprile) nel Duomo di Modena e nacquero numerosi figli. Come sua moglie, Anna Beatrice divenne duchessa consorte di Mirandola e marchesa consorte di Concordia.\nMorte.\nAnna Beatrice mor\u00ec a Mirandola il 25 settembre 1690. Venne sopravvissuta per pochi mesi dal marito, che mor\u00ec a Concordia il 2 febbraio 1691.\nCon la sua morte, Anna Beatrice divenne l'ultima effettiva consorte dei sovrani di Mirandola e Concordia. Infatti, il successore di suo marito, il nipote Francesco Maria Pico, sal\u00ec al potere a poco pi\u00f9 di 2 anni di et\u00e0 e si spos\u00f2 per la prima volta solamente nel 1716, quando ormai ebbe gi\u00e0 perduto tutti i titoli e subito la confisca dei beni (1708); infatti, Francesco Maria venne meno agli obblighi imperiali, schierandosi con i Francesi, venendo cos\u00ec dichiarato decaduto per fellonia ed espulso dal Ducato mirandolese, che poco dopo venne venduto agli Este ed annesso al Ducato di Modena e Reggio.\nDiscendenza.\nDal matrimonio di Anna Beatrice d'Este con Alessandro II Pico nacquero i seguenti figli:"}
{"id": "2432456", "revid": "1516087", "url": "https://it.wikipedia.org/wiki?curid=2432456", "title": "La bionda di cemento", "text": "La bionda di cemento \u00e8 un romanzo di Michael Connelly, edito nel 1995, il terzo di una lunga serie avente come protagonista il detective Harry Bosch. Anche questo libro, come tutti quelli di questa collana, pu\u00f2 essere considerato un \"police procedural\" atipico, in quanto la figura di Bosch \u00e8 assolutamente predominante e non viene messo in particolare risalto l'eventuale contributo alle indagini di altri poliziotti.\nIl titolo.\nLa bionda di cemento si riferisce sia alla vittima del serial killer trovata sepolta nel cemento dopo esservi rimasta due anni, sia alla statua raffigurante la Giustizia fuori il tribunale dove le udienze del processo hanno luogo.\nTrama.\nDurante il processo per l'omicidio di un serial killer, Bosch si trova coinvolto in un altro delitto, che sembra avere la stessa firma, ma \u00e8 stato compiuto 2 anni dopo la morte dello stesso serial killer. Bosch deve lottare su due fronti: difendersi da un processo dove viene dipinto come un assassino e carnefice e capire chi possa aver commesso un delitto seguendo lo stesso schema del serial killer."}
{"id": "2432458", "revid": "1851848", "url": "https://it.wikipedia.org/wiki?curid=2432458", "title": "Luciano Cagnin", "text": ""}
{"id": "2432463", "revid": "1410376", "url": "https://it.wikipedia.org/wiki?curid=2432463", "title": "Alberto Filippi", "text": "Biografia.\nDopo gli studi classici si laurea in Economia e Commercio presso l'universit\u00e0 Ca' Foscari di Venezia. Successivamente ottiene l'abilitazione alla professione di dottore commercialista e revisore ufficiale dei conti.\nDi professione imprenditore, nel 1999 ha assunto la carica di amministratore delegato della Unichimica srl di Torri di Quartesolo, azienda di famiglia di cui Filippi rappresenta la terza generazione. Dal 2002 \u00e8 al vertice di Uniholding SpA.\nCarriera politica.\nNel 1994 si iscrive alla Lega Nord e viene nominato lo stesso anno assessore all'urbanistica, ecologia e ambiente nel comune di Arcugnano, in provincia di Vicenza.\nNel 1997 viene eletto consigliere provinciale a Vicenza.\nNel 2006 viene eletto deputato; diviene capogruppo in commissione finanze dal 6 giugno 2006 e passa dal 16 ottobre in 5\u00b0 commissione (bilancio, tesoro e programmazione). Dal 13 ottobre 2006 viene nominato capogruppo nella commissione bicamerale per le questioni regionali.\nNel 2008 \u00e8 eletto sia senatore sia consigliere comunale di Vicenza.\nIl 29 luglio 2011 la segreteria federale della Lega Nord espelle Filippi dal partito.\nDopo alcuni mesi nel Gruppo misto, l'8 novembre 2011 aderisce al gruppo parlamentare di Coesione Nazionale, fondando nel contempo il movimento \"S\u00ec Sindaci\", che raccoglie alcuni amministratori veneti, in difesa delle autonomie locali e delle problematiche dei Comuni, con un orientamento chiaro rivolto ai valori della destra tradizionale.\nIl 7 dicembre 2012 Filippi aderisce a La Destra, tornando quindi al Gruppo misto.\nFilippi ha sempre dichiarato il suo impegno nella lotta contro la vivisezione e gli sprechi della politica."}
{"id": "2432465", "revid": "57872", "url": "https://it.wikipedia.org/wiki?curid=2432465", "title": "Sindaci di Cogoleto", "text": ""}
{"id": "2432468", "revid": "124208188", "url": "https://it.wikipedia.org/wiki?curid=2432468", "title": "Souphanouvong", "text": "Rampollo di un'importante famiglia nobiliare legata alla casa reale di Luang Prabang, la sua adesione al marxismo gli procur\u00f2 il soprannome \"Principe Rosso\". Fu uno dei protagonisti delle lotte per l'indipendenza del Laos, che nel 1893 era stato colonizzato e posto sotto l'amministrazione dell'Indocina francese.\nBiografia.\nEra il pi\u00f9 giovane dei 22 figli di Bunkhong, l'ultimo vicer\u00e9 del Regno di Luang Prabang. La madre era la cittadina comune Mon Kham Uan, ed i fratellastri, figli di Bunkhong e di una rappresentante della famiglia reale laotiana, erano Souvanna Phouma e Phetsarath Rattanavongsa, a loro volta protagonisti delle vicende che portarono all'indipendenza del paese.\nIdeologia maturata in Francia ed in Vietnam.\nFu educato prima ad Hanoi e poi a Parigi, dove studi\u00f2 ingegneria civile. In Francia divenne un simpatizzante del Fronte Popolare, la coalizione delle sinistre nata nel 1934, e si avvicin\u00f2 al comunismo l'anno dopo la laurea, mentre lavorava nel porto di Le Havre. Al suo ritorno in patria, le autorit\u00e0 coloniali francesi lo inviarono a lavorare come ingegnere civile a Nha Trang, in Vietnam, dove spos\u00f2 Le Thi Ky-Nam, una comunista locale che avrebbe esercitato influenza sulle sue decisioni e gli avrebbe dato 11 figli. Durante il soggiorno in Vietnam, che si protrasse fino alla fine della seconda guerra mondiale, si avvicin\u00f2 alle posizioni del Viet Minh, movimento indipendentista di matrice comunista capeggiato da Ho Chi Minh.\nLao Issara.\nLe armate dell'Impero del Giappone occuparono il Laos nel marzo 1945, imprigionando o disperdendo i francesi, e l'8 aprile obbligarono il filo-francese re Sisavang Vong a proclamare l'indipendenza del paese. Al principe Phetsarath Rattanavongsa, fratellastro di Souphanouvong, furono assegnate la cariche di primo ministro e vicer\u00e9. Con la capitolazione giapponese del 15 agosto, le truppe di Tokyo si ritirarono ed il 28 agosto Phetsarath invi\u00f2 un comunicato ai governatori delle province che confermava l'indipendenza del paese. Il 15 settembre, Phetsarath proclam\u00f2 la riunificazione del regno con capitale a Vientiane, malgrado la presenza di truppe franco-laotiane, ed annunci\u00f2 l'imminente formazione di un Parlamento.\nIl 7 ottobre 1945, Souphanouvong torn\u00f2 in Laos con una delegazione di Viet Minh e si incontr\u00f2 a Savannakhet con i partigiani guidati da Boun Oum, il principe di Champasak, che erano appena rientrati dall'esilio ed avevano preso il controllo della Provincia di Champasak. I due gruppi strinsero alleanza militare e formarono il Comitato del Laos Indipendente. Souphanouvong torn\u00f2 verso nord occupando Thakhek e giungendo poi a Vientiane, dove il 15 ottobre si era installato il governo rivoluzionario chiamato Lao Issara. Il re Sisavang Vong era rimasto fedele ai francesi ed invi\u00f2 una lettera di licenziamento a Phetsarath dalle cariche di primo ministro e vicer\u00e9. Il principe accett\u00f2 le dimissioni ma gli altri membri del governo iniziarono le ostilit\u00e0 contro la monarchia. Il 12 ottobre fondarono il Lao Issara e promulgarono la Costituzione provvisoria che istituiva la Repubblica del Pathet Lao e destituiva la monarchia. A capo del governo del Lao Issara fu posto il governatore di Vientiane Xieng Mao, mentre la presidenza della repubblica fu affidata a Phetsarath. Nel movimento conflu\u00ec il Comitato del Laos Indipendente di Souphanouvong, che venne nominato ministro della Difesa e capo dell'esercito, e subito sigl\u00f2 un'alleanza militare con il governo Viet Minh di Ho Chi Minh.\nIl nuovo governo era nato su basi instabili, alcune province settentrionali erano presidiate da truppe cinesi, incaricate di arrestare i giapponesi, ed altre erano rimaste in mano alla guerriglia francese, con cui collaboravano membri dell'etnia hmong. Lo stesso Boun Oum di Champasak, pur alleato con Souphanouvong, dimostrava la sua simpatia per i francesi. Tra gli altri problemi che minavano la stabilit\u00e0 del Lao Issara, il pi\u00f9 grave era quello economico: le casse dello Stato erano vuote e mancavano i soldi per pagare i funzionari. In gennaio inizi\u00f2 il rapido declino del Lao Issara, la diplomazia di Parigi ottenne il ritiro delle truppe cinesi, che permise ai francesi la riconquista di Savannakhet e l'assedio di Thakhek, roccaforte di Souphanouvong, dove in una sola giornata persero la vita un migliaio di laotiani. In evidente difficolt\u00e0, il governo dovette abbandonare Vientiane e trasferirsi a Luang Prabang. Con le truppe francesi ormai prossime alla citt\u00e0, i membri del governo fuggirono in Thailandia ed il 23 aprile il sovrano torn\u00f2 al potere. Dichiar\u00f2 nulli tutti gli atti emanati dall'occupazione giapponese in poi ed accett\u00f2 l'istituzione della monarchia costituzionale, sotto protettorato francese.\nEsilio a Bangkok.\nIl governo del Lao Issara si riform\u00f2 in esilio a Bangkok, appoggiato dalla locale diplomazia che reclamava i diritti thai sui territori laotiani in mano ai francesi, ma gruppi sparsi di partigiani continuarono nel paese la resistenza contro i colonizzatori. Si rifugiarono ad Hanoi altri membri del movimento, tra cui i futuri capi del Partito Rivoluzionario del Popolo Lao Kaysone Phomvihane e Nouhak Phoumsavanh, convinti che l'indipendenza del Laos avrebbe potuto arrivare solo con l'appoggio dei nord-vietnamiti. Anche il comandante delle guarnigioni di Savannakhet Thao O Anourack si rifugi\u00f2 ad Hanoi, dove accett\u00f2 la proposta di fondare un comitato per la liberazione del Laos. Inizi\u00f2 le operazioni militari nel nord del paese tenendosi in contatto con la dirigenza di Lao Issara di Bangkok.\nMentre continuava la lotta di resistenza degli indipendentisti, che effettuavano operazioni di guerriglia anche lungo la frontiera thailandese agli ordini di Souphanouvong, l'11 maggio 1947 fu promulgata la nuova Costituzione. Proclamava l'indipendenza del nuovo Regno del Laos sotto il protettorato dell'Unione francese, il nuovo organismo che controllava tutte le colonie francesi. Un colpo di Stato in Thailandia port\u00f2 al potere una fazione favorevole alle trattative per ricomporre la disputa con i francesi, tale evento lasci\u00f2 il governo del Lao Issara privo dell'appoggio ricevuto fino ad allora. L'ostilit\u00e0 di Phetsarath verso i Viet Minh port\u00f2 ad attriti insanabili con Souphanouvong, che usc\u00ec dal direttivo.\nIl lavoro della diplomazia francese con i moderati del Lao Issara in esilio convinse la maggior parte dei membri ad accettare l'amnistia offerta dal governo laotiano e a ritornare nel paese nell'ottobre del 1949. Tale evento segn\u00f2 lo scioglimento del governo in esilio e del movimento stesso. Phetsarath rimase in Thailandia, ritirandosi dalla vita politica, mentre Souphanouvong continu\u00f2 la lotta clandestina e raggiunse Kaysone Phomvihane e Nouhak Phoumsavanh nelle giungle nord-vietnamite, dove i guerriglieri locali avevano iniziato contro i francesi la guerra d'Indocina.\nPathet Lao e guerra civile laotiana.\nTra il 13 ed il 15 agosto del 1950 si tenne il Congresso dei Rappresentanti del Popolo Laotiano, convocato da Souphanouvong, che diede vita al movimento chiamato Pathet Lao. Il programma stilato nell'occasione prevedeva tra l'altro la sovranit\u00e0 e l'indipendenza del paese, l'uguaglianza fra tutte le etnie e l'unit\u00e0 coi popoli di Vietnam e Cambogia per la liberazione dell'Indocina. Tra il 1951 ed il 1952, sia il Pathet Lao, con l'aiuto dei nord-vietnamiti, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un'armata di 40.000 Viet Minh, comandati dal generale V\u00f5 Nguy\u00ean Gi\u00e1p e supportati da 2.000 militanti del Pathet Lao agli ordini di Souphanouvong, invasero il nord-est del Laos con lo scopo di prendere Luang Prabang e la piana delle giare. Furono respinti da 10.000 truppe reali affiancate da 3.000 regolari francesi. I ribelli in ripiegamento occuparono buona parte del nord-est e si insediarono nella Provincia di Xiangkhoang. Fu questo il segnale d'avvio della guerra civile laotiana, che avrebbe insanguinato il paese fino al 1975.\nFine della colonizzazione francese ed indipendenza del Laos.\nNella primavera del 1954, truppe nord-vietnamite sconfissero il distaccamento francese nella battaglia di Dien Bien Phu, ponendo fine alla guerra d'Indocina e al dominio francese nel sudest asiatico Indocina. Una delegazione del Pathet Lao fu presente alla Conferenza di Ginevra (1954), che sanc\u00ec l'indipendenza del Laos, ma non venne accettata ai tavoli di trattativa. Le istanze dei comunisti laotiani furono presentate dai Viet Minh, che non ottennero il riconoscimento formale del Pathet Lao, ma gli assicurarono il diritto di presidiare le odierne province di Houaphan e Phongsali.\nLa \"guerra segreta\" americana.\nDopo la caduta dei francesi, furono gli statunitensi che si presero in carico di finanziare il Governo Reale Laotiano e l'esercito del regno. Il conflitto divenne noto come \"guerra segreta\" per il ruolo che vi ebbero gli Stati Uniti, costretti ad agire nell'ombra in Laos dopo che la Conferenza di Ginevra del 1954 ne aveva dichiarato la neutralit\u00e0. Agli inizi del 1955 fu istituita una missione operativa americana in Laos che pag\u00f2 l'80% delle spese governative e la totalit\u00e0 delle spese militari. Ci\u00f2 port\u00f2 alla rottura delle trattative di riconciliazione nazionale tra il governo di Katay Don Sasorith ed il Pathet Lao, che boicott\u00f2 le elezioni di quell'anno in segno di protesta per l'ingerenza americana.\nIl dialogo con il governo riprese nel 1956 con il ritorno a primo ministro di Souvanna Phouma, fratellastro di Souphanouvong e \"leader\" della fazione che spingeva per l'unit\u00e0 nazionale. Il nuovo capo del governo concord\u00f2 un cessate il fuoco con Souphanouvong, che pose come condizione il riconoscimento governativo della legittimit\u00e0 del Pathet Lao ad amministrare i territori che occupava. Parallelamente, un sostanzioso numero di truppe laotiane comuniste furono inviate in Vietnam del Nord ad addestrarsi. Per far naufragare queste operazioni, il servizio segreto statunitense della CIA finanzi\u00f2 nel 1957 una forza di 7.000 guerriglieri anti-comunisti di etnia hmong guidati dal generale Vang Pao, che si insediarono sulle colline intorno alla piana delle giare, occupata dal Pathet Lao. Questi guerriglieri costituirono per anni una spina nel fianco del Pathet Lao.\nNel 1957, il Pathet Lao restitu\u00ec al Regno del Laos il controllo dell'area occupata, ottenendo in cambio l'inclusione di due ministri comunisti nel nuovo governo di unit\u00e0 nazionale guidato da Souvanna Phouma, uno dei quali fu lo stesso Souphanouvong, al quale fu affidato il Ministero della Pianificazione. Le elezioni del 1958 segnarono un notevole avanzamento del Pathet Lao, che mise in allarme gli Stati Uniti: Washington sospese gli aiuti al Regno del Laos e la crisi che segu\u00ec costrinse Souvanna Phouma alle dimissioni. Si instaur\u00f2 un governo conservatore che nel 1959 pose Souphanouvong agli arresti insieme ad altri membri del Pathet Lao. L'anno successivo riusc\u00ec a fuggire convertendo alla sua causa le guardie carcerarie, e dopo un cammino di 300\u00a0km raggiunse i rifugi del Pathet Lao nel nord-est del paese, dove riprese a combattere.\nCoinvolgimento nella guerra del Vietnam e bombardamenti americani.\nNel 1960, il conflitto si fuse con la guerra del Vietnam, facendo dell'Indocina un unico teatro di guerra. I nord-vietnamiti cominciarono la costruzione del sentiero di Ho Chi Minh, che in buona parte attraversava le regioni montuose laotiane, per infiltrare uomini e garantire rifornimenti alle truppe impegnate nella guerriglia nel Vietnam del Sud. Souphanouvong continu\u00f2 anche a lavorare per la pace, promuovendo una conferenza internazionale che non ebbe successo ed ottenne nel 1962 un ministero nel nuovo governo di unit\u00e0 nazionale di Souvanna Phouma, che nel 1964 venne nuovamente rovesciato dalle destre.\nIl completamento del sentiero di Ho Chi Minh spinse gli americani ad intraprendere la pi\u00f9 grande campagna di bombardamenti dai tempi della II Guerra Mondiale. L'inaudito volume dei bombardamenti costrinse le forze del Pathet Lao ad asserragliarsi dal 1964 al 1973 nelle grotte di Vieng Xay, in provincia di Houaphan. Per tutti gli anni che seguirono il conflitto laotiano si svilupp\u00f2 su due fronti, quello della piana delle giare, nella provincia di Xiangkhoang, teatro di innumerevoli scontri tra le forze comuniste e quelle filo-americane, ed il sentiero di Ho Chi Minh, che divenne sempre pi\u00f9 importante nello sgretolamento del regime sudvietnamita. Di pari passo, i bombardamenti aerei divennero sempre pi\u00f9 drammatici.\nTermine del conflitto e trionfo del Pathet Lao.\nQuando il 30 marzo 1972 l'esercito di Hanoi lanci\u00f2 nel Vietnam del Sud l\"'Offensiva Nguyen Hue\", il massiccio supporto aereo statunitense in difesa dei sud-vietnamiti comport\u00f2 la riduzione dei raid in Laos settentrionale. Senza i bombardamenti americani, i comunisti raggiunsero ulteriori conquiste nel nord durante l'anno, ma non riuscirono a sopraffare le forze governative. In novembre Souphanouvong acconsent\u00ec ad incontrare rappresentanti del governo laotiano per un nuovo cessate il fuoco. Gli Stati Uniti uscirono dal Laos nel 1973 come stabilito negli accordi di pace di Parigi.\nI nord-vietnamiti non furono obbligati a rimuovere le proprie forze in virt\u00f9 del trattato. Per salvarsi dalla capitolazione, il governo laotiano fu costretto a far entrare nella propria compagine rappresentanti del Pathet Lao, dopo che gli statunitensi cominciarono a diminuire l'appoggio militare ai sud-vietnamiti e a defilarsi. Il primo ministro laotiano Souvanna Phouma, stanco e demoralizzato, annunci\u00f2 da Parigi nel 1974 il ritiro dalla vita politica, ma Souphanouvong gli chiese di restare ancora Primo Ministro.\nDopo anni di scontri, nel 1975 la presa di Saigon da parte dei Viet Cong e la conseguente ritirata statunitense spianarono definitivamente la strada al Pathet Lao che, il 2 dicembre del 1975, rovesci\u00f2 il regime monarchico di re Savang Vatthana ed istitu\u00ec la Repubblica Popolare Democratica del Laos.\nPresidente della Repubblica Popolare Democratica del Laos.\nSouphanouvong fu il primo Presidente della seconda repubblica laotiana, dopo essere stato ministro in quella del 1945 del Lao Issara. Dopo le dimissioni di Souvanna Phouma, la carica di primo ministro fu affidata a Kaysone Phomvihane, leader dell'area pi\u00f9 radicale del Pathet Lao e fondatore del Partito Rivoluzionario del Popolo Lao. Souphanouvong era al terzo posto nella gerarchia del partito ed ottenne la rappresentativa carica di presidente in virt\u00f9 della sua appartenenza alla famiglia reale.\nIl Pathet Lao tent\u00f2 di appianare le discriminazioni etniche che si erano venute a creare nell'era monarchica, ma pun\u00ec duramente i guerriglieri hmong che avevano collaborato con francesi ed americani. I hmong intrapresero una nuova guerriglia che sarebbe rimasta ancora attiva negli anni 2000. La dura rappresaglia governativa port\u00f2 nel 1977 all'internamento della famiglia reale, accusata di spalleggiare le attivit\u00e0 dei ribelli, in un campo di rieducazione nella Provincia di Houaphan, dove la maggior parte dei reali laotiani sarebbe morta negli anni seguenti. Il periodo in cui Souphanouvong fu presidente, in regime di partito unico, fu all'insegna di una rigida autarchia con il solo supporto del Vietnam e dell'Unione Sovietica, senza nessuna concessione all'economia di mercato. Pur in condizioni di ristrettezze economiche aggravate dalla cosiddetta \"fuga di cervelli\", il paese mantenne una certa stabilit\u00e0 politica interna.\nMorte.\nCostretto a dimettersi nel 1986 per gravi motivi di salute, cedette la carica a Kaysone Phomvihane ma conserv\u00f2 il suo posto nel Comitato Centrale del partito fino al 1991. Mor\u00ec a Vientiane il 9 gennaio 1995 per un problema cardiaco. Eccellente conversatore ed uomo di grande cultura (parlava otto lingue e conosceva sia il latino che il greco antico), l'Universit\u00e0 di Luang Prabang \u00e8 stata rinominata Universit\u00e0 Souphanouvong in suo onore. "}
{"id": "2432470", "revid": "765341", "url": "https://it.wikipedia.org/wiki?curid=2432470", "title": "Albo d'oro del Giffoni Film Festival", "text": "Fino all'edizione del 1995, il Giffoni Film Festival \u00e8 stato suddiviso in un'unica sezione; a partire dall'edizione 1996, i premi sono stati denominati \"Grifoni\", divisi in \"Grifone d'oro\", \"d'argento\" e \"di bronzo\". Successivamente, sono state organizzate differenti sezioni (\"Free To Fly\", \"Schermi d'infanzia\", \"La finestra sul cortile\", \"First screens\", \"Y Gen\").\nNel seguente albo d'oro non sono riportati i premi speciali della giuria, o quelli assegnati dal direttore artistico, ma solo le sezioni principali, in ordine di tipologia di premio."}
{"id": "2432474", "revid": "125349796", "url": "https://it.wikipedia.org/wiki?curid=2432474", "title": "Massimo Garavaglia", "text": "\u00c8 stato sottosegretario di Stato ed, in seguito, viceministro presso il Ministero dell'economia e delle finanze nel primo governo Conte.\nBiografia.\nNato nel 1968 a Cuggiono, in provincia di Milano, ma vive ed \u00e8 residente a Marcallo con Casone, dove ha ricoperto la carica di sindaco del comune, per due mandati, dal 1999 al 2009.\nSi \u00e8 laureato in economia e commercio con specializzazione in scienza delle finanze aziendali presso l'Universit\u00e0 commerciale Luigi Bocconi, oltre che in scienze politiche presso l'Universit\u00e0 Statale di Milano. \u00c8 stato anche membro di diversi consigli di amministrazione, tra cui quello di \"CoNord\", dell\u2019Aifa e di CdP.\nCarriera politica.\nElezione a Parlamentare.\nAlle elezioni politiche del 2006 \u00e8 stato candidato, ed eletto, alla Camera dei deputati nelle liste della Lega Nord nella circoscrizione Lombardia 1. Nella XV legislatura \u00e8 stato componente della Commissione Affari Sociali e poi Capogruppo della Commissione Bilancio, Tesoro e Programmazione Economica del Tesoro.\nAlle successive elezioni politiche del 2008 viene eletto al Senato della Repubblica in Lombardia, diventando il senatore pi\u00f9 giovane della storia della Repubblica Italiana. Durante la XVI legislatura ricopre l'incarico di Vicepresidente della Commissione Bilancio del Senato.\nIl 4 dicembre 2011 viene nominato Presidente della Commissione Economia del Parlamento del Nord.\nAlle elezioni politiche del 2013 viene nuovamente ricandidato al Senato della Repubblica, e rieletto senatore nella XVII Legislatura, tra le liste della Lega Nord nella circoscrizione Lombardia.\nNel periodo 2006-2013 Garavaglia ha seguito importanti provvedimenti economici, oltre ad essere stato relatore di leggi finanziarie e di bilancio.\nAssessore regionale al Bilancio.\nIl 19 marzo 2013 viene nominato dal neo-presidente della giunta regionale Lombarda Roberto Maroni assessore con deleghe regionali all'economia, al bilancio, alla crescita e semplificazione nella sua giunta regionale Lombarda, dimettendosi quindi dalla carica di senatore il 7 maggio 2013 e venendo sostituito da Paolo Naccarato. Termina l'incarico di assessore il 26 marzo 2018.\nViceministro dell'economia e delle finanze.\nIn vista delle elezioni politiche del 2018 viene ricandidato alla Camera dei deputati, nel collegio uninominale di Legnano per la coalizione di centro-destra in quota Lega, e viene rieletto deputato con il 43,4% dei voti contro il candidato del Movimento 5 Stelle Riccardo Olgiati (25,43%) e del centro-sinistra, in quota Partito Democratico, Monica Berna Nasca (25,39%).\nIn seguito alla nascita del Governo Conte I tra il Movimento 5 Stelle e la Lega, il 13 giugno 2018 viene nominato dal Consiglio dei Ministri Sottosegretario di Stato al Ministero dell'economia e delle finanze. Il 21 marzo 2019 diventa Viceministro dell\u2019Economia e delle Finanze nel governo Conte assieme a Laura Castelli.\nMinistro del turismo.\nIl 12 febbraio 2021 viene annunciato come Ministro del turismo nel governo tecnico di unit\u00e0 nazionale presieduto da Mario Draghi. Il giorno successivo presta giuramento al palazzo del Quirinale nelle mani del Presidente della Repubblica Sergio Mattarella come ministro nel governo Draghi il 13 febbraio 2021.\nProcedimenti giudiziari.\nIl 13 ottobre 2015 viene indagato per turbativa d'asta nell'inchiesta che ha portato all'arresto del vicepresidente della Regione Mario Mantovani con l'accusa di aver pilotato una gara d'appalto da 11 milioni di euro all'anno per il trasporto di malati dializzati.\nIl 17 luglio 2019 Garavaglia viene assolto \"per non aver commesso il fatto\" con l'accusa che aveva chiesto una condanna a 2 anni di carcere mentre Mantovani viene condannato a 5 anni e mezzo."}
{"id": "2432477", "revid": "1564499", "url": "https://it.wikipedia.org/wiki?curid=2432477", "title": "Nolano", "text": ""}
{"id": "2432478", "revid": "38120", "url": "https://it.wikipedia.org/wiki?curid=2432478", "title": "Giustificatore", "text": ""}
{"id": "2432479", "revid": "398928", "url": "https://it.wikipedia.org/wiki?curid=2432479", "title": "Tarentino", "text": ""}
{"id": "2432480", "revid": "123051475", "url": "https://it.wikipedia.org/wiki?curid=2432480", "title": "Antonio Lattarulo", "text": "Biografia.\nEntrato per concorso in Polizia come vice commissario di pubblica sicurezza presso Foggia, passa alla carriera prefettizia svolgendo l'incarico di funzionario prefettizio presso le sedi di Cremona, Avellino, Pisa, Venezia e Firenze (nel 1975).\nDiviene commissario prefettizio del comune di Firenze dal 1974 al 1975 e viene nominato prefetto di Lucca nel 1976, dove rimane fino al 1980. In quell'anno riceve la nomina a Direttore generale dell'Amministrazione Civile dello Stato, incarico che ricopre fino al 1987.\nNel 1987 passa a Direttore dell'Amministrazione Generale per gli Affari del Personale, dove rimane fino al 1990.\n\u00c8 Capo di Gabinetto sotto il ministero dell'interno tenuto da Oscar Luigi Scalfaro (1984-1987). Antonio Gava lo conferma capo di gabinetto nel periodo 1987-1990.\nTra il 1991 ed il 1997 ricopre il ruolo di consigliere della Corte dei conti.\nNel periodo 1991-1992 \u00e8 anche assessore al personale al comune di Firenze nella giunta del sindaco Giorgio Morales. Nel 1993 diviene commissario prefettizio a Salerno (1993).\n\u00c8 stato anche Consigliere del Presidente della Repubblica Oscar Luigi Scalfaro per la Pubblica Amministrazione e gli Enti Locali.\nNel novembre del 1993 viene accusato di aver percepito 60 milioni di lire al mese attraverso i fondi neri del Sisde (servizi segreti italiani) nel periodo in cui era capo di gabinetto del ministero dell'interno.\nNel luglio del 1996 viene assolto dal gip Vincenzo Terranova, accogliendo le richieste del pm, per non avere commesso il fatto.\nAltri processi, relativi al periodo di Commissario prefettizio a Catania e Salerno, assessore a Firenze e Consigliere della Corte dei Conti, si sono conclusi allo stesso modo con piena assoluzione.\nAntonio Lattarulo \u00e8 morto a Firenze il 15 giugno 2013, ai suoi funerali hanno partecipato alte cariche dello Stato e rappresentanze del Comune di Firenze, visto lo spessore del personaggio e delle cariche svolte in vita."}
{"id": "2432498", "revid": "599013", "url": "https://it.wikipedia.org/wiki?curid=2432498", "title": "Nao", "text": ""}
{"id": "2432500", "revid": "124123", "url": "https://it.wikipedia.org/wiki?curid=2432500", "title": "Massimo Freccia", "text": "Biografia.\nNacque il 19 settembre 1906 a Valdibure, piccola frazione di campagna di Pistoia, da una famiglia di agiati proprietari terrieri. Studi\u00f2 musica prima a San Pietroburgo ospite del nonno materno e, dal 1923, presso il Conservatorio di Firenze.\nNegli anni trenta visit\u00f2 molte capitali d'Europa, come Vienna, Parigi, Budapest e Londra. Dal 1937 si trasfer\u00ec negli Stati Uniti prendendovi la residenza. Negli anni successivi diresse importanti orchestre americane ed infine la London Symphony Orchestra.\nNel 1959 rientr\u00f2 in Italia e diresse l'Orchestra della RAI.\nFreccia mor\u00ec il 16 novembre 2004 a Ladispoli (Roma).\n\u00c8 sepolto nel cimitero monumentale delle Porte Sante a Firenze."}
{"id": "2432501", "revid": "125733918", "url": "https://it.wikipedia.org/wiki?curid=2432501", "title": "AlterVista", "text": "AlterVista \u00e8 una piattaforma web Italiana dove \u00e8 possibile aprire gratuitamente un blog che pu\u00f2 anche essere utilizzato da Sito Web e guadagnare con il proprio traffico web. Fondata nel 2000 da uno studente del Politecnico di Torino, ha fatto parte del gruppo Banzai S.p.A. dal 2006 e fa parte del gruppo Mondadori dal 2016.\nI servizi di AlterVista, con alcune variazioni a seconda della nazione, sono disponibili a livello globale.\nSu AlterVista \u00e8 possibile creare un sito web con PHP, database MySQL e accesso FTP. L'uso dello spazio \u00e8 libero, ma le risorse a disposizione, come spazio web e traffico mensile, sono limitate inizialmente ed espandibili tramite l'acquisto o l'inserimento delle pubblicit\u00e0. Sono presenti applicativi auto installanti ed un site builder WYSIWYG chiamato AlterPages. Al servizio di hosting tradizionale si affianca il servizio blog basato sul software WordPress con risorse illimitate.\nVerso maggio 2021 si pu\u00f2 scegliere tra un piano gratuito o un piano a pagamento: Inoltre si pu\u00f2 scegliere se creare un blog con WordPress oppure un sito web a mano o con altri CMS\nModello.\nAlterVista, rispetto ai modelli economici e tecnologici classici propri dell'hosting gratuito, lega il suo successo a quello dei siti che ospita. L'idea \u00e8 quella di offrire uno spazio sul web dove pubblicare i propri contenuti: a costo zero e con la possibilit\u00e0 di guadagnare, grazie alla pubblicit\u00e0, con il proprio traffico web. A differenza di altre piattaforme web per la creazione di siti e blog gratuiti AlterVista non impone la visualizzazione di banner pubblicitari sulle pagine dei siti che ospita.\nLa pubblicit\u00e0 viene gestita in un regime di revenue sharing con i webmaster che qualora decidano di inserire la pubblicit\u00e0 ricevono un guadagno commisurato alla visualizzazione dei banner e ai clic sugli stessi.\nIl servizio erogato va oltre al semplice free hosting: anche siti di notevoli dimensioni come spinoza.it o lercio.it (Miglior sito italiano ai Macchianera Award 2014) sono stati o sono ospitati da AlterVista, inoltre il servizio \u00e8 utilizzato per le piattaforme blog di GialloZafferano, PianetaDonna, Zingarate, CookAround. In Altervista \u00e8 presente un programma di valorizzazione editoriale dei siti.\nAlterVista viene indicata in alcuni manuali scolastici come l'hosting web adatto alla sperimentazione delle proprie conoscenze informatiche ed \u00e8 l'hosting adottato da alcune istituzioni universitarie internazionali.\nStoria.\nAlterVista nasce nel 2000 come progetto individuale di Gianluca Danesin, uno studente di ingegneria informatica del Politecnico di Torino. Sul sito ufficiale \u00e8 affermato che l'investimento iniziale \u00e8 stato di 30.000 lire, equivalenti circa a 15\u20ac, utilizzati per l'affitto del primo server, localizzato a Bedford in Texas.\nGi\u00e0 nel 2005 l'utilizzo diffuso del servizio porta altervista.org a superare i 3.000.000 di visitatori unici mensili ed essere secondo Nielsen il 4\u00ba dominio italiano per traffico, dopo libero.it, virgilio.it e tiscali.it\nNel 2006 la societ\u00e0 cessa di essere un'impresa individuale ed entra a far parte del gruppo Banzai. Nel 2010 il numero di siti registrati supera il milione e le pagine scaricate ogni giorno dai siti ospitati presso AlterVista sono circa 30 milioni. Nel 2012 i siti registrati sono quasi 1,7 milioni, gli utenti unici al mese 7,5 milioni e le pagine visitate ogni mese superano il miliardo. Nel 2013 il numero di siti registrati supera i due milioni. Nel 2014 i siti registrati sono quasi 2,4 milioni, gli utenti unici al mese 9,8 milioni.\nNel febbraio 2015 Banzai viene quotata alla Borsa di Milano nel segmento STAR. A partire da gennaio 2016, per i nuovi iscritti, WordPress \u00e8 predefinito nel sito.\nNel maggio 2016 Altervista, in quanto parte di Banzai Media Holding, viene acquisita dal Gruppo Mondadori ."}
{"id": "2432510", "revid": "113825562", "url": "https://it.wikipedia.org/wiki?curid=2432510", "title": "Dolomiti di Lienz", "text": "Le Dolomiti di Lienz sono un gruppo montuoso alpino in Austria a sud della citt\u00e0 di Lienz. Interessano il Distretto di Lienz e la Carinzia. Vengono cos\u00ec chiamate per la natura della roccia delle quali principalmente sono composte, la dolomia, e per la vicinanza con le pi\u00f9 note Dolomiti.\nClassificazione.\nSecondo la SOIUSA esse sono parte della sottosezione alpina Alpi della Gail e ne costituiscono la parte pi\u00f9 occidentale. In particolare sono formate dai tre seguenti supergruppi:\nVette.\nLe vette principali delle Dolomiti di Lienz sono:"}
{"id": "2432517", "revid": "287204", "url": "https://it.wikipedia.org/wiki?curid=2432517", "title": "Pietro Seni", "text": "Biografia.\nDi professione ingegnere, vinse nel 1875 il 1\u00ba torneo nazionale di Roma, diventando cos\u00ec il primo campione italiano di scacchi.\nVinse il torneo con 13 punti, davanti a Giovambattista Maluta e Giovanni Tonetti 12 \u00bd. Il torneo venne giocato con le regole italiane (stabilite da Domenico Ponziani).\nNel 1865 vinse il primo torneo sociale romano, al quale presero parte i migliori giocatori dell'epoca, tra i quali Leopoldo Bellotti, Augusto Ferrante e Luigi Sprega. \nForte giocatore per corrispondenza, vinse il primo campionato organizzato dalla Rivista Scacchistica Italiana, terminato nel 1902. Nel secondo campionato, terminato nel 1904, si classific\u00f2 2\u00ba dietro al russo Ossip Bernstein. "}
{"id": "2432518", "revid": "214509", "url": "https://it.wikipedia.org/wiki?curid=2432518", "title": "J. J. Connington", "text": ""}
{"id": "2432525", "revid": "196390", "url": "https://it.wikipedia.org/wiki?curid=2432525", "title": "25 luglio 1943", "text": ""}
{"id": "2432526", "revid": "123354824", "url": "https://it.wikipedia.org/wiki?curid=2432526", "title": "Alfred Walter Stewart", "text": "Steward scrisse 17 gialli tra il 1923 e il 1947 usando lo pseudonimo di J.[ohn] J.[ervis] Connington. Cre\u00f2 diversi personaggi detective, tra cui il sovrintendente Ross e Sir Clinton Driffield, protagonisti della maggior parte dei romanzi.\nBiografia.\nNato a Glasgow nel 1880, Stewart fu il pi\u00f9 giovane dei tre figli del reverendo Stewart. Frequent\u00f2 la Glasgow High School e, quindi, l'Universit\u00e0 di Glasgow, laureandosi in chimica nel 1907. \nNel 1909 a Stewart fu affidata la docenza di chimica organica presso la Queen's University di Belfast e, nel 1914, fu docente di chimica fisica e radioattivit\u00e0 presso l'Universit\u00e0 di Glasgow. Durante la Seconda guerra mondiale attir\u00f2 l'attenzione per il cambiamento nella particella \u03b2 di un elemento radioattivo e sugger\u00ec il termine isobaro come complementare a isotopo. Si ritir\u00f2 dal suo lavoro accademico nel 1944 a seguito di ricorrenti problemi cardiaci.\nStile narrativo.\nI romanzi in cui \u00e8 presente Sir Clinton Driffield, cio\u00e8 la maggior parte, sono caratterizzati da intrecci complessi ai quali le discipline scientifiche prestano molteplici espedienti.\nCuriosit\u00e0.\nConnington cre\u00f2 anche un altro personaggio, l'avvocato Mark Brand, ma fu protagonista solo di un paio di romanzi in quanto non riscosse un grande successo."}
{"id": "2432527", "revid": "300067", "url": "https://it.wikipedia.org/wiki?curid=2432527", "title": "Soner \u015eent\u00fcrk", "text": ""}
{"id": "2432528", "revid": "1982", "url": "https://it.wikipedia.org/wiki?curid=2432528", "title": "Tonio Scialoja", "text": ""}
{"id": "2432530", "revid": "106872", "url": "https://it.wikipedia.org/wiki?curid=2432530", "title": "Classe Baltimore (incrociatore)", "text": ""}
{"id": "2432531", "revid": "1149807", "url": "https://it.wikipedia.org/wiki?curid=2432531", "title": "Rage", "text": "Rage (ira in lingua inglese) pu\u00f2 riferirsi a:"}
{"id": "2432536", "revid": "106872", "url": "https://it.wikipedia.org/wiki?curid=2432536", "title": "Classe Brooklyn (incrociatore)", "text": ""}
{"id": "2432537", "revid": "712828", "url": "https://it.wikipedia.org/wiki?curid=2432537", "title": "San Shenron", "text": ""}
{"id": "2432540", "revid": "115530096", "url": "https://it.wikipedia.org/wiki?curid=2432540", "title": "IEC 61883", "text": "La IEC 61883 \u00e8 un'interfaccia digitale nata nel 1998 ed utilizzata dalla IEEE 1394 (Firewire) per lo scambio dei dati per i dispositivi audio e video. Lo standard per questa tipologia di dispositivi viene definita dalla Commissione Elettrotecnica Internazionale (IEC).\nBibliografia.\nKim, Il-Jung; Yang, Soo-Kyung; Rhee, Seung Hak; Choy, Ik Soo; Park, Jong-An (2002). \"IEC 61883 and AV/C CTS-based IEEE 1394 digital home appliances control\". Proceedings of the International Society for Optical Engineering: 133-140, Media Processors."}
{"id": "2432546", "revid": "205250", "url": "https://it.wikipedia.org/wiki?curid=2432546", "title": "Vittorio Torre", "text": "Attivit\u00e0 scacchistica.\nDi professione insegnante, nel 1895 divent\u00f2 campione italiano vincendo a Torino il 6\u00ba torneo nazionale davanti a Beniamino Vergani.\nNel 1900 ultim\u00f2 una sfida per corrispondenza col palermitano Francesco Abbadessa, che vinse per 2 a 0 giocando entrambe le partite col Nero.\nIl 28 novembre 1909 vinse una partita in una simultanea su 20 scacchiere tenuta a Trieste da Old\u0159ich Duras.\nNel 1910 fece patta sempre a Trieste in una simultanea su 19 scacchiere tenuta da Carl Schlechter.\nFu anche un buon problemista."}
{"id": "2432547", "revid": "287204", "url": "https://it.wikipedia.org/wiki?curid=2432547", "title": "Oldrich Duras", "text": ""}
{"id": "2432548", "revid": "6923", "url": "https://it.wikipedia.org/wiki?curid=2432548", "title": "Sispre", "text": "Sispre - Societ\u00e0 Italiana per lo Studio della Propulsione a Reazione S.r.l., era una azienda italiana che operava nel settore missilistico.\nStoria.\nSispre venne fondata il 2 dicembre 1953 con partecipazione paritetica da FIAT e Finmeccanica (gruppo IRI) con il nome come \"Cespre - Centro Studi della Propulsione a Reazione S.r.l.\" e l'intento di studiare e progettare apparecchiature con propulsione a reazione. Si svilupp\u00f2 grazie alle commesse affidategli dall'Aeronautica Militare Italiana nel 1953 e 1956 per la realizzazione di un razzo aria-aria, il C-7, il primo di intera produzione italiana. Nel 1960 realizz\u00f2 poi il razzo a solido C-41 (con un contratto da 14 milioni di lire), utilizzato per ricerche meteorologiche, che effettu\u00f2 il lancio inaugurale nel 1961 raggiungendo una quota di 30 chilometri. Nel 1961 Sispre (nuova denominazione di Cespre dal 1956) conflu\u00ec, insieme a Bombrini Parodi Delfino, nella Societ\u00e0 Generale Missilistica Italiana."}
{"id": "2432551", "revid": "106872", "url": "https://it.wikipedia.org/wiki?curid=2432551", "title": "Classe Atlanta (incrociatore)", "text": ""}
{"id": "2432552", "revid": "256896", "url": "https://it.wikipedia.org/wiki?curid=2432552", "title": "Confederazione italiana sindacati autonomi lavoratori", "text": ""}
{"id": "2432559", "revid": "611126", "url": "https://it.wikipedia.org/wiki?curid=2432559", "title": "Classe Fargo (incrociatore)", "text": ""}
{"id": "2432561", "revid": "121801980", "url": "https://it.wikipedia.org/wiki?curid=2432561", "title": "Francesco Vito", "text": "Biografia.\nFrancesco Maria Gerardo Vito nasce il 21 ottobre 1902 a Pignataro Maggiore, provincia di Caserta, da Federico e Rosina De Vita.&lt;br&gt;\nNel 1925 si laurea in Giurisprudenza presso l'Universit\u00e0 degli Studi di Napoli Federico II, nel 1926 in Scienze economiche, politiche e sociali e nel 1928 in Filosofia. Tra il 1929 e il 1934 perfeziona gli studi presso le scuole e le universit\u00e0 di Monaco di Baviera, Berlino, Londra, New York (Columbia University) e Chicago.&lt;br&gt;\nNel 1935 ottiene la cattedra di Economia politica presso la Facolt\u00e0 di Scienze politiche dell'Universit\u00e0 Cattolica del Sacro Cuore di Milano, che manterr\u00e0 sino alla morte. Dal 1940 fino alla morte tiene anche corsi di Economia generale, Economia politica ed Economia industriale presso il Politecnico di Milano. Nel 1959, dopo la morte di padre Agostino Gemelli diviene rettore dell'Universit\u00e0 Cattolica, carica che mantiene sino al 1965, e porta a termine l'istituzione della nuova Facolt\u00e0 di Medicina di Roma. &lt;br&gt;\nMor\u00ec a Milano il 6 aprile 1968, durante una riunione del consiglio d'amministrazione dell'Universit\u00e0 Cattolica.\nScritti.\nNella sua quarantennale carriera accademica, il professor Vito produsse un elevato numero di scritti: la bibliografia redatta all'interno del volume \"Francesco Vito - Attualit\u00e0 di un economista politico\" (Milano, Vita e Pensiero, 2003), curato da Daniela Parisi e Claudia Rotondi, occupa 42 pagine. Le opere ivi elencate non sono numerate, quindi non si ha una immediata contezza sulla quantit\u00e0 dei lavori eseguiti.&lt;br&gt;\nTra il 1925 ed il 1968, si possono comunque contare oltre cinquecento scritti per oltre ventimila pagine. Questi lavori, tutti o quasi di contenuto economico, sono stati pubblicati in trentacinque libri scritti dal professor Vito stesso, in circa settantacinque libri con autori vari, in diverse riviste italiane, tra le quali la \"Rivista Internazionale di Scienze Sociali\", ed estere.\nTra gli scritti particolarmente degni di nota troviamo la \"triade\" di economia politica con: \"Introduzione\", \"Il prezzo e la distribuzione\" e \"La moneta, il credito e i sistemi monetari attuali\" che hanno avuto, rispettivamente, quindici, sedici e quattordici edizioni.\nFrancesco Vito dedic\u00f2, inoltre, particolare attenzione alle encicliche, con ben trentacinque lavori, tra le quali \"Mater et Magistra\", \"Rerum Novarum\" , \"Pacem in Terris\", \"Populorum Progressio\" ed \"Ecclesiam Suam\". Dedic\u00f2 oltre venticinque trattazioni ai vari discorsi dei pontefici.&lt;br&gt;\nCome conferenziere, i suoi molteplici interventi furono stampati in oltre ottanta occasioni, ove, le pi\u00f9 numerose, con circa venti pubblicazioni, furono quelle dedicate alla \"Settimana Sociale dei Cattolici Italiani\" della quale fu presidente del Comitato permanente. La stampa, invece, ospit\u00f2 interventi del professore solo con il \"Giornale del Levante\" di Bari, in due occasioni, e con \"L'Osservatore Romano\"."}
{"id": "2432564", "revid": "486946", "url": "https://it.wikipedia.org/wiki?curid=2432564", "title": "Benin Premier League", "text": ""}
{"id": "2432570", "revid": "767487", "url": "https://it.wikipedia.org/wiki?curid=2432570", "title": "Magica (gruppo musicale)", "text": "I Magica sono un gruppo power/symphonic metal della Romania. Attualmente hanno pubblicato 4 album, l'ultimo dei quali, \"Wolves and Witches\", \u00e8 uscito nel 2008.\nBiografia.\nNel febbraio 2002, in seguito allo scioglimento del gruppo rumeno \"Interitus Dei\" (del quale facevano gi\u00e0 parte il chitarrista Bogdan Costea, la cantante Ana Mladinovici ed il batterista Cristi Barla), nascono i Magica con i nuovi membri Valentin Zechiu al basso e Viorel Raileanu alle tastiere che completano la formazione. Sin dalle prime registrazioni la nuova band si fa notare nell'ambiente del metal rumeno, ma non riesce a troovare un'etichetta tale da fornirle buona visibilit\u00e0. Nonostante ci\u00f2 i Magica pubblicano due album (\"The Scroll of Stone\" e \"Lightseeker\") e in seguito all'uscita di un terzo album trovano un accordo con la AFM Records.\nIl 28 novembre 2008 \u00e8 uscito il quarto disco dei Magica, \"Wolves and Witches\"."}
{"id": "2432576", "revid": "336009", "url": "https://it.wikipedia.org/wiki?curid=2432576", "title": "Hyundai Verna", "text": ""}
{"id": "2432577", "revid": "767487", "url": "https://it.wikipedia.org/wiki?curid=2432577", "title": "Adolph Wagner", "text": "Biografia.\nWagner fu un economista di idee socialiste, fu infatti sostenitore dell'entrata dello Stato nell'economia come garanzia di giustizia sociale a favore delle classi pi\u00f9 deboli. Il suo lavoro si concentr\u00f2 principalmente sulla finanza pubblica: crescita della spesa pubblica e degli effetti redistributivi potenziali dell'imposizione fiscale. Elabor\u00f2 una legge che porta il suo nome per spiegare le cause dell'aumento della spesa pubblica."}
{"id": "2432579", "revid": "767487", "url": "https://it.wikipedia.org/wiki?curid=2432579", "title": "Luigi Sprega", "text": "\u00c8 noto soprattutto per aver vinto nel 1878 a Livorno il 2\u00ba torneo nazionale, diventando cos\u00ec campione italiano.\nVinse con 14 punti su 16, davanti a Gustavo Maluta 12 e Carlo Schultz 11 \u00bd, perdendo una sola partita.\nFu anche un buon problemista e diresse per dieci anni la sezione problemi della Nuova Rivista degli Scacchi. "}
{"id": "2432581", "revid": "104458", "url": "https://it.wikipedia.org/wiki?curid=2432581", "title": "Piz Ot", "text": "Il Piz Ot (3.246\u00a0) \u00e8 una montagna delle Alpi dell'Albula nelle Alpi Retiche occidentali.\nDescrizione.\nSi trova nello svizzero Canton Grigioni a nord di Sankt Moritz."}
{"id": "2432582", "revid": "112171597", "url": "https://it.wikipedia.org/wiki?curid=2432582", "title": "Henrique Alvim Corr\u00eaa", "text": "Si trasfer\u00ec presto con la madre in Europa, a Bruxelles, dove matur\u00f2 il suo talento da artista anche per merito del suo maestro \u00c9douard Detaille, il quale riconobbe subito l'eccezionalit\u00e0 del giovane Corr\u00eaa.\nLa sua opera pi\u00f9 importante fu l'illustrazione de \"La guerra dei mondi\" di H.G. Wells, il quale inizialmente si rifiut\u00f2 di portare a termine la pubblicazione, perch\u00e9 riteneva che gli incredibili disegni del brasiliano distogliessero l'attenzione dai suoi testi.\nIl giovane pittore mor\u00ec prematuramente per problemi di salute (Tubercolosi) in Belgio nel 1910, e la maggior parte delle opere che ci lasci\u00f2 finirono a picco insieme alla nave che li trasportava a causa di un bombardamento durante la seconda guerra mondiale."}
{"id": "2432585", "revid": "256896", "url": "https://it.wikipedia.org/wiki?curid=2432585", "title": "Milizia sammarinese", "text": ""}
{"id": "2432587", "revid": "117400615", "url": "https://it.wikipedia.org/wiki?curid=2432587", "title": "Tecnico di elisoccorso", "text": "Il tecnico di elisoccorso \u00e8 la figura professionale imbarcata sugli elicotteri adibiti a soccorso (HEMS e SAR).\nSecondo la Legge n\u00b074/2001, \u00e8 una figura tecnico-professionale specialistica, abilitata al soccorso in ambienti ostili o impervi, e responsabile della sicurezza dell'\u00e9quipe sanitaria.\nIl tecnico di elisoccorso fa parte del Corpo Nazionale di Soccorso Alpino e Speleologico (CNSAS); deve essere in grado di garantire la sicurezza nelle operazioni di sbarco, imbarco, recupero e in tutte le operazioni al suolo dell'\u00e9quipe medica e del paziente.\nPer ottenere questa qualifica, \u00e8 necessario seguire un iter formativo di notevole complessit\u00e0, che prevede preliminarmente la conoscenza delle tecniche di alpinismo su roccia e ghiaccio e scialpinismo. Solo dopo lo svolgimento dei corsi e il conseguimento dei relativi brevetti di \"Operatore di Soccorso Base-OSB\", \"Operatore di Soccorso Alpino-OSA\" e \"Tecnico di Soccorso Alpino-TeSA\" \u00e8 consentito l'accesso ad una serie di prove selettive che, una volta superate, permette di accedere al corso per Tecnico di Elisoccorso (TE) al termine del quale i candidati vengono sottoposti ad un ulteriore esame. I candidati che superano anche quest'ultima fase di verifica ottengono la qualifica di Tecnico di Elisoccorso. Tale qualifica \u00e8 soggetta a mantenimenti periodici da parte della Scuola Nazionale Tecnici (SNATE) del CNSAS."}
{"id": "2432590", "revid": "942622", "url": "https://it.wikipedia.org/wiki?curid=2432590", "title": "Frederick Zeuthen", "text": "I suoi studi si concentrarono sui problemi delle forme di mercato e l'equilibrio economico.\nLa sua visione dell'economia del benessere influenz\u00f2 l'economista italiano Federico Caff\u00e8, che cur\u00f2 anche l'edizione italiana del suo libro \"Scienza e benessere nella politica economica\" e a cui diede grande rilevanza nelle sue lezioni di politica economica."}
{"id": "2432596", "revid": "339392", "url": "https://it.wikipedia.org/wiki?curid=2432596", "title": "Ruach haKodesh", "text": ""}
{"id": "2432599", "revid": "19580", "url": "https://it.wikipedia.org/wiki?curid=2432599", "title": "Jukola relay", "text": ""}
{"id": "2432600", "revid": "124563112", "url": "https://it.wikipedia.org/wiki?curid=2432600", "title": "Vincent Collet", "text": ""}
{"id": "2432603", "revid": "121604", "url": "https://it.wikipedia.org/wiki?curid=2432603", "title": "S.S. Lazio Calcio a 5", "text": "LAssociazione Sportiva Dilettantistica Societ\u00e0 Sportiva Lazio Calcio a 5 \u00e8 la sezione di calcio a 5 della Polisportiva S.S. Lazio.\nStoria.\nLa sezione di calcio a 5 della Societ\u00e0 Sportiva Lazio viene fondata nel 1996 con l'acquisizione del titolo del ; la gestione dirigenziale era inizialmente affidata a Roberto Sordini, Fabio Cragnotti e Fabio Quaglia. Nella prima stagione in serie A, 1996-97, la squadra concluse la stagione regolare al terzo posto, nell'anno successivo invece conquista Scudetto e Coppa Italia. Nel 1998-99 riesce ad arrivare alla finale dell'European Champions Tournament (progenitrice della Coppa UEFA), ma \u00e8 sconfitta in finale dalla Dina Mosca. La vittoria della seconda Coppa Italia e, nel settore giovanile, del campionato Juniores, addolcirono il finale di stagione.\nNel 2000-01 esce di scena il socio Roberto Sordini, mentre nel 2002-03 la Lazio vince la sua terza Coppa Italia. L'anno successivo giunge undicesima in campionato ed \u00e8 costretta a disputare i play-out per la permanenza in Serie A. Sconfitta nel derby dalla Brillante Roma retrocede in Serie A2 ma \u00e8 ripescata nella massima serie in seguito alla rinuncia del San Paolo Pisa.\nNella stagione 2005-06 avviene la fusione con il Genzano Calcio a 5. Nel 2006-07 avviene un'altra fusione con il Nepi Calcio a 5 e la denominazione della squadra fu \"S.S. Lazio Nepi Calcio a 5\". Arriv\u00f2 in questa stagione la sconfitta nella finale scudetto contro la Luparense dopo l'1-1 in cas ed il ritorno dove i veneti si sono imposti per 4-2, alla guida tecnica della squadra c'era Agenore Maurizi. A livello giovanile, per\u00f2, la formazione Under-21 vinse lo scudetto, guidata da Daniele D'Orto, che l'anno successivo fu promosso alla guida della prima squadra. Nel 2007 avvenne nuova fusione, questa volta con la \"Polisportiva Forte Colleferro\" e la societ\u00e0 prese il nome di \"A.S.D. Lazio Colleferro Calcio a 5\". Con Antonio Pampanini, la squadra ottenne raggiunse la seminfinale sia in Campionato sia in Coppa Italia.\nNel giugno del 2009 avviene una seconda fusione con il rinato \"Torrino\" e la denominazione diventa \"T.S.C. Lazio Calcio a 5\". Nell'estate del 2010 la societ\u00e0 \u00e8 acquistata dal gruppo Montemurro che mette in atto un'importante operazione di riappropriazione dell'identit\u00e0 sportiva: si ritorna a giocare a Roma e all'originaria denominazione \"Societ\u00e0 Sportiva Lazio Calcio a 5\".\nIl nuovo presidente Andrea Montemurro crea per la stagione 2010-2011 una squadra fortemente orientata alla vittoria. La Lazio ha vinto, cos\u00ec, la Coppa Italia 2011 battendo la Luparense (3-1) ai Quarti, il Montesilvano (1-0) in semifinale ed il 13 marzo 2011 la Marca Futsal (3-2) in finale.\nNella stagione 2011-2012 cambia la presidenza, Andrea Montemurro si dimette e Antonio Mennella prende il suo posto.\nDopo una prima stagione in cui si raggiungono le semifinali di Coppa Italia e dei play off Scudetto, il 2012-2013 \u00e8 povero di risultati. La stagione 2013-2014, vede invece protagonista la Lazio Calcio a 5, con la partecipazione alla finale di Coppa Italia, la semifinale Scudetto e la vittoria del Tricolore nel campionato Under-21.\nA maggio 2014 e precisamente il 26, dopo mesi di trattative, nasce la nuova S.S. Lazio Calcio a 5, con la sigla dell\u2019accordo di cessione della societ\u00e0, Daniele Chilelli viene nominato presidente, Raffaele Pandalone Vice Presidente e Pierpaolo Persici assume la carica di Amministratore della societ\u00e0 che gestir\u00e0 il Pala GEMS, di propriet\u00e0 della societ\u00e0. Una propriet\u00e0 giovane, determinata e con molto entusiasmo unito ad un alto tasso di lazialit\u00e0 rappresenter\u00e0 la garanzia di questo gruppo di lavoro.\nAlla prima stagione della gestione Chilelli - 2014-2015 -, con Massimiliano Mannino in panchina (grande esperienza da giocatore ma esordiente in Serie A da allenatore), la nuova Lazio stupisce tutti chiudendo il girone di andata in vetta alla classifica ed entrando quindi a pieno titolo in Final Eight di Coppa Italia. La Societ\u00e0 \u00e8 per\u00f2 costretta ad un paio di cessioni importanti come Duarte e Salas, corre ai ripari con l'acquisto di un campione come De Bail che per\u00f2 salter\u00e0 per infortunio un discreto numero di gare, tra cui proprio quelle della Final Eight, in cui la squadra viene sconfitta in semifinale dall'Asti. L'ottavo posto finale in campionato d\u00e0 comunque diritto alla partecipazione ai playoff Scudetto, ma nei quarti di finale contro la Luparense sono i veneti a conquistare il passaggio del turno.\nNell'estate 2015, quindi, la propriet\u00e0 mette in atto una vera e propria rivoluzione, modificando l'assetto societario (Luciano Chilelli assume la carica di Presidente mentre Pandalone esce dal gruppo dirigenziale), parte dello staff tecnico (su tutti, saluta la Lazio Alessandro Arpinelli, preparatore dei portieri dalla lunghissima militanza) e soprattutto, la squadra, cambiata nella quasi totalit\u00e0 e composta per lo pi\u00f9 da giocatori esordienti in Serie A, scelti tra i migliori della Serie A2, carichi di tanta voglia di emergere nella massima categoria italiana. In panchina c'\u00e8 sempre Massimiliano Mannino, al suo secondo anno in Serie A. Alla fine di un durissimo campionato, la Lazio \u00e8 condannata ai playout. Il doppio confronto con il Napoli non premia i biancocelesti costretti a retrocedere. Contemporaneamente, il 2015 \u00e8 l'anno della nascita della prima squadra femminile ufficiale. Alla prima stagione, nata sulle fondamenta de L'Acquedotto, la formazione rosa della Lazio vola fino alla finale di Coppa Italia, venendo sconfitta per\u00f2 dall'Isolotto. In campionato le biancocelesti non riescono invece a centrare i playoff. La nota pi\u00f9 lieta della stagione \u00e8 la vittoria di un altro titolo, quello della Juniores femminile, che si laurea campione d'Italia. A fine anno nel maschile la voglia di risalire \u00e8 immediata e tramite la richiesta di ripescaggio, la Lazio ritrova immediatamente la Serie A. La squadra viene profondamente rinnovata, puntando su grandi campioni. Anche con la femminile viene attuata una piccola rivoluzione, con tanti nuovi importanti innesti e rinnovate ambizioni di successo.\nLa stagione 2016/2017 vede la Serie A maschile raggiungere una salvezza anticipata al termine di una stagione durissima, ma che ha nella permanenza di categoria il punto di massima felicit\u00e0. Decisiva la vittoria in casa del Kaos nel girone di ritorno ed il successo a tavolino col Pescara. Al tempo stesso, invece, annata non brillante per l'Elite femminile. I maggiori successi, per\u00f2, arrivano ancora una volta dalle giovanili: i Giovanissimi si prendono lo scudetto, gli Allievi si fermano solo in finale regionale, la Juniores di Reali arriva ad un soffio dal tricolore, battuta 1-0 dal Napoli nella finale scudetto. Chi si cuce il biancorossoverde sul petto \u00e8 l'Under-18 femminile che, per il secondo anno consecutivo, vince il titolo italiano.\nIl 2017-18 si consuma l'ennesima rivoluzione: dopo tre stagioni si interrompe il matrimonio con l'allenatore Mannino, sostituito da Gianfranco Angelini. L'annata rappresenta il punto pi\u00f9 basso della storia della societ\u00e0: la squadra, apparsa fin da subito inadeguata alla massima categoria, arranca nelle retrovie, condendendo al neopromosso la penultima posizione che eviterebbe la retrocessione diretta. Angelini \u00e8 esonerato durante il girone di ritorno e sostituito da Fabrizio Reali che tuttavia non riesce a invertire la rotta. Nel frattempo, l'avvenuta rinuncia del Pescara riduce a uno il numero di retrocessioni, determinata dal play-out tra ultima e penultima classificata. Lazio e Milano concludono la stagione regolare appaiate ma la migliore differenza reti premia la formazione lombarda, che disputer\u00e0 la gara di ritorno in casa.\nCalcio a 5 femminile.\nDopo la sezione in rosa dell'anno di fondazione 1993 in cui milit\u00f2 anche Elisabetta Betty Vignotto, nel 2015 rinasce la squadra femminile ufficiale della S.S. Lazio C5. Alla prima stagione, nata sulle fondamenta de L'Acquedotto, la formazione rosa della Lazio vola fino alla finale di Coppa Italia, venendo sconfitta per\u00f2 dall'Isolotto. In campionato le biancocelesti non riescono invece a centrare i play-off. La nota pi\u00f9 lieta della stagione \u00e8 la vittoria di un altro titolo, quello della Juniores femminile, che si laurea campione d'Italia.\nColori e simboli.\nColori.\nI colori storici della S.S. Lazio Calcio a 5 sono il bianco e il celeste.\nSimboli ufficiali.\nStemma.\nIl simbolo della S.S. Lazio \u00e8 l'Aquila, scelta in quanto emblema di potenza, vittoria e prosperit\u00e0.\nInno.\nPrima dell'entrata in campo della S.S. Lazio Calcio a 5, viene diffuso l'inno \"Inno alla Lazio - S\u00f2 gi\u00e0 du ore\", scritto ed interpretato dal cantautore romano Aldo Donati.\nStrutture.\nPalazzetto.\nLa S.S. Lazio Calcio a 5 gioca le partite interne presso il PalaGEMS di Roma.\nCentro di allenamento.\nLa prima squadra svolge le sedute di allenamento sempre presso il PalaGEMS."}
{"id": "2432613", "revid": "718859", "url": "https://it.wikipedia.org/wiki?curid=2432613", "title": "Warwick Line", "text": "La Warwick Line (anche nota come Warwick\u2013Yorktown line) fu una linea difensiva realizzata attraverso la Virginia Peninsula a partire dal fiume Warwick dai Confederati comandati dal generale John B. Magruder contro le forze pi\u00f9 numerose dell'Unione comandate dal generale George B. McClellan durante la guerra di secessione, nel corso della Campagna Peninsulare, dal 1861 al 1862.\nLa linea principale era lunga 19 chilometri da Yorktown al fiume Warwick e gi\u00f9 fino a \"Lee's Mill\", quindi verso ovest al \"Skiffe's Creek\", che si immetteva nel James River a Mulberry Island. La parte sud di Mulberry Island (ora parte di Fort Eustis) si trova alla confluenza dei fiumi Warwick e James. \nAttraverso elaborate e astruse tattiche, \"Prince John\" Magruder, che era un attore dilettante, contrast\u00f2 McClellan e tenne la linea per circa 30 giorni, un ritardo che serv\u00ec a prendere tempo per consentire di rafforzare le difese di Richmond protetta dal generale Robert E. Lee, prolungando la durata della guerra per ulteriori tre anni."}
{"id": "2432614", "revid": "767487", "url": "https://it.wikipedia.org/wiki?curid=2432614", "title": "Alain Gilles", "text": ""}
{"id": "2432619", "revid": "171091", "url": "https://it.wikipedia.org/wiki?curid=2432619", "title": "Gobba di Rollin", "text": "La Gobba di Rollin (pron. fr. : - in francese, Dos de Rollin o \"Bosse de Rollin\") (3.899\u00a0) \u00e8 una montagna delle Alpi del Monte Rosa nelle Alpi Pennine, posta lungo la linea di frontiera tra l'Italia e la Svizzera.\nToponimo.\n\u00c8 curioso notare che il toponimo originario in lingua francese fa riferimento alla schiena (fr. \"dos\"). La versione con \"bosse\" (= gobba) \u00e8 comunque attestata.\nCaratteristiche.\nLa montagna contorna a sud il Plateau Rosa e la vetta \u00e8 raggiunta dagli impianti di risalita per lo sci estivo.\nSalita alla vetta.\nLa vetta pu\u00f2 essere facilmente raggiunta partendo dal Rifugio Guide del Cervino."}
{"id": "2432623", "revid": "131358", "url": "https://it.wikipedia.org/wiki?curid=2432623", "title": "Steinkjer FK", "text": ""}
{"id": "2432626", "revid": "72396", "url": "https://it.wikipedia.org/wiki?curid=2432626", "title": "FK Haugesund", "text": ""}
{"id": "2432629", "revid": "767487", "url": "https://it.wikipedia.org/wiki?curid=2432629", "title": "Tecnosospiri", "text": "Tecnosospiri \u00e8 una band originaria di Formia, considerata dalla critica tra le proposte pi\u00f9 innovative ed interessanti del pop italiano \"con contenuto\".\nBiografia.\nNel 2001 i Tecnosospiri pubblicano il loro primo Lp, \u201cPoi un giorno mi hai assassinato\u201d, distribuito da Venus, che raccoglie ottime recensioni su testate specializzate (Rockstar, Mucchio, Rockit).\nNel 2002, realizzano una sigla per il programma di RaiDue \u201c Tot\u00f2: Principe di Danimarca\u201d, e partecipano al Tim Tour ed al Meeting Etichette Indipendenti (MEI).\nDopo una pausa di composizione, i Tecnosospiri realizzano il loro secondo disco, \u201cIn Confidenza\u201d, con la produzione artistica di Amerigo Verardi ( gi\u00e0 Baustelle e Virginiana Miller ) e Maurice Andiloro.\nIl disco esce nel 2006, con la produzione esecutiva della Cinico Disincanto.\nIl primo singolo, \"Feel Love\" arriva nella top ten di Radio Citt\u00e0 Futura e Rockit, e gira sulle frequenza di Radio 1 e Radio 2 su News Generation, Versione Beta e Demo Rai, oltre che su diverse radio regionali e web.\nLe ottime recensioni, ed i buoni riscontri live accompagnano la promozione di In Confidenza, fino alla realizzazione del primo videoclip \u201cDomani\u201d, con la regia di Francesco Lagi. Il video arriva nelle top five dei video indipendenti di All Music e Match Music ed entra in rotazione stabile su RockTv e su Musicbox.\nIntanto, i Tecnosospiri girano la penisola da Trento a Catania, realizzando pi\u00f9 di sessanta date, e la media di trecento accessi quotidiani sulle loro pagine web ufficiali.\nA Giugno 2008, iniziano la preproduzione del nuovo disco. Lavorano con Amerigo Verardi e Maurice Andiloro su una rosa di quindici brani, di cui solo dieci vengono selezionati per il nuovo disco.\nA Novembre 2008, al Teatro Masini di Faenza, in occasione del MEI, vengono invitati a condividere il palco con Bandabard\u00f2 e La Crus\nDal 4 gennaio al 4 febbraio 2009 i Tecnosospiri si trasferiscono al Purerock di Brindisi per registrare e mixare il nuovo disco. Un progetto molto diverso rispetto alle produzioni precedenti per contenuto e approccio, e che tuttavia definisce con precisione lo \u201cstile\u201d Tecnosospiri.\nIL 21 marzo 2009 esce \u201cI Lupi\u201d, che verr\u00e0 presentato lo stesso giorno al Circolo degli Artisti di Roma.\nA pochi giorni dall'uscita ufficiale, entra nella formazione della band Nicoletta Nardi, gi\u00e0 presente come voce e piano in alcune canzoni de \"I lupi\".\nTra marzo e maggio 2009 i Tecnosospiri suonano nei club/circoli pi\u00f9 importanti della scena indie italiana : dalla Latteria Molloi di Brescia, all'Arteria di Bologna, dal Goldoni di Brindisi al Contestaccio di Roma. Il singolo \u201cLo Stato in Crisi\u201d entra nella classifica delle radio indipendenti per due mesi, raggiungendo il 4\u00ba posto.\nRecensioni.\n\"...Col nuovo album \u201cI lupi\u201d la band di Formia dimostra di avere le carte per dire la sua sul tavolo del pop nazionale con garbo, acume e una produzione speciale, sotto l'occhio perfezionista di Cinico Disincanto.\"\n\"In definitiva un disco bellissimo che porta questi ragazzi ai livelli pi\u00f9 alti della musica pop d'autore tanto da competere con gente come Benvegn\u00f9, Perturbazione, Baustelle, Moltheni. Auguriamoci abbiano il meritato riscontro.\"\n\"I Tecnosospiri si accorgono che ci sono ben poche vie d'uscita, pochi motivi per salvarsi. Uno \u00e8 la musica. Per chi la sa fare, si capisce. Questo \u00e8 il caso, con una proposta che non nasconde l'amarezza di chi, crescendo, ha gi\u00e0 capito molte cose.\" (Massimo Del Papa, Il Mucchio Selvaggio)\n\u201cI Tecnosospiri hanno tutte le carte in regola per entrare 'un certain regard' nella musica italiana di spessore\"\n\"Ad avere un giradischi si vorrebbe dire: ascoltate questo album fino a consumare la puntina! \u00c8 infatti di una bellezza delicata e sconvolgente al contempo questo terzo lavoro della band di Formia\" (Arianna Marsico, Mescalina)"}
{"id": "2432631", "revid": "671029", "url": "https://it.wikipedia.org/wiki?curid=2432631", "title": "Giorgio Morales", "text": "Biografia.\nPartecip\u00f2 sin da giovanissimo alla vita politica, dapprima in Unit\u00e0 Popolare, per poi iscriversi al PSI nel 1957.\nDopo la laurea in scienze politiche fu dal 1965 al 1970 dirigente della Provincia di Firenze.\nNel 1970 fu nominato coordinatore dell'Ufficio Legislativo del Consiglio Regionale. \nFu eletto consigliere comunale a Firenze ininterrottamente tra il 1975 ed il 1989. Ricopr\u00ec l'incarico di assessore al decentramento nel 1975, con sindaco Elio Gabbuggiani, per poi divenire vicesindaco dal 1979 al 1983. Nelle giunte presiedute da Bonsanti, Conti e Bogianckino fu assessore alla cultura.\nSocialista, fu eletto sindaco di Firenze due volte: nel 1989 succedette a Massimo Bogianckino, sostenuto dagli stessi partiti (PCI, PSI, PSDI e PLI); nel 1990 form\u00f2 poi una giunta di pentapartito (DC, PSI, PRI, PSDI e PLI). Ricandidatosi nel 1995 sotto le insegne di Forza Italia, fu sconfitto da Mario Primicerio. In seguito, ader\u00ec ai Socialisti Democratici Italiani ed al ricostituito PSI.\nDal 1995 al 1999 sedette in consiglio comunale. Fu nominato difensore civico della Regione Toscana nel gennaio 2004, carica da lui ricoperta fino al 2010.\nMor\u00ec a Firenze il 29 novembre 2020 all'et\u00e0 di 88 anni a causa di un malore."}
{"id": "2432633", "revid": "125473516", "url": "https://it.wikipedia.org/wiki?curid=2432633", "title": "Peyton Place (soap opera)", "text": "Peyton Place \u00e8 una soap opera di prima serata, creata da Grace Metalious e trasmessa dalla ABC a partire dal 15 settembre 1964 fino al 2 giugno 1969. In Italia la serie \u00e8 stata trasmessa, per la prima volta, da Rai 1 (17 episodi) a partire dal 28 luglio 1979 e in seguito da Canale 5 in seconda serata e da svariate emittenti locali (che hanno trasmesso comunque la serie parzialmente).\n\u00c8 stata la prima \"soap opera\" di prima serata, prima degli \"exploit\" - fra gli anni 70 e tutti gli anni 80 - di \"Dallas\", \"Dynasty\", \"Flamingo Road\", \"Falcon Crest\", \"Hotel\", \"Capitol\" e \"Sentieri\".\nLa sigla di ogni puntata si apre con l'immagine del campanile di Peyton Place e relativi rintocchi, poi viene mostrata la piazza centrale, il ruscello e una panoramica sulla cittadina; quindi appaiono gli attori principali e una sorta di riassunto (nella versione originale) con la voce narrante di Warner Anderson - interprete del personaggio di Matthew Swain - che continu\u00f2 a prestarla anche quando, alla fine della prima stagione, lasci\u00f2 la serie.\nTrama.\nLa trama all'inizio si basava soprattutto sul romanzo di Grace Metalious, scritto nel 1956, e sul film del 1957, sebbene i nomi e le professioni di alcuni personaggi principali fossero stati cambiati e altri personaggi semplicemente eliminati.\nLa storia inizia con l'arrivo a Peyton Place del dr. Michael Rossi. L'editore del quotidiano locale, Matthew Swain, gli dir\u00e0 che solitamente la gente tenta di lasciare una cittadina di provincia come la loro, piuttosto che venire ad abitarci. Intanto, la nipote di Matthew, Allison MacKenzie, si innamora del fratello di un suo compagno di classe, Rodney Harrington, e inizia una relazione con lui. Ma sua madre Constance non approva. Rodney, a questo punto, decide di rompere con la sua attuale fidanzata, Betty. Questa, confusa e ferita, scopre di essere incinta di Rodney e glielo rivela. Rodney rinuncia cos\u00ec al suo amore per Allison e sposa Betty. Solo dopo il matrimonio, la ragazza confesser\u00e0 all'uomo di aver perso il bambino.\nDurante la prima stagione, un altro personaggio arriva a Peyton Place: il padre di Allison, Elliot Carson, che era stato ingiustamente accusato dell'omicidio di sua moglie Elizabeth, uccisa invece da Catherine Peyton Harrington, madre manipolatrice di Rodney. Il suo ritorno a Peyton Place porter\u00e0 l'uomo a sposare Constance e ad avere con lei un figlio, Matthew, sebbene nel \"sequel\" della serie (del 1985), stranamente il personaggio verr\u00e0 \"trasformato\" in un personaggio femminile, Kelly."}
{"id": "2432635", "revid": "731410", "url": "https://it.wikipedia.org/wiki?curid=2432635", "title": "Strato lucido", "text": "In anatomia umana lo strato lucido \u00e8 una strato dell'epidermide.\nAnatomia.\nSi trova fra lo strato granuloso e il corneo, in caso di epidermide molto sottile pu\u00f2 anche non esserci. Il suo nome \u00e8 dato dalla lucentezza delle cellule che lo compongono. Esse solitamente sono disposte in un'unica fila (doppia in particolari parti del corpo come la pianta del piede). Contengono eleidina.\nLe cellule dello strato lucido, come in tutti gli strati dell'epidermide dette \"cheratinociti\", in questo stadio differenziativo stanno perdendo il nucleo, per morire ed andare a formare lo strato corneo dell'epidermide."}
{"id": "2432637", "revid": "944090", "url": "https://it.wikipedia.org/wiki?curid=2432637", "title": "Scuola di specializzazione italiana in medicina aeronautica e spaziale", "text": "La Scuola di specializzazione italiana in medicina aeronautica e spaziale fu istituita con D.P.R. 392 del 23/1/1963. \u00c8 stata la prima ed unica in Italia nel suo genere.\nNasce dal Centro studi e ricerche di medicina aeronautica, sito in Roma, per rispondere a quesiti ed esigenze posti dalla allora nascente attivit\u00e0 spaziale. Per effettuare i relativi esperimenti, furono avviate esperienze pionieristiche: ad esempio, fu costruita una torre che, attraverso funi elastiche, era in grado di riprodurre per brevi istanti situazioni di microgravit\u00e0, e un asse di subgravit\u00e0 per lo studio dei movimenti corporei durante la locomozione in situazioni di microgravit\u00e0, studi rilevanti per la deambulazione \"a salti\" degli esploratori lunari delle missioni statunitensi Apollo.\nPer la sua peculiarit\u00e0, il Centro fu visitato nel 1965 dall'astronauta statunitense John Glenn, primo americano in orbita."}
{"id": "2432639", "revid": "2146488", "url": "https://it.wikipedia.org/wiki?curid=2432639", "title": "Vittorio Brumotti", "text": "Vittorio Brumotti (Finale Ligure, 27 giugno 1980) \u00e8 un conduttore televisivo e ciclista italiano, campione di bike trial. \nBiografia.\nNato a Finale Ligure da padre ligure e madre calabrese, vive a Milano; a undici anni comincia a praticare bike trial.\n\u00c8 entrato dieci volte nel Guinness dei Primati grazie a notevoli imprese sportive. Il 6 dicembre 2008, al Motor Show di Bologna, ha superato 28 sbarre con la ruota posteriore della sua bicicletta e il 17 maggio 2009 in Sardegna si \u00e8 tuffato da 17 metri con la bici nelle acque antistanti le grotte del Bue Marino a Cala Gonone. Poco tempo dopo \u00e8 tornato in Sardegna per un nuovo record: sulla sommit\u00e0 della guglia naturale di Punta Caroddi, un picco a circa 150 metri sul livello del mare, ha effettuato 71 saltelli sulla sola ruota posteriore.\nIl suo primo record \u00e8 stato presentato al programma \"Lo show dei record\" condotto da Barbara D'Urso. Nel 2012 Vittorio Brumotti ha ottenuto il Guinness World Record per aver risalito la Burj Khalifa, a Dubai, in bicicletta, in esattamente 2 ore e 20 minuti. Nello stesso anno gli viene conferito il \"Premio alla voce contro lo spreco\" alla nona edizione del Leggio d'oro. Nel 2013, seguendo le orme del collega ed amico Martyn Ashton, cambia stile ed inventa il Road bike Freestyle, compiendo le sue evoluzioni in sella ad una normale bici da corsa. \nCome inviato di \"Striscia la notizia\", \u00e8 solito rivendicare i parcheggi destinati ai disabili ed occupati impropriamente da chi non ne ha diritto; ma ancor di pi\u00f9 partecipa attivamente alla lotta contro la criminalit\u00e0, denunciando apertamente (attraverso la televisione) diverse azioni criminali, soprattutto spaccio di droga. In ogni occasioni ha subito aggressioni da parte di organizzazioni criminali, come quando il 2 dicembre 2017 \u00e8 stato minacciato con spari di pistola e il lancio di un mattone durante un servizio sullo spaccio di droga che avviene nel quartiere San Basilio di Roma, il 9 gennaio \u00e8 stato aggredito insieme alla sua troupe televisiva da alcuni spacciatori nella piazza davanti alla stazione Centrale di Milano. Il 20 gennaio 2018, per riuscire a uscire incolume dal quartiere Traiano di Napoli ha dovuto essere scortato dai carabinieri e il 25 febbraio 2018, nel quartiere Zen di Palermo, dove alcuni abitanti gli hanno lanciato un pesante blocco di cemento da un balcone.\nVita privata.\nFino al 2011 \u00e8 stato impegnato con la stilista Roberta Armani (nipote di Giorgio). Dal 2012 al 2017 \u00e8 stato legato sentimentalmente alla showgirl sarda Giorgia Palmas, insieme alla quale ha condotto \"Paperissima Sprint\" dal 2011 al 2014. Dal 2018 \u00e8 legato all'ereditiera Annachiara Zoppas."}
{"id": "2432642", "revid": "640277", "url": "https://it.wikipedia.org/wiki?curid=2432642", "title": "Reparto medicina aeronautica e spaziale", "text": "Il Reparto medicina aeronautica e spaziale \u00e8 nato nel 1986 dal Centro studi e ricerche di medicina aeronautica. Inquadrato nella Divisione aeronautica studi ricerche e sperimentazioni, ha sede presso l'aeroporto di Pratica di Mare. \n\u00c8 diviso in tre gruppi: \"fisiopatologia generale\", \"igiene ed immunologia\", \"neuropsicofisiologia\". \nHa condotto, con importanti risultati, attivit\u00e0 di ricerca nel settore della profilassi vaccinale, nello studio dei ritmi sonno-veglia, nella valutazione delle problematiche di confinamento spaziale, nel monitoraggio endocrino, immunitario, metabolico e circolatorio correlato al volo o alle variazioni di gravit\u00e0, e nella possibilit\u00e0 di impiego di farmaci per ottimizzare le prestazioni operative."}
{"id": "2432644", "revid": "113889008", "url": "https://it.wikipedia.org/wiki?curid=2432644", "title": "Poligono di Furbara", "text": "Il Poligono di Furbara, era un poligono di tiro militare situato sulla costa, 40 km a nord di Roma, nel comune di Santa Marinella, e occupa ancora oggi parte del precedente Aeroporto di Furbara.\nStoria.\nNel 1938 ospit\u00f2 un'esercitazione militare cui prese parte il capo del governo italiano Mussolini, e quello tedesco Hitler nel corso della sua visita in Italia.\nNel dopoguerra ha ospitato i primi test di missili di progettazione e costruzione italiana. \u00c8 quindi caduto in disuso nel 1956 in favore del nuovo impianto di Salto di Quirra. \nFu poi sede di addestramento al tiro degli avieri della Vigilanza Aeronautica Militare (VAM).\nDal 2008 \u00e8 base degli incursori del 17\u00ba Stormo dell'Aeronautica militare italiana."}
{"id": "2432646", "revid": "121844892", "url": "https://it.wikipedia.org/wiki?curid=2432646", "title": "Causa sui", "text": "L'espressione latina causa sui o causa sui ipsius, tradotta alla lettera, significa \"causa di s\u00e9\", o \"causa di se medesimo\", e viene riferita in ambito filosofico al prodursi di una realt\u00e0 assoluta, che non dipende da nient'altro al di fuori di s\u00e9.\nUtilizzo.\nL'espressione viene usata da Baruch Spinoza per una definizione \u00abgeometrica della sostanza, cio\u00e8 Dio, indicata come una realt\u00e0 oggettiva che essendo \u00abin s\u00e9 e per s\u00e9\u00bb \u00e8 necessariamente la \u00abcausa prima\u00bb di se stessa. In lei coincidono in un unico punto causa ed effetto, essendo allo stesso tempo madre e figlia: altrimenti sarebbe effetto di una causa che viene prima di lei, ed allora non sarebbe pi\u00f9 la prima, come deve essere per l'unica sostanza.\nSpinoza argomenter\u00e0 infatti che la ragione per cui Dio esiste si trova in Dio stesso (prova ontologica \"a priori\"), a differenza dell'uomo, che non avendo in s\u00e9 la propria ragion d'essere, esiste per volere di un ente necessario (prova \"a posteriori\"). \nLa distinzione tra l'essenza e l'esistenza, tra pensiero e realt\u00e0, non vale quindi per la sostanza, perch\u00e9 essa non appena viene pensata immediatamente esiste: la sua essenza implica necessariamente l'esistenza. \nPensiero ed esistenza sono solo due modi di cogliere l'unica realt\u00e0 che \u00e8 la sostanza. \u00ab\"Causa sui\"\u00bb vuol dire allora che essa \u00e8 \"unica\", e non essendoci un'altra realt\u00e0 che possa limitarla \u00e8 quindi anche \"infinita\" ed \"indivisibile\", perch\u00e9 se fosse divisibile non sarebbe pi\u00f9 una ma molteplice.\nContesto filosofico.\nL'Assoluto come causa di s\u00e9 appartiene essenzialmente alla tradizione filosofica del neoplatonismo, inaugurata da Plotino, il quale per spiegare l'origine della molteplicit\u00e0 a partire dall'Uno, lo concepisce non come una realt\u00e0 statica e definita una volta per tutte, perch\u00e9 in tal caso significherebbe oggettivarlo e renderlo conoscibile, bens\u00ec concependolo come \"dinamys\" o volizione infinita, come attivit\u00e0 mai conclusa che genera continuamente se stessa, e oggettivandosi crea il mondo. \nLa processione o emanazione dell'essere scaturisce da uno stato di estasi auto-contemplativa; \"estasi\" significa appunto \"uscire fuori di s\u00e9\". L'Uno trabocca per la sua abbondanza, ma non perch\u00e9 ne abbia bisogno: Egli \u00e8 del tutto autosufficiente, essendo appunto \"causa di s\u00e9\". Il donare, piuttosto, fa parte della sua natura, come un'energia che si sprigiona da s\u00e9, come il profumo da un corpo o la luce da una sorgente, generando in maniera assolutamente disinteressata e involontaria gli stadi a s\u00e9 inferiori.\nL'Uno come \"Potenza\" sar\u00e0 ripreso dalla filosofia cristiana di Agostino d'Ippona, della scolastica neoplatonica, e di Cusano. Il termine \"Potenza\" viene inteso da costoro non in senso aristotelico, come mero passaggio all'atto (essendo l'Uno gi\u00e0 del tutto autosufficiente in quanto causa di s\u00e9), bens\u00ec come l'Atto stesso, in quanto capacit\u00e0 dinamica di donare all'infinito la propria natura. Il concetto fu espresso ad esempio da Nicola Cusano nel significato teologico di Dio come \"posse ipsum, scilicet omnis posse\", \u00abpotere stesso, cio\u00e8 il potere di ogni potere\u00bb.\nLa \"causa sui\" per i neoplatonici \u00e8 dunque come un cerchio bipolare, che permea di s\u00e9 tanto il macrocosmo quanto il microcosmo, articolandosi ma restando semplice, in maniera simile a un organismo vivente. La ricerca della pietra filosofale nel Rinascimento nasceva dalla medesima esigenza di ricercare l'origine e la matrice di ogni realt\u00e0, con cui riprodurre l'universo a partire dalla sostanza primigenia (quintessenza), che si tenta di riprodurre in laboratorio tramite appunto la creazione di un agente catalizzatore. L'uroboro che divora se stesso e rinasce da se stesso divenne cos\u00ec uno dei simboli dell'alchimia e dei cicli della natura.\nIl concetto sar\u00e0 ripreso in et\u00e0 romantica dagli idealisti tedeschi, e successivamente dall'attualismo di Giovanni Gentile, per il quale il prodursi dello Spirito come \"causa sui ipsius\" (autoctisi) coincide con l'atto del pensiero per cui l'Io pensa se stesso e al contempo anche il mondo, in un ciclo perenne mai concluso, nel quale il pensiero attuale di adesso include il passato e il futuro: l'ora attuale del pensiero cio\u00e8 non \u00e8 compresa tra prima e dopo, ma comprende la totalit\u00e0 del tempo, e quindi \u00e8 eterno, un eterno divenire. \nL'atto, per Gentile, nega se stesso nel \"fatto\", ma quest'ultimo rimane pur sempre un momento indispensabile della dialettica pensante, e le fornisce combustibile nella misura in cui paradossalmente viene negato."}
{"id": "2432653", "revid": "104458", "url": "https://it.wikipedia.org/wiki?curid=2432653", "title": "Mittaghorn (Alpi Bernesi)", "text": "Il Mittaghorn (3.892\u00a0) \u00e8 una montagna delle Alpi Bernesi. Si trova lungo la linea di confine tra gli svizzeri Canton Berna e Canton Vallese.\nDescrizione.\nSul suo versante sud prende forma il Langgletscher. La via normale di salita parte dal rifugio Hollandiah\u00fctte."}
{"id": "2432665", "revid": "131358", "url": "https://it.wikipedia.org/wiki?curid=2432665", "title": "R. Union Saint-Gilloise", "text": ""}
{"id": "2432666", "revid": "125261888", "url": "https://it.wikipedia.org/wiki?curid=2432666", "title": "Per sempre (film 1987)", "text": " \nPer Sempre (conosciuto anche come Fino alla morte) \u00e8 un film per la televisione andato in onda nel 1989 e diretto da Lamberto Bava. Fa parte di una serie antologica commissionata da Reteitalia, \"Brivido giallo\", composta anche da \"Una notte al cimitero\", \"La casa dell'orco\" e \"A cena col vampiro\".\nDa alcuni \u00e8 ritenuto un rifacimento de \"Il postino suona sempre due volte\" in chiave fantastico-thriller.\nTrama.\nLinda, una donna incinta, con l'aiuto dell'amante Carlo, si sbarazza del marito e seppellisce il suo corpo in un campo. Otto anni dopo la donna gestisce la locanda del defunto marito, in compagnia di Carlo e di Alex, suo figlio. Ma in una notte tempestosa, un misterioso viaggiatore si presenta alla sua porta, chiedendo un riparo. Non avendo i soldi per pagare, lo sconosciuto si offre allora di lavorare nella locanda. Il suo atteggiamento si rivela per\u00f2 piuttosto ambiguo, ricorda molto quello del marito ucciso, tanto che Carlo sospetta che sia un infiltrato della polizia.\nDistribuzione.\nIn alcuni mercati \u00e8 stato distribuito con il nome \"The Changeling 2\" e presentato come sequel non ufficiale del film \"Changeling\" di Peter Medak."}
{"id": "2432667", "revid": "1318658", "url": "https://it.wikipedia.org/wiki?curid=2432667", "title": "Bamiyan", "text": "Bamiyan (in persiano \u0628\u0627\u0645\u06cc\u0627\u0646) \u00e8 una citt\u00e0 dell'Afghanistan, capoluogo della Provincia di Bamiyan.\nSituata nella valle di Bamiyan, \u00e8 famosa per il sito archeologico nei suoi pressi, dei Buddha di Bamiyan. Si tratta di due enormi statue di Buddha scolpite nella roccia che nel 2001 sono state distrutte ad opera dei Talebani ed oggi sono oggetto di un progetto di ricostruzione sotto l'egida dell'UNESCO."}
{"id": "2432668", "revid": "76069", "url": "https://it.wikipedia.org/wiki?curid=2432668", "title": "Bamian", "text": ""}
{"id": "2432669", "revid": "131358", "url": "https://it.wikipedia.org/wiki?curid=2432669", "title": "K.S.K. Beveren", "text": ""}
{"id": "2432672", "revid": "381021", "url": "https://it.wikipedia.org/wiki?curid=2432672", "title": "Fino alla morte (film 1987)", "text": ""}
{"id": "2432673", "revid": "76069", "url": "https://it.wikipedia.org/wiki?curid=2432673", "title": "Bamian (provincia)", "text": ""}
{"id": "2432686", "revid": "76069", "url": "https://it.wikipedia.org/wiki?curid=2432686", "title": "Farah (provincia)", "text": ""}
{"id": "2432687", "revid": "76069", "url": "https://it.wikipedia.org/wiki?curid=2432687", "title": "Ghazni (provincia)", "text": ""}
{"id": "2432689", "revid": "76069", "url": "https://it.wikipedia.org/wiki?curid=2432689", "title": "Kabul (provincia)", "text": ""}
{"id": "2432692", "revid": "76069", "url": "https://it.wikipedia.org/wiki?curid=2432692", "title": "Konduz (provincia)", "text": ""}
{"id": "2432693", "revid": "339392", "url": "https://it.wikipedia.org/wiki?curid=2432693", "title": "Nurestan (provincia)", "text": ""}
{"id": "2432695", "revid": "76069", "url": "https://it.wikipedia.org/wiki?curid=2432695", "title": "Sar-e Pol (provincia)", "text": ""}
{"id": "2432696", "revid": "62748", "url": "https://it.wikipedia.org/wiki?curid=2432696", "title": "Battaglia di Yorktown (1862)", "text": ""}
{"id": "2432704", "revid": "365417", "url": "https://it.wikipedia.org/wiki?curid=2432704", "title": "Tastierino numerico", "text": ""}
{"id": "2432708", "revid": "729019", "url": "https://it.wikipedia.org/wiki?curid=2432708", "title": "Attraverso lo specchio (Lost)", "text": "Attraverso lo Specchio (\"Through the Looking Glass\") \u00e8 il 69\u00ba episodio della serie televisiva statunitense \"Lost\", 22\u00ba ed ultimo della terza stagione della serie prodotta dalla ABC. Scritto da Damon Lindelof e Carlton Cuse, fu invece diretto dal produttore esecutivo di \"Lost\" Jack Bender. Alla sua prima messa in onda, il 23 maggio 2007, fu seguito tra gli Stati Uniti ed il Canada da circa 14 milioni di persone. Come nei due finali di stagione precedenti, l'episodio ha una durata doppia di circa ottanta minuti. Nella versione in DVD ed in diversi altri paesi l'episodio \u00e8 stato diviso in due parti, parte prima e parte seconda. Considerato come uno degli episodi pi\u00f9 belli della serie, \"Attraverso lo Specchio\" fu candidato a tre Emmy Award e ad un DGA Award che per\u00f2 non riusc\u00ec a vincere, ricevendo comunque molte critiche positive da parte di diverse testate giornalistiche.\nL'episodio inizia nel dicembre 2004, 90 giorni dopo lo schianto del volo Oceanic Airlines 815 sull'isola e vede i sopravvissuti alle prese con un imminente scontro con gli Altri, misteriosi abitanti dell'area, e nel tentativo di riuscire a chiedere aiuto ad una nave in sosta a circa ottanta miglia di distanza. In diversi punti la narrazione principale \u00e8 interrotta da alcune scene che mostrano un Jack che vive a Los Angeles, depresso, alcolizzato e dipendente da farmaci. Nella scena finale dell'episodio si scoprir\u00e0 che si tratta di diversi \"flashforward\" di un non precisato momento nel futuro, al posto dei \"flashback\" normalmente presenti nelle puntate della serie.\nTrama.\nSull'isola.\nGli Altri organizzano un'incursione all'interno del campo dei sopravvissuti del volo 815 con l'obiettivo di catturare tre donne segnalate da Juliet con un corallo bianco sulle loro tende come adatte per i suoi studi sulla fertilit\u00e0 nell'isola e sul perch\u00e9 le donne incinte muoiano entro il terzo trimestre di gravidanza. Una degli obiettivi, Sun, sta appunto aspettando un bambino concepito dopo lo schianto. Karl, ragazzo di Alex bandito dagli Altri, viene avvertito dalla fidanzata che Ben ha anticipato l'operazione di un giorno, per cogliere di sorpresa i sopravvissuti. Parte quindi su una canoa diretto alla loro spiaggia. Sayid, Jin e Bernard decidono quindi di restare per tendere un'imboscata agli uomini inviati da Ben utilizzando la dinamite della Roccia Nera per attirarli in trappola, mentre gli altri sopravvissuti, guidati da Jack, partono diretti alla torre radio dell'isola, guidati dalla Rousseau.\nIntanto Desmond e Charlie si recano, a bordo della canoa di Karl e lungo il cavo subacqueo trovato sulla spiaggia da Sayid, ad una stazione sottomarina del progetto DHARMA chiamata \"lo Specchio\", la cui presenza era nota solo a Ben, a due degli Altri di guardia in quel luogo e a Juliet, che ne ha rivelato l'esistenza ai sopravvissuti. Infatti l'unico modo per disattivare il blocco delle trasmissioni radio presente intorno all'isola \u00e8 tramite la stazione stessa. Charlie sa che morir\u00e0 nel corso di questa missione dall'ultima visione avuta da Desmond, che gli racconta di aver visto la rockstar all'interno della sala comandi che dopo aver premuto un pulsante sul pannello ed aver sbloccato le trasmissioni annega.\nCharlie e Desmond partono e raggiungono con la canoa il punto sotto il quale si trova la stazione. L'ex rockstar consegna a Desmond la lista dei migliori momenti della sua vita da dare a Claire. Desmond gli dice che non \u00e8 obbligato a farlo e che se vuole pu\u00f2 andare lui al suo posto. Charlie acconsente, ma appena l'uomo si volta lo colpisce con la pagaia tramortendolo. Si tuffa dunque in acqua, mentre il sole \u00e8 sulla via del tramonto.\nScesa la notte, Jin, Sayid e Bernard si appostano armati pronti a sparare alla dinamite piazzata all'interno delle tende designate. Arriva quindi una squadra composta da dieci degli Altri che si avvicina alle abitazioni contrassegnate dal corallo bianco. I tre fanno saltare in aria due delle tre tende uccidendo sette dei rapitori, ma Jin non riesce a colpire il suo bersaglio ed i tre che si erano avvicinati alla sua tenda, guidati da Tom, riescono a catturarlo insieme ai suoi compagni. I sopravvissuti si preoccupano udendo solamente due e non tre esplosioni come programmato. Il mattino dopo, temendo che sia successo qualcosa, Sawyer e Juliet decidono di tornare indietro per vedere se possono dare una mano. Hurley li raggiunge ma i due si rifiutano di portarlo con s\u00e9, offendendolo.\nNel frattempo, Charlie \u00e8 stato catturato dalle due guardie degli Altri presenti nella stazione, Bonnie e Greta, che lo legano ad una sedia e chiamano Ben via radio per avvertirlo. Quest'ultimo ha cos\u00ec conferma del tradimento di Juliet di cui era stato avvisato da Tom la sera precedente ed invia Mikhail allo \"Specchio\" per risolvere la questione. Mikhail arriva alla spiaggia e da l\u00ec inizia a sparare a Desmond, che si \u00e8 appena svegliato sulla canoa e che allarmato si tuffa in acqua raggiungendo \"lo Specchio\". Una volta laggi\u00f9 incontra Charlie che, immobilizzato da Bonnie e Greta, gli ordina di nascondersi all'interno di un armadietto di metallo. Arriva Mikhail che avvisa le due della presenza di Desmond all'interno della base sottomarina. Le due, incredule, interrogano Charlie, il quale fornisce per\u00f2 solo risposte molto vaghe. Nel frattempo, il russo contatta nuovamente Ben, poi su ordine del capo spara a Greta e a Bonnie, ma viene fermato da Desmond che salta fuori dall'armadio e lo arpiona con un fucile subacqueo.\nIntanto Ben e Alex raggiungono i sopravvissuti in viaggio verso la torre radio. Ben parla in privato a Jack chiedendogli di tornare indietro e di lasciar perdere. Il chirurgo si rifiuta ed il capo degli Altri fa uccidere da Tom i tre rimasti alla spiaggia. Jack, furioso, scatena tutta la sua ira pestando il nemico. Alex scopre che Danielle \u00e8 sua madre e le due si riuniscono. Intanto alla spiaggia, Tom non ha ucciso i tre, ma ha solo sparato a terra, nella speranza di convincere Jack a desistere. Con Sawyer e Juliet arriva anche Hurley a bordo del furgoncino della DHARMA da lui trovato nella giungla, con il quale investe due degli Altri. Dopodich\u00e9 Sawyer fredda Tom con un colpo di arma da fuoco, anche se quest'ultimo era ormai disarmato, per vendicarsi del rapimento di Walt.\nLocke \u00e8 ancora disteso all'interno della fossa comune dei membri della DHARMA dove \u00e8 caduto dopo che Ben gli ha sparato in \"L'uomo dietro le quinte\". Tentato di farla finita dalla pistola al suo fianco, vede per\u00f2 Walt in una visione, che gli comunica che deve fare ancora una cosa per lui.\nCharlie convince Bonnie moribonda a comunicargli il codice che deve essere inserito all'interno del pannello comandi dello \"Specchio\" per sbloccare le trasmissioni. La donna gli rivela che si tratta delle note del brano \"Good Vibrations\" dei Beach Boys. Charlie inserisce i numeri corrispondenti alle note e subito la stazione riceve una trasmissione: \u00e8 Penelope Widmore, in cerca di Desmond, che per\u00f2 dice di non trovarsi su nessuna nave e di non conoscere tantomeno alcuna Naomi. I \"soccorritori\" non sono perci\u00f2 chi dicono di essere. Mikhail si \u00e8 intanto ripreso ed \u00e8 uscito dalla stazione armato di una granata. Bussa all'obl\u00f2 della sala comandi. Charlie, che lo vede, chiude subito il portellone di emergenza, lasciando fuori Desmond che assiste alla scena impotente. Il soldato russo fa saltare in aria disintegrando l'obl\u00f2 con la granata che lascia entrare immediatamente un'enorme massa d'acqua. Prima di morire, l'ex rockstar si scrive sulla mano con un pennarello la frase \"NOT PENNY'S BOAT\" (\"Non \u00e8 la nave di Penny\") e la mostra al compagno attraverso un obl\u00f2 perch\u00e9 possa comunicare ai sopravvissuti del pericolo che corrono.\nUna volta disattivato il blocco delle telecomunicazioni stabilitosi intorno all'isola ed arrivati alla torre radio, la Rousseau disattiva il suo messaggio di soccorso e il telefono satellitare di Naomi riprende a funzionare. Proprio mentre sta chiamando la nave, per\u00f2, la donna viene accoltellata alle spalle da Locke, il quale non volendo tornare a casa minaccia Jack di sparargli al solo utilizzo del telefono. Jack non desiste e chiama la nave, da cui risponde la voce di un uomo. In breve tempo qualcuno arriver\u00e0 sull'isola per riportarli sulla terraferma.\nA Los Angeles.\nIn alcuni flashforward, Jack vive a Los Angeles, dove continua a fare il chirurgo. Dipendente da ossicodone ed alcolizzato, durante un volo di ritorno verso Los Angeles legge su un giornale una notizia che lo sconvolge. Disperato, non sa pi\u00f9 che cosa fare e tenta di togliersi la vita gettandosi dal ponte sul viadotto di Sixth Street, ma un incidente stradale alle sue spalle risveglia in lui l'istinto naturale di aiutare la gente, cos\u00ec salva i passeggeri del veicolo ed evita il suicidio.\nJack partecipa al funerale di un uomo come unico presente. Viene spesso rimproverato per il suo comportamento dal primario che vorrebbe cercare di aiutarlo, invano. La sua casa \u00e8 piena di mappe, atlanti e dati sull'Oceano Pacifico meridionale.\nUna sera, il chirurgo telefona a Kate per chiederle un appuntamento. I due si vedono nei pressi di una pista dell'aeroporto. Jack le mostra l'articolo che lo affligge, un necrologio, e le dice che avrebbe sperato che fosse andata anche lei al funerale. Le dice che \u00e8 stanco di mentire e le chiede di cercare di tornare sull'isola insieme a lui. Egli utilizza infatti una golden card donatagli dalla Oceanic Airlines per volare ogni venerd\u00ec verso diverse citt\u00e0 oltre l'Oceano Pacifico nella speranza che durante il viaggio di ritorno l'aereo precipiti nuovamente. Kate, in lacrime, lo lascia e si allontana in auto per evitare di continuare una conversazione che hanno apparentemente gi\u00e0 affrontato. Jack, disperato, le urla che devono tornare indietro mentre un 747 si alza in volo dalla pista alle sue spalle.\nProduzione.\nSceneggiatura.\nIl titolo dell'episodio \u00e8 un riferimento al romanzo di Lewis Carroll \"Attraverso lo specchio e quel che Alice vi trov\u00f2\", che d\u00e0 anche il nome alla stazione DHARMA scoperta da Charlie nell'episodio precedente. Le riprese iniziarono il 13 aprile 2007 e terminarono il 7 maggio dello stesso anno. Gli autori della serie erano cos\u00ec indietro con la scrittura dei copioni che le parti di \"Attraverso lo Specchio\" furono terminate solo dopo quelle di alcuni episodi della quarta stagione. La maggior parte delle riprese furono effettuate sull'isola di Oahu, nelle Hawaii, alcune a Los Angeles mentre il set dell'ospedale dove lavora Jack nei suoi flash-forward \u00e8 lo stesso utilizzato in un'altra famosa serie della ABC, \"Grey's Anatomy\".\nCast.\nPur non essendo menzionato nel comunicato stampa della ABC, l'attore quindicenne Malcolm David Kelley interpret\u00f2 in un piccolo cameo il giovane di dieci anni Walt Lloyd e fu accreditato come special guest star. Kelley, il cui personaggio aveva lasciato la serie nel finale della seconda stagione, (in \"Si vive insieme, si muore soli\") solo 26 giorni prima degli eventi di \"Attraverso lo Specchio\"), non ritornava sul set di \"Lost\" da circa un anno e, nel suo piccolo cameo, si nota come l'attore sia cresciuto visibilmente e come la sua voce sia divenuta pi\u00f9 profonda. Inizialmente gli autori avevano sperato anche in un ritorno del padre del ragazzo, Michael Dawson, interpretato da Harold Perrineau, che non pot\u00e9 per\u00f2 partecipare alle riprese poich\u00e9 gi\u00e0 impegnato sul set dell'episodio pilota della serie \"Demons\", della CBS. Perrineau ritorner\u00e0 poi a fare parte del cast nel corso della quarta stagione, dove ricoprir\u00e0 un ruolo nuovamente importante. Anche Rob McElhenney, che interpreta l'Altro Aldo (gi\u00e0 apparso in \"Non a Portland\" e ucciso nel finale dai sopravvissuti alla spiaggia), non appare nel corso dell'episodio perch\u00e9 impegnato sul set della sit-com \"C'\u00e8 sempre il sole a Philadelphia\" della FX. Damon Lindlelof e Carlton Cuse hanno inoltre prestato le loro voci per due personaggi (il comandante dell'aereo ed il direttore del notiziario) i cui volti non sono per\u00f2 visibili.\nLa stagione si conclude con la morte di Charlie (gi\u00e0 profetizzata da Desmond fin dall'ottavo episodio della stagione \"D\u00e9j\u00e0 vu\") nell'allagamento dello \"Specchio\" causato dall'esplosione di Mikhail. Charlie era pi\u00f9 volte sfuggito alla morte nel corso della serie grazie all'intervento dell'ex militare scozzese, che gli aveva per\u00f2 rivelato in \"Greatest Hits\", come la sua morte fosse apparentemente necessaria a far s\u00ec che la sua ragazza, Claire, potesse lasciare l'isola. Gli autori della serie iniziarono a concepire questa parte della storia di Charlie nel corso della produzione della seconda met\u00e0 della seconda stagione della serie, ma la notizia venne data al personaggio solo durante le riprese del terz'ultimo episodio della serie, \"L'uomo dietro le quinte\".\nLa scena finale e i flash-forward.\nJack Bender rimase molto contento dell'interpretazione di Matthew Fox e disse che durante la produzione lo aveva visto molto impegnato e appassionato. L'attore replic\u00f2 dicendo che per lui non era stato poi cos\u00ec pesante e che si era sentito molto pi\u00f9 stanco dopo aver girato altri episodi del serial. Come nel caso degli altri cliffhanger presenti al termine dei due finali di stagione precedenti, all'ultima scena venne dato un nome in codice in modo tale che il suo contenuto potesse rimanere top secret, \"The Rattlesnake in The Mailbox\". Una volta terminato il copione della scena finale a vederlo furono solo Fox, Lilly, Bender ed il co-produttore esecutivo Jean Higgins. Per il luogo delle riprese venne scelto un vecchio parcheggio abbandonato ad Honolulu. L'aeroporto di Los Angeles ed il 747 in decollo sullo sfondo furono girati separatamente e poi inseriti nella sequenza utilizzando l'effetto chroma key.\nA dispetto delle misure di sicurezza prese sul set, una completa e dettagliata sinossi di \"Attraverso lo Specchio\" venne pubblicata su internet oltre una settimana prima della sua messa in onda. La Disney inizi\u00f2 un'indagine che costrinse gli autori Lindelof e Cuse al silenzio stampa sull'argomento, poi parzialmente rotto al Comic-Con 2007. La cappella che Jack visita al momento del funerale dell'uomo di cui ha letto sul giornale venne chiamata dagli autori Hoffs/Drawlar, anagramma di flash-forward. L'idea di utilizzare questa tecnica narrativa venne agli autori a partire dalla fine della prima stagione, quando i flashback avevano ormai gi\u00e0 rivelato gran parte del passato dei personaggi.\nPost produzione.\nLa fase di post produzione di \"Attraverso lo Specchio\" inizi\u00f2 il 21 maggio 2007, a soli due giorni prima della sua messa in onda. Come per tutti gli episodi della serie, la colonna sonora venne composta da Michael Giacchino, ma in due occasioni furono utilizzati anche brani di altri artisti molto conosciuti. Mentre Jack si dirige a bordo della sua jeep alla cappella dove si terr\u00e0 il funerale dell'uomo misterioso di cui ha letto al suo ritorno da Sydney ascolta alla radio \"Scentless Apprentice\" dei Nirvana, mentre le note da suonare per sbloccare le telecomunicazioni con il mondo esterno sono quelle di \"Good Vibrations\" dei Beach Boys. Inoltre Charlie sulla spiaggia suona una canzone composta dallo stesso Monaghan. Come tutti i finali di stagione di \"Lost\", anche \"Attraverso lo Specchio\" ha una durata superiore rispetto agli altri episodi della serie e a causa della sua lunghezza in alcuni paesi e nella versione DVD venne diviso in due parti. A differenza degli episodi precedenti, alla sua prima visione non fu preceduto da un riassunto delle puntate precedenti bens\u00ec da un episodio speciale riassuntivo della terza stagione intitolato: \"\", presentato da Lindelof e Cuse e narrato dal famoso attore Kyle MacLachlan. Cuse e Lindelof si dichiararono molto fieri del loro lavoro ed il presidente dell'ABC Stephen McPherson lo decret\u00f2 come uno dei migliori episodi di tutta la serie. Buena Vista Home Entertainment pubblic\u00f2 l'episodio in DVD e Blu-ray Disc l'11 dicembre 2007 in Stati Uniti e Messico. Nella featurette \"Lost: On Location\", vengono mostrati cast e sceneggiatori al lavoro di diversi episodi, tra cui \"Attraverso lo Specchio\". Una versione dell'episodio, sottotitolata in modo simile alla serie \"Pop-up Video\" della VH1 fu trasmessa il 30 gennaio 2008. Essa non fu scritta dagli autori di \"Lost\" a causa dello sciopero degli sceneggiatori tra il 2007 ed il 2008 e fu seguita da 9 milioni di spettatori negli Stati Uniti.\nAccoglienza.\nAudience.\n\"Attraverso lo Specchio\" registr\u00f2 l'audience pi\u00f9 alta in quindici episodi di \"Lost\" e nella settimana della sua prima messa in onda fu la serie televisiva della ABC pi\u00f9 seguita con 13,86 milioni di telespettatori (dopo \"NCIS\"). La prima parte dell'episodio fu seguita da 12,67 milioni di persone e l'audience crebbe a 15,04 milioni nella seconda parte. 5,9 telespettatori su 15 tra i 18 ed i 49 anni guardarono l'episodio. Nel Regno Unito invece furono in 1,21 milioni a vedere \"Attraverso lo Specchio\", che fu anche qui il secondo programma pi\u00f9 visto trasmesso da satellite. In Australia fu invece solo il trentasettesimo show pi\u00f9 seguito della settimana, con 1,17 milioni di telespettatori, mentre in Canada nella prima parte l'episodio fu il sedicesimo programma pi\u00f9 seguito e nella seconda il quindicesimo, entrambe trasmesse rispettivamente prima e dopo \"American Idol\".\nPremi.\nL'episodio \u00e8 stato nominato nelle categorie \"Miglior regia per una serie drammatica\", \"Miglior sceneggiatura per una serie drammatica\" e \"Miglior montaggio per una serie drammatica\" ai 59\u00ba Primetime Emmy Awards, non riuscendo per\u00f2 a vincere in nessuna categoria. Il finale di stagione era stato presentato agli Emmy per la categoria \"Miglior serie drammatica\", ma non \u00e8 stata inclusa nella cinquina dei possibili vincitori. Jack Bender \u00e8 stato nominato al Directors Guild of America Award nella categoria \"Miglior regia per una serie drammatica\", ma non ha vinto.\n\"Attraverso lo Specchio\" \u00e8 risultato vincitore di un sondaggio indetto da AOL, in cui chiedeva ai suoi redattori di votare il \"Miglior finale di stagione mozzafiato\", inoltre ha vinto come \"Episodio drammatico dell'anno\" ai Gold Derby TV Awards del \"Los Angeles Times\". Tra gli altri premi, l'episodio si \u00e8 aggiudicato tre \"E!\" Tater Top Awards. Secondo un sondaggio indetto dall'Internet Movie Database, \"Attraverso lo Specchio\" sarebbe il miglior episodio di tutta la serie."}
{"id": "2432709", "revid": "62748", "url": "https://it.wikipedia.org/wiki?curid=2432709", "title": "Battaglia dei Sette Pini", "text": ""}
{"id": "2432713", "revid": "37056", "url": "https://it.wikipedia.org/wiki?curid=2432713", "title": "Regno di Arborea", "text": ""}
{"id": "2432716", "revid": "37056", "url": "https://it.wikipedia.org/wiki?curid=2432716", "title": "Regno di Torres", "text": ""}
{"id": "2432718", "revid": "37056", "url": "https://it.wikipedia.org/wiki?curid=2432718", "title": "Regno di Gallura", "text": ""}
{"id": "2432730", "revid": "399", "url": "https://it.wikipedia.org/wiki?curid=2432730", "title": "Fiat Tagliero", "text": "L'edificio Fiat Tagliero ad Asmara, capitale dell'Eritrea, \u00e8 una stazione di servizio in stile futurista completata nel 1938 e progettata dall'ingegnere italiano Giuseppe Pettazzi, come inno architettonico alla fabbrica del Lingotto della Fiat a Torino.\nStoria e descrizione.\nBench\u00e9 l'edificio fosse concepito fin dall'inizio come semplice stazione di benzina, Pettazzi la progett\u00f2 secondo forme avveniristiche che ricordano la figura di un aeroplano. Giovanni Tagliero era il direttore della fabbrica FIAT locale, che visse in Eritrea fino al 1974. \nLa stazione \u00e8 composta da una torre centrale, che incorpora l'ufficio e il negozio, ai cui lati ci sono due ali di 15 metri di sbalzo. Le ali sono costruite in calcestruzzo e non strutturalmente supportate. Secondo le leggi in vigore in Italia (e quindi anche in Eritrea, al tempo colonia italiana) nel 1930, le ali avrebbero dovuto essere sostenute; sui disegni tecnici del palazzo ci sono infatti i pilastri di legno di sostegno. Il giorno prima della sua inaugurazione, i lavoratori che avevano completato le ali si rifiutarono di rimuovere i supporti utilizzati durante la fase di costruzione, temendo che le strutture sarebbero crollate, sicch\u00e9 il Pettazzi dovette minacciare il costruttore con un revolver per convincerlo: le ali tennero e da allora sono stabili.\nDopo ottant'anni l'edificio, tra i pi\u00f9 famosi della capitale (se non il pi\u00f9 famoso) \u00e8 ancora strutturalmente sano; non \u00e8 stato danneggiato durante i numerosi conflitti che hanno colpito il Corno d'Africa nel Novecento. Nel 2003 \u00e8 stata eseguita un'operazione di restauro. Come bene nazionale di valore storico, l'edificio, di propriet\u00e0 della Royal Dutch Shell, \u00e8 stato classificato dalle autorit\u00e0 eritree nella categoria I; nessuna sua parte pu\u00f2 essere modificata in alcun modo (sebbene l'interno sia stato nel corso degli anni mortificato da murature che dividono l'ambiente in alcune stanzette).\nRetaggio.\nLa scenografica opera ha ispirato diverse iniziative artistico-culturali in Eritrea, in Italia e nel resto del mondo. Fra gli esempi pi\u00f9 lampanti di contrasto fra primitivismo e modernismo al momento della sua realizzazione, ha ispirato negli anni a seguire molte architetture della capitale. Questa influenza, abbinata allo stile e alla tecnologia ad essa applicata, le ha portato l'appellativo di \"astronave coloniale\". Le sue forme hanno ispirato elementi d'arredo e una mostra tenutasi a Milano nel 2010, dove l'edificio \u00e8 stato scelto come icona del colonialismo italiano in Eritrea in una retrospettiva fotografica che metteva in luce proprio il rapporto, ormai dimenticato, fra l'Italia e l'allora colonia africana.\nL'edificio viene definito come simbolo di avanguardia tecnologica. Fra la popolazione vi \u00e8 la credenza che l'architetto Giuseppe Pettazzi venne \"spedito\" nella provincia africana perch\u00e9 troppo all'avanguardia, e quindi \"scomodo\" al regime fascista al tempo al potere in Italia."}
{"id": "2432739", "revid": "86587", "url": "https://it.wikipedia.org/wiki?curid=2432739", "title": "Associazione elettrotecnica italiana", "text": "L'Associazione elettrotecnica italiana (AEI) fu fondata nel 1897 con lo scopo di associare il mondo scientifico italiano che si occupava di applicazioni elettriche: la pubblicazione degli \"Atti\" avrebbe rappresentato la sede opportuna per la divulgazione degli studi del fecondo settore elettrico.\nStoria.\nNel 1910 assume la forma di ente morale e come si legge nell'articolo 2 dello statuto, l'Associazione ha lo scopo \u00abdi incoraggiare e divulgare in Italia lo studio dell'elettrotecnica e di contribuire al suo sviluppo; di stabilire e mantenere fra gli elettrotecnici italiani relazioni amichevoli e continue; di facilitare loro la conoscenza dei lavori di ogni genere, invenzioni, scoperte, esperienze che si facessero anche all'estero\u00bb. L'attivit\u00e0 dell'Associazione si sviluppa attraverso le riunioni annuali (nelle varie citt\u00e0 italiane), nella pubblicazione dei lavori negli \"Atti\", nel networking delle analoghe associazioni europee e mondiali.\nLe memorie delle riunioni dell'AEI furono il frutto dell'attivit\u00e0 scientifica delle pi\u00f9 importanti personalit\u00e0 del settore, il primo presidente fu Galileo Ferraris (scomparso pochi mesi dopo la sua elezione).\nNel 1907 vede la luce la rubrica \"R\u00e9sum\u00e9 des communications contenues dans la presente livraison\", sommario in francese dei principali lavori pubblicati \"destinato a rendere pi\u00f9 facile agli stranieri di tener dietro al movimento della letteratura tecnica nostrana\". Nel 1911, oramai periodico mensile, offre ai propri lettori le recensioni dei pi\u00f9 importanti lavori pubblicati sulla stampa tecnica sia nazionale sia estera nella rubrica \"Rivista dei giornali e dei periodici\".\nLa rivista pubblica inoltre numerosi rendiconti di congressi: il I Congresso nazionale degli elettricisti (dicembre 1899); il Congresso internazionale di elettricit\u00e0 in Parigi (settembre 1900); il Congresso internazionale di elettricit\u00e0 di Saint Louis (novembre 1905); il Congresso internazionale delle applicazioni elettriche in Torino (settembre 1911).\nAlla fine del 1913 si decide di sostituire gli \"Atti\" con una rivista di settore dalla periodicit\u00e0 pi\u00f9 serrata, che sfocer\u00e0 nella pubblicazione, nel 1914, del periodico \"L'Elettrotecnica. Giornale e atti dell'A.E.I.\"."}
{"id": "2432744", "revid": "397798", "url": "https://it.wikipedia.org/wiki?curid=2432744", "title": "Sunbelt Kerio Personal Firewall", "text": ""}
{"id": "2432761", "revid": "17204", "url": "https://it.wikipedia.org/wiki?curid=2432761", "title": "Rayman raving rabbids tv party", "text": ""}
{"id": "2432771", "revid": "1573940", "url": "https://it.wikipedia.org/wiki?curid=2432771", "title": "Littorina littorea", "text": "La littorina comune (Littorina littorea ()) \u00e8 un mollusco gasteropode della famiglia Littorinidae.\nDescrizione.\nLe conchiglie, sia di individui maschi che di femmine, alla maturit\u00e0 hanno una dimensione da 10 a 12\u00a0mm, con un limite massimo di 30\u00a0mm, mentre l'altezza della conchiglia pu\u00f2 raggiungere i 55\u00a0mm.\nBiologia.\nComportamento.\nCome quasi tutte le lumache, le littorine strisciano usando il piede muscoloso, che viene lubrificato da una pellicola di muco. Quando non \u00e8 attiva, spesso si rifugia in una fessura o cavit\u00e0. Durante la bassa marea quando \u00e8 esposta all'aria, essa pu\u00f2 sigillare l'apertura tra la sua conchiglia e la roccia con il muco onde prevenirne l'essiccazione. Quando \u00e8 slegata dal substrato essa pu\u00f2 effettivamente sigillare la sua conchiglia sia contro l'essiccamento che contro i predatori usando il suo opercolo.\nRiproduzione.\nLe femmine depositano 10.000-100.000 uova contenute in una capsula cornea da cui le larve fuoriescono e si sistemano sul fondo. Essa pu\u00f2 generare tutto l'anno secondo il clima, pervenendo a maturazione a 10\u00a0mm e vivendo 5\u201310 anni.\nAlimentazione.\nPrincipalmente si nutre d'alghe, ma anche di piccoli invertebrati come le larve di cirripedia. Le littorine \"pascolano\" lungo la superficie sulla quale esse vivono, ed usano la loro radula per raschiare le alghe dalle rocce, e, nella comunit\u00e0 dell\"'acquitrino\" salato, raccoglie alghe dalle spartine (\"cord-grass\") o dalla pellicola che copre la superficie del fango negli estuari o baie.\nDistribuzione e habitat.\nLa distribuzione nativa di queste specie \u00e8 nel nord-est dell'Oceano Atlantico: costa della Spagna settentrionale, Irlanda fino a Scandinavia e Russia.\nLa littorina comune viene principalmente trovata sulle coste rocciose nella pi\u00f9 alta e media zona intercotidale. Talvolta vive in piccole pozze di marea nella roccia create dal ritiro dell'alta marea. \u00c8 stata anche trovata in ambienti fangosi come gli estuari, situati nella battigia, al limite estremo dell'alta marea e pu\u00f2 raggiungere anche la profondit\u00e0 di 60 m.\nIntroduzioni.\nRappresenta una specie aliena sulle rive nord-occidentali dell'Oceano Atlantico del Canada e Stati Uniti e sembra possa essere stata introdotta con le rocce di zavorra verso la met\u00e0 del Ottocento.\nVenne trovata per prima nel Nord America nel 1840 nel Golfo di San Lorenzo meridionale (Canada). ed \u00e8 attualmente un mollusco predominante dal New Jersey in su, verso nord.\nNegli U.S.A. viene trovata nelle zone costiere, sulla costa orientale (dal Maine alla Virginia) e sulla costa occidentale (dalla California a Washington).\nEbbe inoltre un grande impatto negativo sugli ecosistemi invasi, poich\u00e9 entr\u00f2 in competizione con i gasteropodi nativi.\nUsi alimentari.\nPer centinaia di anni le littorine comuni o edibili sono state raccolte sulle rive dalla gente per cibarsi. Di solito esse sono staccate dalle rocce a mano o catturate con una \"rete a strascico\" di pescatore dalla barca. Esse si mangiano nel Regno Unito e in Irlanda dove sono comunemente chiamate \"\"winkles\" (o in alcune aree \"willicks\" o \"wilks\"). Non \u00e8 raro trovare littorine cotte vendute in sacchetti di carta sulle spiagge irlandesi, di solito condite con sale, con uno \"stecchino\" attaccato al sacchetto per agevolare l'estrazione del mollusco dalla conchiglia.\nIn Belgio, dove anche vengono mangiate, esse vengono riferite come \"crickles\"\". In Francia, si chiamano \"Bigorneau\" e sono presenti cotti su tutti i piatti di frutti di mare.\nLe littorine sono una prelibatezza nella cucina africana ed asiatica.\nLa carne ha un alto contenuto in proteine, ma basso in percentuale di grassi; secondo l'USDA (database delle sostanze nutrienti nazionali per la consulazione ordinaria), le lumache crude in genere hanno circa l'80% d'acqua, il 15% di proteine e 1.4% di grassi.\nLe littorine possono anche essere usate come esca per prendere piccoli pesci. La conchiglia di solito viene frantumata e la morbida littorina cos\u00ec estratta si infilza in un amo.\nBibliografia.\nQuesto articolo incorpora testo di pubblico dominio (un'opera di pubblico dominio del Governo degli Stati Uniti) da:"}
{"id": "2432782", "revid": "1632387", "url": "https://it.wikipedia.org/wiki?curid=2432782", "title": "No Time to Bleed", "text": "No Time To Bleed \u00e8 il secondo album in studio dei Suicide Silence."}
{"id": "2432783", "revid": "73125", "url": "https://it.wikipedia.org/wiki?curid=2432783", "title": "Asteroidi di tipo V", "text": ""}
{"id": "2432787", "revid": "73125", "url": "https://it.wikipedia.org/wiki?curid=2432787", "title": "Famiglia di asteroidi Vesta", "text": ""}
{"id": "2432790", "revid": "580197", "url": "https://it.wikipedia.org/wiki?curid=2432790", "title": "Birkir S\u00e6varsson", "text": "Carriera.\nClub.\nS\u00e6varsson ha iniziato la carriera nel Valur, prima di essere acquistato, nell'estate 2008, dal Brann. Il suo trasferimento \u00e8 costato un milione e trecentomila corone norvegesi. Pu\u00f2 giocare sia da centrale difensivo che da esterno. Il 16 luglio 2008, ha firmato un contratto dalla durata triennale con il Brann. Con il Valur, ha vinto un campionato, una Coppa d'Islanda, una Coppa di Lega e due Supercoppe.\nHa debuttato per il Brann il 2 agosto, nella partita contro l'Hamarkameratene, con la sua squadra che si \u00e8 imposta per quattro a uno. Il 28 settembre, \u00e8 andato in rete contro il Lyn Oslo, in un incontro vinto per due a zero.\nIl 28 novembre 2014 ha annunciato ufficialmente la sua volont\u00e0 di lasciare il Brann per trasferirsi agli svedesi dell'Hammarby, rimanendovi fino alla scadenza contrattuale al termine della stagione 2017.\nNazionale.\nS\u00e6varsson ha debuttato per l' nel 2007 e, fino a luglio 2008, ha totalizzato nove apparizione, con una rete all'attivo. Viene convocato per gli Europei 2016 in Francia. Nella partita del girone contro l'Ungheria segna l'autorete a favore di quest'ultimi portando al risultato finale di 1-1.\nIl 5 settembre 2021 raggiunge quota 100 presenze in nazionale in occasione del pareggio per 2-2 contro la . Il 14 novembre seguente, sempre contro i macedoni, gioca la sua 103esima e ultima partita nazionale, per poi annunciare, al termine della sfida (persa 3-1), il suo ritiro dalla nazionale."}
{"id": "2432792", "revid": "767487", "url": "https://it.wikipedia.org/wiki?curid=2432792", "title": "Feechopf", "text": "Il Feechopf (3.888\u00a0) \u00e8 una montagna del Massiccio del Mischabel nelle Alpi Pennine. Si trova nel Canton Vallese lungo la cresta di montagne che separa la Mattertal dalla Saastal.\nDescrizione.\nLa montagna si trova ad ovest dell'Allalinhorn e separata da questo dal \"Fee-joch\" (3.810\u00a0m). Si trova inoltre a sud dell'Alphubel e separata da questo dall'\"Alphubeljoch\" (3.772\u00a0m).\nSalita alla vetta.\nSi pu\u00f2 salire sulla vetta partendo da Mittelallalin (3.456\u00a0m) dove arrivano gli impianti di risalita da Saas-Fee. Da Mittelallalin si sale al \"Fee-joch\" (3.810\u00a0m), colle che separa l'Allalinhorn dal Feechopf. Dal Fee-joch si risale la rocciosa cresta orientale."}
{"id": "2432797", "revid": "599013", "url": "https://it.wikipedia.org/wiki?curid=2432797", "title": "Tore Ruud Hofstad", "text": "Biografia.\nHofstad debutt\u00f2 in campo internazionale ai Mondiali juniores di Pontresina del 1998, ottenendo l'undicesimo posto nella 10\u00a0km a tecnica libera. Nella successiva edizione di Saalfelden 1999 fu argento nella 30\u00a0km a tecnica libera e nono nella 10\u00a0km a tecnica classica.\nIn Coppa del Mondo ha esordito il 16 febbraio 2000 nella 10\u00a0km a tecnica libera di Ulrichen (43\u00b0), ha ottenuto il primo podio il 2 marzo 2002 nella 15\u00a0km a tecnica libera di Lahti (3\u00b0) e la prima vittoria il 19 gennaio 2003 nella staffetta di Nov\u00e9 M\u011bsto na Morav\u011b.\nIn carriera ha preso parte a un'edizione dei Giochi olimpici invernali, (5\u00b0 nella staffetta) e a tre dei Campionati mondiali, vincendo sei medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera"}
{"id": "2432803", "revid": "88740", "url": "https://it.wikipedia.org/wiki?curid=2432803", "title": "Combattler V", "text": ", letteralmente \"Il robot superelettromagnetico Combattler V\", \u00e8 una serie televisiva anime giapponese di genere mecha prodotta dalla Sunrise nel 1976 tratto da un manga omonimo di Sabur\u014d Yatsude. La serie \u00e8 la prima della \"Trilogia Romance\" di Saburo Yatsude, che include sia \"Vultus 5\" che \"General Daimos\".\nProduzione e distribuzione.\n\u00c8 stato trasmesso per la prima volta in Italia nel 1983, insieme a Vultus 5. \nTrama.\nNell'anno 2013, gli alieni del pianeta Campbell invadono la Terra. Per contrastare tale invasione, il professor Stevens costruisce il robot elettromagnetico Combattler. Questi \u00e8 il risultato dell'unione di cinque velivoli (custoditi nella base laboratorio posta su una scogliera, la Nanbara Connection) pilotati da Roy Lambert, Furio Batler, Gonghi Kasuki, Jolly Lynch e la nipote del professore, Maggie Stevens. Ognuno dei piloti \u00e8 scelto per un'abilit\u00e0 peculiare che lo caratterizza.\nQuando il professor Stevens rimane ucciso, viene rimpiazzato alla base dal professor Mirabilius, un isterico ubriacone misantropo che nei momenti difficili sfodera un'insospettabile prontezza di spirito e ingegnosit\u00e0. Inizia quindi un lungo scontro tra le forze terrestri e quelle aliene guidate in prima linea dal malefico generale Malik, accompagnato dall'assistente androide Marzia e dal truce vice-comandante Lucifer. Occorre notare che Marzia \u00e8 innamorata di Malik, ma lui respinge il suo amore perch\u00e9 lei \u00e8 solo una androide. Inoltre, il vero capo dell'invasione \u00e8 la regina Oleana, o meglio la sua \"essenza\": ella infatti, per diventare immortale, ha racchiuso la sua forza vitale in un computer che si trova in una enorme statua che la rappresenta. Malik la chiama \"Madre\" ed \u00e8 al suo servizio. Dopo molte battaglie tra il Combattler e i mostri meccanici alieni, e dopo un duello faccia a faccia tra Roy e Malik, proprio quest'ultimo, nel tentativo di soccorrere Marzia che \u00e8 rimasta gravemente danneggiata nello scontro per salvarlo, la porta nella base dove vengono costruite le armi del loro esercito e l\u00ec scopre di essere anch'egli solo un androide costruito dalla demoniaca regina Oleana. Malik, dopo aver rinnegato sua \"Madre\" e tutta la sua missione di conquista, aiuta il Combattler a distruggerla e poi i due si sfidano in un ultimo duello, che vedr\u00e0 vincitore il robot terrestre. Ma la guerra non finisce cos\u00ec: la crudele strega del pianeta Campbell, Janera, fallito il primo tentativo di invasione della Terra decide di scendere personalmente sul pianeta e di guidare i nuovi attacchi insieme ai suoi servitori: lo scienziato Valkimer ed il generale Dunkel, che piloter\u00e0 personalmente ogni nuovo robot da combattimento. Seguono dunque nuove battaglie, finch\u00e9 Janera, stanca dei continui fallimenti di Dunkel, gli concede un'ultima occasione: 12 ore per distruggere il Combattler, altrimenti una bomba gli disintegrer\u00e0 il cranio. Nonostante l'impegno, Dunkel viene comunque sconfitto.\nA questo punto, la strega scaglia contro l'umanit\u00e0 le amebe, che vengono prontamente distrutte grazie alle bombe del professore Montgomery. Oltre alle sonore sconfitte, Janera riceve la peggiore delle notizie: gli abitanti dei pianeti che controllava si sono ribellati ed hanno sconfitto i suoi eserciti. Il suo impero non esiste pi\u00f9, ed ora per lei conquistare la Terra \u00e8 davvero l'ultima opzione perch\u00e9 non ha pi\u00f9 un posto dove fare ritorno. Cos\u00ec, dopo aver trasformato in robot Valkimer per punirlo dei suoi fallimenti, lancia un attacco finale contro il Combattler. L'attacco fallisce e lei, infuriata, decide di distruggere la Terra lanciando un missile perforante che esploder\u00e0 una volta raggiunto il nucleo del pianeta. Lanciato il missile Janera tenta di mettersi in salvo ma Valkimer, stufo della sua crudelt\u00e0, glielo impedisce ed i due muoiono insieme. Il missile procede verso il nucleo del pianeta, e gli eroi non possono fare nulla per fermarlo. Cos\u00ec si rassegnano alla fine del mondo, ma improvvisamente appare un Deus ex machina che annuncia che la Terra sar\u00e0 salvata per intervento divino dopo la morte di Janera, e che non ci dovranno essere mai pi\u00f9 guerre. Cos\u00ec, ripristinata la pace, i protagonisti tornano alle proprie vite.\nDoppiaggio.\nVoci ricorrenti: Massimo Milazzo, Leo Valeriano, Paolo Buglioni, Vittorio Battarra, Monica Ward, Antonella Baldini, Silvio Anselmo, Gino Pagnani, Pieraldo Ferrante."}
{"id": "2432805", "revid": "119832920", "url": "https://it.wikipedia.org/wiki?curid=2432805", "title": "Terremoto della Calabria dell'8 giugno 1638", "text": "Il terremoto dell'8 giugno 1638 fu un disastroso terremoto che colp\u00ec la Calabria, in particolare all'interno della Sila Piccola nei pressi di Verzino, nel Crotonese, e parte del territorio gi\u00e0 colpito nei giorni 27 e 28 marzo del 1638 da un altro terremoto catastrofico.\nStoria.\nData.\nSecondo il \"Working Group\" Catalogo Parametrico Terremoti Italiani (CPTI) la scossa di terremoto si verific\u00f2 l'8 giugno 1638 alle ore 9:45 GMT, corrispondenti all'incirca alle ore 11 calabresi; negli articoli di Paolo Galli e Vittorio Bosi citati in Bibliografia, e in un lavoro di Giovanna Chiodo sui terremoti del 1638, la data del terremoto viene fissata alla notte del 9 giugno 1638.\nLocalit\u00e0.\nIl terremoto colp\u00ec il versante orientale della Calabria, in particolare le localit\u00e0 del Marchesato Crotonese e le pendici orientali della Sila. Nella seguente tabella, costruita in base al \"Catalogo\" dell'Istituto nazionale di geofisica e al Database Macrosismico Italiano del 2004, vengono riportate alcune di queste localit\u00e0 ordinate per latitudine decrescente:\nConseguenze.\nL'intensit\u00e0 all'epicentro fu del X grado della Scala Mercalli, Me 6.6. Venne interessata soprattutto una vasta area della Sila spopolata. Ciononostante, secondo la relazione ufficiale del consigliere Ettore Capecelatro, inviato nelle Calabrie vicer\u00e9 spagnolo, complessivamente furono distrutti sei paesi e ci furono danni gravissimi in altri quindici, fra cui Crotone e Catanzaro. Furono interessati anche Cosenza e casali circostanti che avevano gi\u00e0 subito danni gravissimi durante il terremoto del 27 marzo 1638. Il terremoto caus\u00f2 imponenti dissesti geologici che modificarono in modo permanente la geografia fisica della Calabria. Secondo testimoni dell'epoca si determin\u00f2 fra l'altro l'apertura di un'enorme faglia alta 80 cm circa e lunga 60 miglia che da Petilia Policastro (anticamente, Policastro) giungeva in Sila e dalla quale fuoriuscivano gas:\nLa faglia venne riconosciuta ai primi del XVIII secolo da Domenico Martire in localit\u00e0 \"Cagno\" nel territorio di San Giovanni in Fiore, nelle vicinanze dell'attuale lago Ampollino, ed \u00e8 stata studiata di recente per mezzo di analisi paleosismologiche e il ricorso alla fotografia aerea nella zona della Sila chiamata ancora adesso, nel ricordo dei contadini, \"La conca del terremoto\"."}
{"id": "2432807", "revid": "290948", "url": "https://it.wikipedia.org/wiki?curid=2432807", "title": "Termosensibilit\u00e0", "text": ""}
{"id": "2432809", "revid": "767487", "url": "https://it.wikipedia.org/wiki?curid=2432809", "title": "Cynthia Stone", "text": "Biografia.\nInizio la carriera televisiva nel 1949. Nel maggio 1950, spos\u00f2 Jack Lemmon e dall'unione nacque Chris, nato nel 1954, futuro attore. La coppia divorzi\u00f2 nel 1956.\nNel 1957 spos\u00f2 in seconde nozze Cliff Robertson. La coppia ebbe una figlia, Stephanie, nata nel 1958. Divorziarono nel 1959.\nNel 1960, spos\u00f2 Robert MacDougall Stone III. Il matrimonio tra i due dur\u00f2 fino alla sua morte, avvenuta il 26 dicembre 1988 all'et\u00e0 di 62 anni per cause naturali."}
{"id": "2432814", "revid": "767487", "url": "https://it.wikipedia.org/wiki?curid=2432814", "title": "Nel paese dei sordi", "text": "Nel paese di sordi (\"Le pays des sourds\") \u00e8 un film documentario del 1992 diretto da Nicolas Philibert.\nTrama.\nL'autore rivive la storia dei sordi, ricordando quando i sordi venivano rinchiusi in manicomio come malati di mente o venivano loro legate le mani dietro la schiena per impedire che si esprimessero con i segni.\nIl film parla anche dell'attuale quotidianit\u00e0 dei ciechi: una rappresentazione teatrale, il lavoro, le partenze e gli addii, un matrimonio."}
{"id": "2432818", "revid": "76963", "url": "https://it.wikipedia.org/wiki?curid=2432818", "title": "Felicia Farr", "text": "Biografia.\nModella fotografica e pubblicitaria durante gli anni cinquanta, Felicia Farr debutt\u00f2 sul grande schermo nel 1955 nel film \"Un pugno di criminali\" di Howard W. Koch, accanto a Broderick Crawford e Ralph Meeker. Durante la seconda met\u00e0 del decennio recit\u00f2 in pellicole prevalentemente di genere western, al fianco di grandi star maschili come Glenn Ford in \"Vento di terre lontane\" (1956) di Delmer Daves e \"Quel treno per Yuma\" (1957) di Delmer Daves, Richard Widmark in \"L'ultima carovana\" (1956) di Delmer Daves, Joel McCrea in \"La storia del generale Houston\" (1956) di Byron Haskin, e Audie Murphy in \"Duello tra le rocce\" (1960) di George Sherman.\nLa carriera cinematografica della Farr fu relativamente breve, e gi\u00e0 dagli anni sessanta l'attrice dirad\u00f2 le sue apparizioni sul grande schermo. Tra i titoli da le interpretati, sono da ricordare le commedie \"Baciami, stupido\" (1964) di Billy Wilder, in cui interpret\u00f2 il ruolo della moglie di Orville Spooner (Ray Walston), e \"Vedovo aitante, bisognoso affetto offresi anche babysitter\" (1971) di Jack Lemmon, in cui recit\u00f2 accanto a Walter Matthau, che fu suo partner anche nel successivo \"Chi uccider\u00e0 Charley Varrick?\" (1973) di Don Siegel. Pi\u00f9 intensa fu la sua attivit\u00e0 televisiva, con apparizioni in celebri serie quali \"Carovane verso il West\" (1961), \"Ben Casey\" (1962), \"Bonanza\" (1963), \"L'ora di Hitchcock\" (1964).\nDopo un lungo periodo di lontananza dalle scene, la Farr torn\u00f2 sul grande schermo in un paio di occasioni, la prima nel film \"Cos\u00ec \u00e8 la vita\" (1986), per la regia di Blake Edwards, cui fece seguito la partecipazione a \"I protagonisti\" (1992) di Robert Altman.\nVita privata.\nDopo un primo matrimonio con Lee Farr, da cui divorzi\u00f2 nel 1955 e da cui ebbe una figlia, Denise, l'attrice nel 1962 spos\u00f2 Jack Lemmon, dal quale nel 1966 ebbe un'altra figlia, Courtney Lemmon, che si aggiunse al figlio che Jack Lemmon aveva avuto dal suo precedente matrimonio, Chris Lemmon, divenuto anch'egli attore."}
{"id": "2432819", "revid": "326822", "url": "https://it.wikipedia.org/wiki?curid=2432819", "title": "Tony Tough e la notte delle falene abbrustolite", "text": ""}
{"id": "2432824", "revid": "253269", "url": "https://it.wikipedia.org/wiki?curid=2432824", "title": "Don Gordon", "text": "Biografia.\nSposato dal 1979 con Denise Farr, figlia dell'attrice Felicia Farr, lavor\u00f2 in diverse occasioni con l'amico Steve McQueen, a partire da due episodi della serie televisiva \"Ricercato vivo o morto\" (1959-1960). McQueen lo volle poi con s\u00e9 nel poliziesco \"Bullitt\" (1968), nel ruolo del sergente Delgetti. Successivamente Gordon apparve al fianco di McQueen anche in \"Papillon\" (1973), nel ruolo di Julot, e nel catastrofico \"L'inferno di cristallo\" (1974) di John Guillermin, e fu particolarmente attivo sul piccolo schermo durante gli anni settanta, con apparizioni nelle principali serie poliziesche del periodo, come \"Colombo\" (1974), nell'episodio intitolato \"Una mossa sbagliata\", \"Le strade di San Francisco\" (1975-1976), \"Charlie's Angels\" (1976), \"Starsky &amp; Hutch\" (1977).\nTra le ultime interpretazioni cinematografiche di Gordon, da ricordare quella di Harvey Dean, collaboratore di Damien Thorn (Sam Neill) in \"Conflitto finale\" (1981), terzo capitolo della saga de \"Il presagio\", e il breve ruolo di un poliziotto nel film d'azione \"Arma letale\" (1987) di Richard Donner, con Mel Gibson e Danny Glover. L'ultimo impegno artistico di Gordon risale al 2005 nel film-documentario \"Steve McQueen \u2013 The Essence of Cool\", dove egli venne intervistato con altre celebrit\u00e0 che in passato avevano lavorato con McQueen, tra cui Robert Culp, Robert Vaughn, Eli Wallach, Martin Landau e Richard Attenborough."}
{"id": "2432825", "revid": "117180314", "url": "https://it.wikipedia.org/wiki?curid=2432825", "title": "Vitaliano Ravagli", "text": "\u00c8 noto per aver scritto, insieme al collettivo Wu Ming, il romanzo \"Asce di guerra\", in cui si narra l'esperienza autobiografica di Ravagli dai tardi anni trenta fino al 1958.\nBiografia.\nDopo un'infanzia segnata dalla povert\u00e0 e dalle sofferenze della guerra, lavor\u00f2 come falegname in varie botteghe e in una cooperativa; allo stesso tempo si prendeva cura dei familiari, in gran parte affetti da tubercolosi.\nAttivista comunista, noto anche con il nome di battaglia \"Gap\", tra la fine degli anni quaranta e i primi anni cinquanta partecip\u00f2 a numerose manifestazioni operaie, avendo frequenti scontri con le forze dell'ordine. Nel 1948 si iscrisse alla FGCI, pur collocandosi su posizioni critiche rispetto allo scarso slancio rivoluzionario del Partito.\nNel 1956 disert\u00f2 il servizio di leva e si rec\u00f2 clandestinamente a combattere nel Laos, in una brigata comunista che fiancheggiava il Viet Minh. Dopo quattro mesi rientr\u00f2 in Italia e svolse il servizio militare in una compagnia di disciplina, il 21\u00ba Genio Pontieri di Trani. Nel 1958, terminato il periodo di leva e incapace di riadattarsi alla vita quotidiana, decise di fare ritorno nel Laos.\nNuovamente rientrato in Italia, si spos\u00f2 ed ebbe due figli. La sua storia, narrata in due autobiografie pubblicate a proprie spese, \"I sentieri dell'odio\" e \"Il prato degli uomini spenti\", \u00e8 tuttavia rimasta sconosciuta ai pi\u00f9 fin quando Ravagli \u00e8 stato presentato ai Wu Ming da Carlo Lucarelli ed \u00e8 nata l'idea di \"Asce di guerra\".\nPolemiche.\nVitaliano Ravagli fu attaccato in pi\u00f9 circostanze da quotidiani di centrodestra. In particolare, divenne oggetto di articoli fortemente polemici la partecipazione ad un dibattito all'Universit\u00e0 di Perugia nel 2001 e la proiezione del documentario \"Le guerre di Vitaliano. Il vietcong romagnolo\" avvenuta in due circoli romani di Rifondazione Comunista nel 2003. Repliche a tali articoli sono presenti nel sito della \"Wu Ming Foundation\"."}
{"id": "2432828", "revid": "76963", "url": "https://it.wikipedia.org/wiki?curid=2432828", "title": "Chris Lemmon", "text": "Figlio degli attori Jack Lemmon e Cynthia Stone. \u00c8 sposato dal 1988 con Gina Raymond, i due hanno una figlia, Sydney, anch'essa attrice.\nHa recitato accanto al celebre padre in \"Airport '77\" (1977), \"Cos\u00ec \u00e8 la vita\" (1986) e \"Dad - Pap\u00e0\" (1989), per poi affermarsi soprattutto in serie televisive."}
{"id": "2432833", "revid": "125642045", "url": "https://it.wikipedia.org/wiki?curid=2432833", "title": "Jim Parsons", "text": "\u00c8 conosciuto per il ruolo di Sheldon Cooper nella sitcom \"The Big Bang Theory,\" che gli \u00e8 valso quattro Emmy Awards (nel 2010, 2011, 2013 e 2014) e un Golden Globe per il miglior attore in una serie commedia o musicale nel 2011.\nBiografia.\nNato e cresciuto a Houston, Texas, figlio di Milton Joseph \"Mickey/Jack\" Parsons, deceduto in un incidente d'auto nel 2001, e dell'insegnante Judy Ann McKnight. Ha una sorella, Julie, che fa l'insegnante e che l'ha reso zio. Decide fin da piccolo di diventare attore. Studia all'Universit\u00e0 di Houston (laurea triennale), dove diviene un membro della confraternita Pi Kappa Alpha. Ha poi conseguito la laurea specialistica (Master Degree) presso l'Universit\u00e0 di San Diego, dove si esibiva all'Old School Theatre. Si trasferisce a New York per continuare la sua carriera di attore. Alcuni dei ruoli pi\u00f9 importanti da lui interpretati includono l'apparizione come personaggio ricorrente nella serie \"Giudice Amy\" e un'apparizione speciale nella serie \"Ed\".\nIn seguito partecipa a numerosi film, quali \"La mia vita a Garden State\", \"Heights\", \"On the Road with Judas\", \"Gardener of Eden - Il giustiziere senza legge\", \"10 cose di noi\" e \"Scuola per canaglie\". Partecipa inoltre a una sit-com di grande successo, \"The Big Bang Theory\", interpretando Sheldon Cooper. Durante gli studi all'Universit\u00e0 di Houston, ha contribuito ad aiutare la \"Infernal Bridegroom Productions\", compagnia teatrale, recitando in varie produzioni messe in atto dalla stessa. \nGrazie al programma \"Who Do You Think You Are?\" Jim ricostruisce il ramo paterno del suo albero genealogico scoprendo di avere antenati in Louisiana e in Francia, motivo per cui inizia a studiare il francese. Jim Parsons \u00e8 anche un grande appassionato di sport, nonostante non ne pratichi nessuno; segue in particolare la pallacanestro, sport in cui tifa per gli Houston Rockets ed \u00e8 un grande fan di Dwight Howard. Ha anche una grande passione per il tennis: \u00e8 un grande fan di Roger Federer ed \u00e8 amico di penna di Eugenie Bouchard.\nNel 2014, insieme agli altri due co-protagonisti Johnny Galecki e Kaley Cuoco della sitcom statunitense \"The Big Bang Theory\", diventa l'attore televisivo pi\u00f9 pagato di sempre negli Stati Uniti raggiungendo il milione di dollari a puntata. Nel marzo 2015 riceve una stella sulla \"Hollywood Walk of Fame\" di Los Angeles, e viene nominato dalla rivista \"Forbes\", l'attore pi\u00f9 pagato della TV, con un guadagno di 29 milioni di dollari. Nel 2018 \u00e8 protagonista della produzione di Broadway della piece \"The Boys in the Band\", in scena al Booth Theatre; prodotto da Ryan Murphy, questo allestimento celebra il cinquantesimo anniversario di \"The Boys in the Band\" e il cast comprende Zachary Quinto (Harold), Andrew Rannells (Larry), Charlie Carver (Cowboy), Tuc Watkins (Hank) e Matt Bomer (Donald), con la regia di Joe Montello.\nVita privata.\nIl 23 maggio 2012 in un'intervista rilasciata al \"New York Times\", rende pubblica la propria omosessualit\u00e0 e la relazione col direttore artistico Todd Spiewak iniziata nel 2002. I due sono convolati a nozze il 13 maggio 2017 alla Rainbow Room di New York.\nPremi e riconoscimenti.\nPremio Emmy\nGolden Globe\nSatellite Award\nScreen Actors Guild Awards\nPeople's Choice Awards\nCritics' Choice Television Awards\nTelevision Critics Association Awards\nKids' Choice Awards\nDoppiatori italiani.\nDa doppiatore \u00e8 sostituito da:"}
{"id": "2432834", "revid": "326822", "url": "https://it.wikipedia.org/wiki?curid=2432834", "title": "La collezione delle storie brevi di G\u014dsh\u014d Aoyama", "text": ""}
{"id": "2432835", "revid": "767487", "url": "https://it.wikipedia.org/wiki?curid=2432835", "title": "Sebastiano Occhino", "text": "Biografia.\nNegli anni settanta \u00e8 componente del gruppo Gli Aedi in qualit\u00e0 di cantante, organista e arrangiatore.\nStipula un contratto discografico con la Ricordi di Milano (1978), con la Ariston Music (1980), e nel 1981 partecipa al Festival di Sanremo con il brano \"Bianca Stella\", testo di Luigi Albertelli e musica dello stesso Occhino.\nDurante gli anni ottanta \u00e8 autore dei brani \"Little Boy\" (1981), cantato dalla italo americana Nikki Billings e inserito in un 45 giri distribuito dalla Ricordi, \"Louis\" (1986), interpretato dall'artista francese Martin Malory, con testi di Pascal Danel e Anne C. Dean (etichetta Cinser Record) e \"Dimmelo tu,\" inserito in un 45 giri del 1988 dell'artista Davide Ferrari, con testi di Carlo Zavaglia ed etichetta Alta Marea.\nNel 1989 scrive per il complesso belga degli Otello il brano \"L'amore va,\" inserito nell'omonimo 45 giri e nel Cd \"It Italia\", etichetta BMG Ariola.\n\u00c8 autore, nel 1991, della musica del brano \"Als Je Naast Me Staat,\" interpretato dalla cantante belga Margriet Hermans e inserito nell'album \"Als De Nacht Komt\", etichetta Polydor.\nDal 1995 \u00e8 impegnato in realizzazioni artistiche che spaziano dalla musica sacra, medievale, etnica e tradizionale, alle opere musicali con immagini \u201cMusical Art\u201d, la nuova arte pittura e musica insieme ideata dallo stesso Occhino in visione presso il Museo Musical Art 3M di Enna e basata sull'esposizione virtuale delle opere d'arte accompagnate e descritte dalla sua musica.\nProprio nel 1995 pubblica l'album di musica sacra \"Sentirmi Libero\", produzione Andromeda Spettacoli, Padana Edizioni. Alla realizzazione dell'album partecipano l'Orchestra Sinfonica di Milano diretta da Natale Massara e Giusi Occhino, sorella dell'artista. Nello stesso anno realizza le colonne sonore dell'opera video-musicale \"Enna, le Immagini e la mia Musica\", in collaborazione con il videomaker Sandro Bellomo. Nel 1997, prodotto dalla TARGET di Enna, realizza un album di musica medievale dal titolo \"Alla corte di Federico\".\nNel 1998 istituisce ad Enna il Museo Musical Art 3M e nel 2000 pubblica l'album \"Le Musiche della Settimana Santa ad Enna\", con arrangiamenti ed esecuzioni da lui curati.\nDal 2000 ad oggi ha realizzato numerosi spettacoli \u201cMusical Art\u201d.\nNel 2012 Occhino \u00e8 nuovamente autore di canzoni con l'uscita del brano \"Camminer\u00f2\", interpretato dal cantante italo-francese Marco Balsamo, mentre nel 2014 pubblica il video-film del singolo \"Durmi durmi\" con la regia di Marta Cannizzo.\nNel 2015 presenta ad Enna \"La Storia dell\u2019Arte in Musica\", opera artistica costituita da 134 opere \"Musical Art\" dedicate ai pi\u00f9 grandi pittori della storia dell\u2019arte, con 3190 opere pittoriche in esposizione virtuale e 134 colonne sonore appositamente composte dal compositore siciliano.\nNel 2016, su iniziativa dell\u2019Enna Calcio, compone e pubblica l\u2019inno ufficiale della squadra."}
{"id": "2432836", "revid": "1005847", "url": "https://it.wikipedia.org/wiki?curid=2432836", "title": "Candidature multiple", "text": "Per candidatura multipla s'intende la possibilit\u00e0 per uno stesso candidato di presentarsi contemporaneamente in pi\u00f9 circoscrizioni. Ove eletto in pi\u00f9 di una circoscrizione, il candidato provveder\u00e0 poi a scegliere (\"optare\") per l'una piuttosto che per l'altra, liberando cos\u00ec un posto per il primo dei non eletti della sua lista.\nLe candidature multiple - che possono essere considerate un meccanismo elettorale volto ad assicurare ai capi-partito l'elezione dei candidati a loro pi\u00f9 fidati - si sono prestate in passato anche ad un utilizzo di tipo plebiscitario, per cui in alcune leggi elettorali straniere sono vietate.\nLe candidature multiple in Italia.\nLe candidature multiple in Italia sono oggi possibili nelle elezioni che si svolgono in base alla legge Calderoli. \nLa legge elettorale Calderoli (detta anche legge \"Porcellum\") prevede liste bloccate, in cui gli eletti sono determinati dall'ordine in cui appaiono in lista, ordine stabilito dal partito stesso. Conoscendo il peso elettorale del partito in ciascuna circoscrizione \u00e8 possibile prevedere quali candidati saranno eletti e chi invece rester\u00e0 escluso.\nLa presenza contemporanea di liste bloccate e candidature multiple permette al partito, secondo i critici di questo sistema, di esercitare un certo grado di controllo sugli eletti.\nIl terzo quesito dei referendum abrogativi del 2009 proponeva l'abolizione della possibilit\u00e0 di candidature multiple. Il referendum non ha tuttavia raggiunto il quorum, fermandosi al 23,84% di partecipanti.\nEsempio di meccanismo delle candidature multiple.\nDi seguito \u00e8 riportato un esempio che mostra come possono essere sfruttate le candidature multiple in presenza di liste bloccate.\nIl capo-partito (Alfa) si candida come capolista in due circoscrizioni, seguito da due fedelissimi in ciascuno (Beta e Gamma in 1, Delta ed Epsilon in 2) e da vari candidati sgraditi (Psi, Omega).\nPoniamo il caso che il partito ottenga due seggi nella prima circoscrizione e tre nella seconda. Alfa deve decidere per quale circoscrizione di elezione optare:\nPer Alfa la decisione vincente \u00e8 dunque optare per la circoscrizione 2, assicurando l'elezione dei propri fedelissimi e l'esclusione dei candidati meno graditi in entrambe le circoscrizioni."}
{"id": "2432837", "revid": "287204", "url": "https://it.wikipedia.org/wiki?curid=2432837", "title": "Paride Baccarini", "text": "A Firenze, nel 1944, dopo la liberazione della citt\u00e0, Baccarini fond\u00f2 l'Associazione Federalisti Europei insieme ad altri importanti personalit\u00e0 tra cui Piero Calamandrei, Giacomo Devoto, Corrado Tumiati, Enzo Enriques Agnoletti, aprendo successivamente una sezione distaccata a Lugo, ubicata presso l'abitazione della propria famiglia, che continu\u00f2 ad esistere anche dopo la sua prematura morte.\nPresso la Biblioteca Comunale \u201cFabrizio Trisi\u201d di Lugo \u00e8 conservato il Fondo \u201cParide Baccarini\u201d costituito da disegni originali, fotografie, cataloghi d'arte e documenti.\nNote bibliografiche.\n2. Paride Baccarini \"I morti non cantano\" Il Ponte, Firenze 2013, pp. 222 (prima edizione 1982 edita dalla Banca del Monte di Lugo) (link a sito Fondazione Cassa Risparmio e Banca Monte Lugo)"}
{"id": "2432841", "revid": "110157", "url": "https://it.wikipedia.org/wiki?curid=2432841", "title": "To My Surprise (album)", "text": "To My Surprise \u00e8 il primo e unico album pubblicato dalla band alternative rock Statunitense \"To My Surprise\" uscito nel 2003\nRecensione.\nQuesto album incontr\u00f2 soprattutto critiche favorevoli in quanto Shawn Crahan riusc\u00ec a differenziare il genere di questo lavoro dal genere dell'altra sua band pi\u00f9 famosa Slipknot. La sua \"musicalit\u00e0 elastica\" \u00e8 stata notata perfino dal New York Times"}
{"id": "2432844", "revid": "371529", "url": "https://it.wikipedia.org/wiki?curid=2432844", "title": "Kurt Cobain", "text": "I Nirvana, formati da Cobain nel 1987 con Krist Novoselic, divennero in due anni uno dei gruppi cardine della scena alternative rock statunitense. Dal 1991, con l'uscita del singolo \"Smells Like Teen Spirit\", ritenuto dai media musicali l'\u00abinno di una generazione\u00bb, Cobain fu considerato, come anni prima Bob Dylan, \u00abportavoce\u00bb di una generazione, nel suo caso la generazione X, sebbene l'artista non gradisse tale appellativo.\nNegli ultimi anni della sua vita Cobain lott\u00f2 contro la dipendenza dall'eroina e le pressioni dei media su di lui e sulla moglie Courtney Love, da cui aveva avuto una figlia di nome Frances Bean. L'8 aprile 1994 venne trovato morto nella sua casa di Seattle, ucciso da un colpo di fucile; bench\u00e9 ufficialmente si trattasse di un suicidio, negli anni seguenti si \u00e8 sviluppato un acceso dibattito sulle cause della sua morte.\nCobain \u00e8 diventato un'icona fra i giovani della sua generazione e della successiva, a tal punto da influenzare tuttora sia la musica sia la cultura giovanile.\nSecondo la rivista \"Rolling Stone\" Cobain \u00e8 stato il miglior artista degli anni novanta nonostante la sua breve vita. \u00c8 stato inoltre inserito al 45\u00ba posto nella lista dei 100 migliori cantanti secondo \"Rolling Stone\" e al 12\u00ba posto della lista dei 100 migliori chitarristi secondo \"Rolling Stone\".\nInsieme agli altri membri dei Nirvana, Krist Novoselic e Dave Grohl, Cobain \u00e8 stato ammesso alla Rock and Roll Hall of Fame nel 2014, il primo anno in cui erano eleggibili.\nBiografia.\nInfanzia (1967\u20131975).\nKurt Donald Cobain nacque al Grays Harbor Hospital della citt\u00e0 di Aberdeen (Washington) dal meccanico Donald Leland Cobain e da Wendy Elizabeth Fradenburg, che si alternava tra un impiego da barista e quello di segretaria d'ufficio. Don e Wendy si conobbero a scuola e si sposarono il 31 luglio 1965 a Coeur d'Alene (Idaho) e i suoi avi erano di origine irlandese, inglese, olandese e francese da parte di padre e tedesca, irlandese, scozzese e inglese da parte di madre. Gli avi irlandesi di Cobain erano dei calzolai, il cui cognome in origine era Cobane e che nel 1875 migrarono dal villaggio nord irlandese di Inishatieve nella contea di Tyrone, per stabilirsi dapprima a Cornwall in Canada e poi nello Stato di Washington negli Stati Uniti d'America.\nI primi sei mesi di vita li trascorse a Hoquiam prima che la famiglia si trasferisse nella citt\u00e0 di Aberdeen in una casa al 1210 E. First Street. I primi anni della vita di Cobain sembrarono trascorrere felici e nell'aprile 1970 nacque la sorella Kimberly. Il suo talento come artista era evidente fin dalla tenera et\u00e0: la sua camera da letto \u00e8 stata descritta come aver preso negli anni l'aspetto di uno studio d'arte, dove egli disegnava con precisione i suoi personaggi preferiti di film e cartoni animati come Aquaman, il mostro della laguna nera e personaggi Disney come Paperino, Topolino e Pluto. Cobain inizi\u00f2 a manifestare dell'interesse per la musica all'et\u00e0 di due anni. Fu in quel periodo che il bambino inizi\u00f2 a dimostrare il talento musicale trasmessogli da alcuni membri di famiglia. Qualsiasi canzone gli venisse richiesta, Cobain riusciva a interpretarla sia strumentalmente sia vocalmente. Nel documentario \"Kurt &amp; Courtney\" \u00e8 inserita una sua registrazione all'et\u00e0 di due anni in cui si dilettava a cantare frasi poco comprensibili. All'et\u00e0 di quattro anni inizi\u00f2 a suonare il pianoforte e a cantare. Cobain ascoltava artisti come i Ramones, i Beatles e l'Electric Light Orchestra gi\u00e0 in giovane et\u00e0. Successivamente quando Cobain cominci\u00f2 ad andare a scuola si un\u00ec all'orchestra dell'istituto e cominci\u00f2 a suonare il tamburo. Durante le lezioni non imparava a leggere la musica, bens\u00ec si limitava a imitare ci\u00f2 che i suoi compagni suonavano. Negli anni svilupp\u00f2 interesse anche per il disegno e per frenare la sua iperattivit\u00e0 la madre gli diede il ritalin.\nQuando aveva otto anni (ossia nel 1975) Donald e Wendy Cobain divorziarono: fu un evento di grande impatto per il bambino e questo trauma lo avrebbe accompagnato per tutta la vita. Gi\u00e0 all'epoca la madre not\u00f2 un profondo cambiamento nel bambino, che divenne di colpo introverso e infelice, tanto che le mura del bagno di casa sua riportavano i segni del suo disagio: \u00abOdio mia madre, odio mio padre, mio padre odia mia madre, mia madre odia mio padre, \u00e8 semplice: vogliono che io sia triste\u00bb. In un'intervista del 1993 Cobain disse al riguardo: \nAdolescenza (1975\u20131987).\nPer il suo quattordicesimo compleanno Cobain ricevette dalla zia Mary una chitarra elettrica slide della Blue Hawaii e un amplificatore. Inizi\u00f2 subito a suonarla, sebbene fosse disastrata e nonostante il parere contrario della madre. Solo dopo aver imparato \"Back in Black\" degli AC/DC e \"Stairway to Heaven\" dei Led Zeppelin inizi\u00f2 a scrivere le proprie canzoni. Cobain era ambidestro, ma pi\u00f9 in l\u00e0 scelse di suonare la chitarra da mancino poich\u00e9 c'erano pochi musicisti mancini e in tal modo sarebbe stata una caratteristica che lo avrebbe distinto. Alla fine del concerto all'MTV Unplugged del 1993 Cobain si ferm\u00f2 a firmare degli autografi utilizzando la mano destra. Tra il 1975 e il 1984, nonostante il ragazzo avesse scelto di vivere con la madre, la sua indole ribelle lo port\u00f2 ad approdare prima a casa del padre a Montesano dove frequentava la Beacon Elementary School, poi nuovamente dalla madre. Il rapporto di Cobain con il padre peggior\u00f2 ulteriormente quando quest'ultimo decise di risposarsi con un'altra donna. Nel 1979 Donald Cobain e la sua nuova compagna ebbero un figlio di nome Chad, fratellastro di Kurt. Anche se non era interessato allo sport Cobain entr\u00f2 a far parte della squadra di lotta della scuola media e successivamente in una squadra di baseball che giocava nella Little Timber League, nel tentativo di impressionare suo padre e di tornare a essere il centro delle sue attenzioni.\nNel 1982 Cobain lasci\u00f2 la casa del padre per tornare da sua madre e dal suo nuovo compagno, Pat O'Connor, con cui si sarebbe poi sposata. Cobain ormai mostrava sempre di pi\u00f9 atteggiamenti insolenti verso gli adulti e inizi\u00f2 anche a bullizzare un ragazzo a scuola. Nello stesso anno incontr\u00f2 per la prima volta Buzz Osborne, il cantante dei Melvins. Buzz diede a Cobain una fondamentale impronta, che si ripercosse anche sulla musica dei futuri Nirvana. Buzz ebbe il merito di portarlo a conoscenza di gruppi come Black Flag, Butthole Surfers e MDC. Cobain inizi\u00f2 la scuola superiore di Aberdeen alla Weatherwax High School. A scuola focalizz\u00f2 la sua attenzione sull'arte, spronato da professori e familiari. Nello stesso periodo strinse una profonda amicizia con Myer Loftin, un compagno di scuola dichiaratamente omosessuale, il che lo isol\u00f2 dal resto dei suoi compagni. La prima droga assunta da Cobain fu la marijuana, che fum\u00f2 dietro le quinte a un concerto dei Melvins e che poi inizi\u00f2 a consumare nel boschetto vicino alla scuola durante le superiori. Nei suoi diari Cobain scrisse: \nIl 1985 per Cobain fu un anno difficile: lasci\u00f2 la scuola dopo una serie di risultati negativi e poco tempo dopo la madre lo allontan\u00f2 da casa. Sua madre gli diede cos\u00ec un ultimatum: trovare lavoro o andarsene. Dopo una settimana Cobain trov\u00f2 i suoi vestiti e altri oggetti imballati in scatole fuori di casa. Visse per un certo periodo con alcuni amici, a volte furtivamente nel seminterrato di casa di sua madre e anche nella sua macchina, una Plymouth Valiant, dopo aver rotto ogni legame con la famiglia, sotto il ponte che congiunge Aberdeen a Cosmopolis. Al riguardo Cobain disse: \nDa questa esperienza nacque la canzone \"Something in the Way\" contenuta in \"Nevermind\". Nel 2005 Krist Novoselic disse che Cobain non aveva mai vissuto sotto un ponte, vista la pericolosit\u00e0 delle onde del fiume Wishkah. Questa tesi \u00e8 confermata da Charles Cross nel suo libro \"Cobain - Pi\u00f9 pesante del cielo\". Fu poi ospitato per otto mesi a casa di un amico nella citt\u00e0 di Olympia, mantenendosi come insegnante di nuoto. Durante queste esperienze Cobain si avvicin\u00f2 alla religione, in particolare alle filosofie del buddhismo e del giainismo. Quell'anno per\u00f2 \u00e8 ricordato principalmente per un demo, inciso a casa della zia Mary (musicista), chiamato \"Illiteracy Will Prevail\", a cui parteciparono Cobain e Dale Crover, che all'epoca fondarono i Fecal Matter. Il demo fu inciso su un quattro piste e il brano \"Downer\" fu rimasterizzato e incluso in \"Bleach\". Il tono generale dei pezzi registrati \u00e8 quello di un hardcore punk violento, non privo di alcune incursioni nel noise rock. Venne inciso un altro demo nel dicembre 1985, parzialmente incluso nel cofanetto \"With the Lights Out\".\nNell'autunno del 1985 Cobain inizi\u00f2 a lavorare come lavapiatti nel ristorante Lamplighter e si trasfer\u00ec in un appartamento soprannominato \u00abPink Appartment\u00bb (\"appartamento rosa\") insieme all'amico Jesse Reed. Nell'estate del 1986 Cobain venne arrestato per vandalismo per aver scritto \u00abGod is Gay\u00bb (\"Dio \u00e8 gay\") e \u00abHomosex Rules\u00bb (\"Potere agli omosessuali\") su alcuni muri di Aberdeen. La condanna gli cost\u00f2 trenta giorni di carcere e centottanta dollari di multa; se la cav\u00f2 con la condizionale. Pi\u00f9 avanti nella sua carriera Cobain sarebbe diventato sempre pi\u00f9 sensibile su temi come sessismo, razzismo e omofobia (sua sorella Kim era lesbica), tanto che i Nirvana suonarono a diversi concerti per i diritti gay e a favore dell'aborto. Nell'esibizione al Saturday Night Live del 1992 Cobain e Krist Novoselic si baciarono sulla bocca con il solo scopo di \u00abfar incazzare gli omofobi\u00bb, come dichiarato in seguito. Nello stesso anno si trasfer\u00ec in un appartamento al 1000-1/2 E. Second Street, pagando l'affitto lavorando al The Polynesian Resort, (a circa 20 miglia, ossia 32\u00a0km a nord di Aberdeen) e successivamente come bidello. Durante questo periodo andava spesso a Olympia per vedere concerti rock. Durante le sue visite a Olympia inizi\u00f2 una relazione con Tracy Marander e successivamente una con Tobi Vail, una influente riot grrrl e frontwoman della gruppo musicale punk Bikini Kill. In questo periodo Cobain esplor\u00f2 differenti strade creative nel tempo libero: infatti oltre a suonare dipingeva e creava collage e installazioni artistiche. I suoi amici cominciarono anche a notare quanto stesse diventando eccentrico: Cobain consentiva al suo coniglio Stew (femmina) di avere rapporti sessuali con il suo gatto (maschio) al quale tinse la pelliccia di rosso, anche i suoi lavori artistici raffiguravano sempre di pi\u00f9 situazioni o persone raccapriccianti. Nello stesso anno Cobain e Krist Novoselic fondano un gruppo musicale chiamato The Stiff Woodies con Aaron Burckhard alla batteria. Nei primi mesi il gruppo cambi\u00f2 nome numerose volte durante i loro concerti: Sellouts, Brown Cow, Ted Ed Fred, Skid Row e Pen Cap Chew.\nNirvana (1987\u20131994).\nInsieme a Novoselic form\u00f2 i Nirvana sul finire del 1987. Cobain rivel\u00f2 in seguito al giornalista di \"Rolling Stone\" Michael Azerrad di aver scelto tale nome ispirandosi al concetto buddhista di Nirvana, ossia \u00abla libert\u00e0 dal dolore e dalla sofferenza del mondo esterno\u00bb, che in parallelo era anche l'ideologia etica del punk rock di allora. Nel 1988 Cobain e Novoselic registrarono il singolo \"Love Buzz\" che non riusc\u00ec a entrare in nessuna classifica. La canzone venne comunque aggiunta subito dal DJ Calvin Johnson nella rotazione della radio KAOS di Olympia. Il gruppo cominci\u00f2 a esibirsi costantemente nei locali rock di Olympia, Aberdeen e Seattle, in esibizioni sempre elettrizzanti e ben accolte dal pubblico. Cobain e gli altri membri dei Nirvana iniziarono anche quello che divenne uno dei marchi di fabbrica nei loro concerti, vale a dire terminare con la distruzione dei loro strumenti per terra o contro gli amplificatori. Nel 1989 la popolarit\u00e0 del gruppo inizi\u00f2 a crescere tra gli ambienti rock di Seattle quando registrano e pubblicano l'album \"Bleach\" con l'etichetta indipendente Sub Pop Records e con il batterista Chad Channing. Il nome deriva da una campagna pubblicitaria dell'epoca contro l'AIDS, che invitava i tossicodipendenti a pulire i loro aghi con la candeggina, (in inglese: \u00abbleach\u00bb). Nei suoi diari Cobain scrisse: \nNello stesso periodo Cobain collabor\u00f2 con l'amico Mark Lanegan degli Screaming Trees cantando in due canzoni del suo album solista \"The Winding Sheet\". Nel 1990 Dave Grohl divenne batterista dei Nirvana; registrarono \"Nevermind\" nel 1991 con la loro nuova casa discografica, la Geffen Records, negli Smart Studios con il produttore Butch Vig. Con il primo singolo \"Smells Like Teen Spirit\" e con il video diretto da Samuel Bayer i Nirvana entrano nelle tendenze dominanti, della divulgazione di un sottogenere del rock alternativo chiamato grunge. Cobain aveva scritto e composto la maggior parte delle tracce dell'album, che molto spesso avevano riferimenti autobiografici, sulla sua famiglia e sulla fine della sua relazione con Tobi Vail. Nonostante le aspettative di vendita della Geffen fossero intorno alle 250.000 copie, l'album raggiunse la prima posizione nella classifica \"Billboard 200\" superando nelle vendite l'album \"Dangerous\" di Michael Jackson in soli quattro mesi. I Nirvana divennero il pi\u00f9 grande gruppo musicale rock dell'inizio degli anni novanta e le loro canzoni erano assai diffuse in radio e su MTV. Dal loro debutto i Nirvana con Cobain come compositore hanno venduto oltre venticinque milioni di album nei soli Stati Uniti e pi\u00f9 di settantacinque milioni in tutto il mondo. I singoli \"Smells Like Teen Spirit\" e \"In Bloom\" vinsero gli MTV Video Music Awards. Grazie ai Nirvana il grunge divenne il genere rock dominante della prima met\u00e0 degli anni novanta e contribuirono ad aprire la strada ad altri gruppi rock di Seattle come i Pearl Jam, Alice in Chains e Soundgarden.\nDopo un breve tour con i Pearl Jam e Red Hot Chili Peppers sulla costa orientale degli Stati Uniti, in Australia e in Giappone decise (in gran parte a causa di alcuni problemi di voce subiti) di non intraprendere un tour in Europa. Il successo di \"Nevermind\" fece conoscere i Nirvana a livello mondiale; Cobain, sentendosi a disagio con l'attenzione dei media e con il successo, cominci\u00f2 a concentrarsi maggiormente sulla musica del gruppo, il quale pubblic\u00f2 nel 1993 \"In Utero\", che si rivel\u00f2 un altro successo commerciale e il singolo \"Heart-Shaped Box\" vinse gli MTV Video Music Awards nella categoria \u00abBest Alternative Video\u00bb. La loro maggior risposta di critica e pubblico veniva comunque sempre dai loro concerti. Nel novembre del 1993 i Nirvana si esibirono in quello che viene spesso citato come uno dei loro migliori concerti di sempre al MTV Unplugged, dove si esibirono in versione acustica. Nella sua intensa esibizione sul palco Cobain venne descritto come \"posseduto\". Dal concerto venne tratto l'omonimo album \"MTV Unplugged in New York\", pubblicato nel 1994 dopo la morte di Cobain.\nUltime settimane e morte (1994).\nMentre la sua vita professionale aveva raggiunto l'apice grazie all'incredibile successo dei Nirvana, la vita privata di Cobain era sempre pi\u00f9 minata dalla depressione e dall'abuso di droga. Cobain inizi\u00f2 a preoccuparsi che la sua musica stesse venendo male interpretata e strumentalizzata a causa del successo che i Nirvana avevano raccolto. Il consumo di eroina di Cobain inizi\u00f2 ad aumentare a dismisura: la droga si rivel\u00f2 il suo metodo per fuggire dalle pressioni dei media e dai suoi problemi di stomaco. Per controparte la dipendenza da eroina cominci\u00f2 a isolarlo dagli altri membri del gruppo e a farlo litigare sempre di pi\u00f9 con la moglie Courtney Love. Il 30 gennaio 1994 Cobain ebbe la sua ultima sessione di registrazione in studio con Krist Novoselic, Dave Grohl e Pat Smear a Seattle, dove registrarono la canzone \"You Know You're Right\". Nelle sue ultime settimane rifiut\u00f2 un contratto da otto milioni di dollari per suonare al festival di Lollapalooza in programma nell'estate del 1994, alimentando voci che il gruppo fosse in procinto di sciogliersi.\nIl 23 febbraio 1994 Cobain fece la sua ultima apparizione televisiva insieme ai Nirvana su Rai 3 nel programma Tunnel, condotto da Serena Dandini, cantando \"Serve the Servants\" e \"Dumb\". Nel documentario \"Chi ha ucciso Kurt Cobain?\" Dandini ha parlato dell'incontro con Cobain cos\u00ec: \nIl 1\u00ba marzo 1994, subito dopo l'ultimo concerto del tour europeo dei Nirvana al Terminal Einz a Monaco, in Germania, a Cobain vennero diagnosticate una bronchite e una laringite. Il 2 marzo vol\u00f2 a Roma per prendersi una settimana di riposo. Fu raggiunto da Courtney e da Frances Bean e prese una suite all'hotel Excelsior di via Veneto. Tuttavia, durante la notte, Love si accorse che il marito era in overdose dopo aver ingerito cinquanta pasticche di Rohypnol mischiate a champagne. Cobain fu portato prima al pronto soccorso e successivamente inseguito dai giornalisti presso il Policlinico Umberto I. Salvato grazie a un cocktail di farmaci, fu trasferito la mattina seguente all'American Hospital. Qui rimase in coma farmacologico per tutta la notte, ma dopo qualche giorno si riprese. Love dichiar\u00f2 in seguito che l'incidente era stato un primo tentativo di suicidio del marito.\nUna volta tornato negli Stati Uniti divent\u00f2 un eremita che passava sempre pi\u00f9 tempo da solo a drogarsi. Il 18 marzo Love telefon\u00f2 alla polizia temendo il suicidio del marito, che si era chiuso a chiave in una stanza armato di una pistola. Al suo arrivo la polizia confisc\u00f2 alcune armi da fuoco e una bottiglia di pillole appartenenti a Cobain, di cui tuttavia neg\u00f2 di essere il padrone assicurando di non aver tentato il suicidio, ma di aver voluto fuggire dalla moglie. Lo stesso mese Cobain accett\u00f2 di sottoporsi a un programma di disintossicazione. Il 30 marzo Cobain arriv\u00f2 all'Exodus Medical Center di Los Angeles. Nel pomeriggio del 1\u00ba aprile una delle tate di Frances Bean la port\u00f2 per l'ultima volta presso di lui per un incontro di un'ora. Quella notte Cobain usc\u00ec dall'edificio per fumare una sigaretta, scavalc\u00f2 un muro alto due metri, prese un taxi e si fece portare all'aeroporto, dove prese un aereo per Seattle. La mattina seguente si ferm\u00f2 a casa sua e parl\u00f2 con Michael \"Cali\" DeWitt, che in quel periodo risiedeva l\u00ec. Nei giorni seguenti Cobain fu intravisto da parecchi nel circuito di Seattle, ma molti dei suoi conoscenti ignoravano dove si trovasse. Il 3 aprile Love contatt\u00f2 un investigatore privato di nome Tom Grant e lo incaric\u00f2 di ritrovare il marito. Il giorno seguente diffuse un comunicato per la scomparsa di Cobain sotto il nome della madre di Cobain.\nLa mattina dell'8 aprile 1994 il corpo di Cobain fu trovato da Gary Smith, un elettricista della Veca Electric, nella serra presso il garage nella sua casa sul lago Washington. Smith vi giunse per installare l'illuminazione di sicurezza e vide il corpo steso all'interno: a esclusione del poco sangue proveniente dall'orecchio sinistro e dal naso di Cobain, Smith disse di non aver rinvenuto segni visibili di particolari traumi e pensava che si fosse addormentato. Sebbene il direttore d'orchestra David Woodard avesse costruito una Dreamachine per Cobain, i rapporti secondo cui Cobain aveva usato eccessivamente il dispositivo psicoattivo nei giorni precedenti il suo suicidio sono stati contraddetti da scoperte successive. Smith trov\u00f2 inoltre quella che sembr\u00f2 una lettera di suicidio, ma non per l'investigatore Tom Grant. A suo giudizio infatti la lettera sembrava pi\u00f9 che altro un addio al mondo della musica piuttosto che a quello terreno. Un fucile a pompa modello Remington M-11 calibro 20, comprato per Cobain da Dylan Carlson (\"frontman\" degli Earth e amico di quest'ultimo), venne trovato vicino al corpo deceduto. L'autopsia successivamente conferm\u00f2 che la morte di Cobain fu causata da un \u00abcolpo di fucile autoinflitto alla testa\u00bb. Gli esami tossicologici rilevarono inoltre un'altissima dose di eroina nel suo sangue, circa 1,52 milligrammi per litro al momento del suicidio, con anche presenza di Valium. Il rapporto disse anche che Cobain era morto con tutta probabilit\u00e0 nel pomeriggio di marted\u00ec 5 aprile 1994.\nNella lettera di suicidio diretta all'amico immaginario della sua infanzia, \"Boddah\", Cobain cit\u00f2 una canzone di Neil Young, \"Hey Hey, My My (Into the Black)\": \u00abIt's better to burn out than to fade away\u00bb (\"\u00c8 meglio bruciare in fretta che spegnersi lentamente\"), frase che compare anche nella canzone dei Queen \"Gimme the Prize\", tratta dall'album \"A Kind of Magic\" e inserita nella colonna sonora del film del 1986 \"Highlander - L'ultimo immortale\". L'uso da parte di Cobain di quel testo ebbe un profondo impatto su Young, che dedic\u00f2 parte dell'album \"Sleeps with Angels\" alla sua memoria. La lettera citava anche il cantante dei Queen, Freddie Mercury, cui Cobain invidiava la passione per il suo lavoro e per il suo pubblico, che sembrava non essere cambiata per tutta la sua carriera. Ecco riportato il testo in lingua originale e la traduzione della lettera che Cobain scrisse prima di spararsi:\nPer una tragica coincidenza Cobain mor\u00ec all'et\u00e0 di ventisette anni proprio come Brian Jones, Jimi Hendrix, Janis Joplin e Jim Morrison, aggiungendosi al cosiddetto Club 27 degli artisti morti prematuramente a tale et\u00e0. Il 10 aprile 1994 una veglia commemorativa fu tenuta presso il Seattle Center, dove una registrazione di Courtney Love mentre leggeva alcune frasi della lettera di suicidio di Cobain fu fatta sentire ai quasi 5.000 fan presenti. Il suo corpo fu cremato il 14 aprile, un terzo delle sue ceneri fu depositato nel tempio buddhista (disciplina spirituale alla quale si era convertito nel frattempo) di Ithaca (New York), un terzo venne sparso nel fiume Wishkah e il resto rimase in possesso della moglie. Una manciata delle ceneri fu sparsa di fronte alla dimora della coppia al 171 Lake Washington Boulevard, Seattle, e un'altra manciata fu sparsa a McLane Creek, Olympia. Al suo funerale fu suonata la canzone dei Beatles \"In My Life\".\nNel luglio del 1995 un articolo apparso nel \"Los Angeles Times\" sosteneva che Courtney Love stava avendo problemi a trovare un cimitero per le ceneri del marito: nessun cimitero di Seattle infatti voleva la sua tomba per paura di atti di vandalismo. Si dice che Love abbia messo le ceneri di Cobain nel suo orsacchiotto. Quest'ultima ha poi rivelato al tabloid inglese \"News of the World\" che a maggio del 2008 la borsa rosa a forma di orsetto in cui si trovavano i resti del marito \u00e8 stata trafugata da ignoti durante un furto nel suo appartamento di Hollywood.\nVita privata, interessi e relazioni personali.\nCourtney Love.\nNel 1990 Cobain conobbe in un night club di Portland Courtney Love, \"leader\" e cantante del gruppo rock Hole di tre anni pi\u00f9 grande. Al tempo Love era in una relazione con Billy Corgan degli Smashing Pumpkins. Un anno dopo la loro conoscenza matur\u00f2 in una relazione \"instabile\" secondo i media, dato il frequente uso di droghe da parte della coppia, che veniva spesso paragonata alla relazione tra Sid Vicious e Nancy Spungen. La polizia infatti venne spesso chiamata nella loro abitazione a sedare episodi di violenza domestica o litigi riguardanti armi da fuoco e droga. Nel periodo dello spettacolo dei Nirvana al \"Saturday Night Live\" accaddero due eventi molto importanti per la vita di Cobain: Love scopr\u00ec di essere incinta e Cobain ebbe la sua prima overdose, come dichiarato dalla moglie nel libro di Charles Cross. Il 24 febbraio subito dopo la fine del tour australiano dei Nirvana del 1992 la coppia si spos\u00f2 a Waikiki (Hawaii). La coppia visse a Los Angeles per un breve periodo prima di trasferirsi in un lussuoso quartiere di Seattle.\nIl 18 agosto 1992 nacque la sua unica figlia Frances Bean Cobain al Cedars-Sinai Medical Center di Los Angeles. Il suo nome deriva da quello della cantante dei Vaselines Frances McKee, o pi\u00f9 probabilmente da quello dell'attrice Frances Farmer, mentre il secondo dalla forma del feto durante un'ecografia, la quale ricordava a Cobain la forma di un fagiolo (\u00abbean\u00bb). La nascita di Frances Bean e l'uscita di un articolo su \"Vanity Fair\", che accusava Courtney Love di far uso di eroina in gravidanza, ebbe un'eco talmente violenta da togliere la custodia della bambina ai genitori e ne segu\u00ec uno scandalo mediatico. Sia Cobain sia la moglie dovettero sottoporsi a disintossicazione e affrontare numerosi processi. Tempo dopo la causa venne vinta dai Cobain e la figlia pot\u00e9 tornare da loro. Ciononostante la fama di \"genitori maledetti\" continu\u00f2 a gravare sulla coppia.\nNella biografia \"Cobain - Pi\u00f9 pesante del cielo\" (\"Heavier Than Heaven\") si racconta un episodio in cui Cobain si chiuse in una stanza per paura di essere picchiato dalla moglie, episodio poi smentito. In realt\u00e0 la coppia era molto unita; in particolare Love ha sempre parlato del rapporto con il marito come ottimo e basato sulla fiducia. A testimonianza di questo ci sono varie interviste e concerti in cui Cobain smentisce le voci sui conti della moglie e in alcune occasioni \u00e8 arrivato anche a parlarne durante premiazioni o serate importanti su MTV.\nMalesseri fisici e dipendenza da oppiacei.\nDurante la maggior parte della sua vita Cobain combatt\u00e9 disturbo bipolare, disturbo da stress post-traumatico, bronchite cronica e intensi dolori di stomaco (mai diagnosticati in modo preciso, anche se si pens\u00f2 a una probabile ulcera). Tuttavia Cobain riusc\u00ec a curarli qualche mese prima della morte: i dolori erano causati da una vertebra spostata di qualche decimo di millimetro che premeva su un nervo, e che cur\u00f2 tramite fisioterapia.\nDeluso sul fronte medico e mosso da curiosit\u00e0 Cobain approd\u00f2 sul lido dell'eroina: ebbe la sua prima esperienza con questa droga durante il 1989. Per mesi la assunse in modo saltuario con altre droghe come cannabis, cocaina, Quaalude e LSD, ma in seguito divenne una dipendenza. Alla fine del 1991 l'abuso ormai cronico di eroina inizi\u00f2 a influenzare il tour promozionale di \"Nevermind\", in cui Cobain addirittura svenne durante un set fotografico. Durante il concerto al \"Saturday Night Live\" gli occhi di Cobain apparivano con le classiche pupille a spillo, dovute alla miosi provocata dall'eroina, insonnolito ed emaciato. I rapporti con il resto del gruppo si rendevano tesi, poich\u00e9 Cobain saltava le prove.\nRisale a questo periodo anche una flebite, una grave infezione a un braccio che Cobain contrasse per via di un pezzettino di cotone rimasto sull'ago della siringa. La sua dipendenza dalla droga sarebbe in seguito arrivata a picchi da quattrocento dollari al giorno spesi in sola eroina. Quando Cobain non era in grado di comprare eroina perch\u00e9 i suoi spacciatori avevano venduto tutto, per la disperazione si iniettava metanfetamina o prendeva numerosi antidolorifici a base di ossicodone per alleviare le crisi d'astinenza. Cobain inizi\u00f2 anche a sperimentare cocktail di droghe come lo \"speedball\", un'iniezione di eroina e cocaina nella stessa siringa. Egli tent\u00f2 una prima disintossicazione all'inizio del 1992, poco dopo che la Love scopr\u00ec di essere incinta. Dopo la riabilitazione i Nirvana si lanciarono nel loro tour australiano, durante il quale Cobain soffriva palesemente di crisi di astinenza. Poco dopo il ritorno a casa ebbe nuovamente una ricaduta con l'eroina. Prima di un'esibizione al New Music Seminar a New York nel luglio del 1993 Cobain ebbe un'overdose di eroina ma, invece di chiamare un'ambulanza, Courtney Love iniett\u00f2 al marito del Narcan (Naloxone) acquistato illegalmente allo scopo di portarlo fuori dal suo stato di incoscienza, salvandogli cos\u00ec la vita.\nCobain poco dopo si esib\u00ec con i Nirvana in una di quelle che viene ricordata come una delle loro migliori esibizioni e il pubblico non seppe nulla di quello che era successo in precedenza.\nInfluenze musicali.\nI Beatles ebbero un'influenza precoce e duratura sulla musica di Cobain: sua zia Mari ricorda che cantava \"Hey Jude\" gi\u00e0 all'et\u00e0 di due anni. In un'intervista Cobain ammise di aver scritto la canzone \"About a Girl\" dopo aver trascorso tre ore ad ascoltare l'album dei Beatles \"Meet the Beatles!\"\nCobain era anche un fan dell'hard rock e heavy metal degli anni settanta di gruppi come Led Zeppelin, AC/DC, Queen, Black Sabbath, Aerosmith e Kiss. I Nirvana infatti erano soliti suonare anche delle cover di questi e altri artisti durante i loro concerti. Nell'adolescenza Cobain si avvicin\u00f2 alla musica punk e il suo primo album acquistato di questo genere fu \"Sandinista!\" dei Clash. Altri gruppi e artisti da lui apprezzati includevano Sex Pistols, Iggy Pop, Black Flag, Bad Brains, MDC, Melvins, David Bowie, Velvet Underground, Vaselines, Pixies e gruppi pi\u00f9 recenti come Sonic Youth, Butthole Surfers e R.E.M.. Dopo aver raggiunto il successo coi Nirvana divent\u00f2 un devoto fan di gruppi indie e artisti meno conosciuti come Meat Puppets, Teenage Fanclub, Wipers, Shonen Knife, Daniel Johnston e Fang. Cobain aveva anche tatuato il logo della K Records sull'avambraccio in onore alla casa discografica che aveva lanciato i Beat Happening. Cobain era diventato un grande fan del cantante folk-soul Lead Belly durante gli ultimi mesi della sua vita, tanto da aggiungere la ballata \"Where Did You Sleep Last Night\" al set dei Nirvana durante i concerti.\nSecondo la biografia di Charles Cross prima di suicidarsi Cobain stava ascoltando l'album dei R.E.M. \"Automatic for the People\" nella sua camera da letto. Cobain era sempre stato un fan del gruppo di Michael Stipe, tanto che era in cantiere un progetto con lo stesso Stipe per realizzare un album solista dalle tonalit\u00e0 pi\u00f9 acustiche. Nonostante i due avessero gi\u00e0 programmato di incontrarsi nel 1994, il progetto non vide mai la luce a causa della morte di Cobain.\nDocumentari e adattamenti cinematografici.\nLa vita e la tragica morte di Cobain catturarono l'immaginario collettivo della generazione X degli anni novanta. Numerosi documentari furono prodotti da allora sulla vita dell'enigmatico musicista e leader dei Nirvana, tra cui \"Kurt &amp; Courtney\" del 1998, \"\" del 2006 e il film di Gus Van Sant del 2005 \"Last Days\" che cerc\u00f2 di ricostruire i drammatici giorni antecedenti al suo suicidio.\n\"Kurt Cobain: Montage of Heck\".\nNel 2015 \u00e8 stato distribuito nella sale su scala ridotta il documentario ufficiale \"\" diretto da Brett Morgen. Il film \u00e8 il primo documentario sulla vita di Cobain ad avvalersi della collaborazione dei suoi familiari pi\u00f9 intimi. Al regista venne dato accesso senza limitazioni all'archivio personale di Cobain e della famiglia. Il documentario include materiale preso da varie performance dei Nirvana e brani inediti, filmini amatoriali, registrazioni, disegni, fotografie, giornali, nastri demo e testi di canzoni.\nNella cultura di massa.\nNel 1993 venne pubblicata una raccolta album della famosa serie di MTV \"Beavis and Butt-head e\" tra le dodici tracce presenti c'era una canzone dei Nirvana dal titolo \"I Hate Myself and I Want to Die\", scritta e composta da Cobain che avrebbe dovuto dare il titolo al terzo album del gruppo che poi fu ribattezzato \"In Utero\". La Fender gli ha costruito una chitarra a lui dedicata, la Fender Jag-Stang. Nel 1996 la chitarra venne messa in commercio in Giappone e nel 2021 torna in produzione su larga scala.\nUno degli eroi di sempre di Cobain era lo scrittore William S. Burroughs, tanto che durante un tour europeo dei Nirvana acquist\u00f2 in una bancarella di Londra il suo romanzo \"Pasto nudo\". Cobain successivamente, ebbe un incontro con lo scrittore, nella casa in campagna di quest'ultimo a Lawrence, Kansas, nell'ottobre del 1993; alcune foto documentano l'incontro tra i due. Quando il gruppo inizi\u00f2 a scrivere la sceneggiatura per il video di \"Heart-Shaped Box\" diretto da Anton Corbijn, la prima scelta di Cobain per il ruolo del vecchio che impersonava il Cristo crocifisso era proprio Burroughs, che tuttavia declin\u00f2 l'offerta. I due lavorarono comunque insieme nell'EP di Burroughs del 1993 \"The \"Priest\" They Called Him\" in cui Cobain suonava la chitarra.\nMolti gruppi o cantanti gli hanno reso omaggio o semplicemente citato: tra questi i Red Hot Chili Peppers, che hanno reso omaggio a Cobain, oltre che con la canzone \"Tearjerker\" contenuta nell'album \"One Hot Minute\", nel video del loro singolo \"Dani California\": tra i vari gruppi imitati nel video compaiono i Nirvana e in corrispondenza delle parole \u00abGone too fast\u00bb il cantante Anthony Kiedis impersona Cobain, la cui immagine \u00e8 accompagnata da una candela che si spegne; Cher ha dedicato a Cobain \"The Fall/Kurt's Blues\", scritta dalla stessa Cher dopo aver appreso la notizia della prematura scomparsa di Cobain. Cher canta \u00abnon ti conoscevo, ma avresti potuto essere mio figlio\u00bb. Il pezzo, scritto di getto nel 1994, era parte dell'album indipendente \"Not com.mercial\" del 2000, una raccolta di canzoni inedite scritte e incise da Cher tra il 1975 e il 2000 e mai pubblicate fino ad allora; la cantante Sin\u00e9ad O'Connor gli rese omaggio con una cover di \"All Apologies\" inserita nell'album \"Universal Mother\"; il cantante dei Thirty Seconds to Mars Jared Leto ha voluto rendere omaggio al personaggio di Cobain con un video online nel quale si vede proprio lui nei panni di Cobain reinterpretare \"Pennyroyal Tea\", una delle canzoni storiche dei Nirvana; il cantante viene citato da Eminem nel brano \"Cum on Everybody\", traccia contenuta nell'album \"The Slim Shady LP\" del 1999. Nella canzone Eminem dice: \u00abMy favorite color is red, like the blood shed from Kurt Cobain's head when he shot himself dead\u00bb, ossia: \u00abIl mio colore preferito \u00e8 il rosso, come il sangue schizzato dalla testa di Kurt Cobain quando si \u00e8 sparato\u00bb; sempre lo stesso Eminem ha nominato Cobain nella canzone \"Untitled\", traccia fantasma contenuta nell'album \"Recovery\" del 2010. La canzone dice: \u00abGet your brains bashed in so bad you gon' have Kurt Cobain askin' to autograph a bloodstained napkin\u00bb, ovvero: \u00abSfondati il cervello cos\u00ec tanto che avrai Kurt Cobain che ti chiede di autografare un tovagliolo zuppo di sangue\u00bb; la cantante Lana Del Rey nella canzone \"Oh Say Can You See\" ha citato la canzone dei Nirvana \"Come as You Are\" (\u00ab\"The voice of Nirvana says \"Come as you are\"\"\u00bb). Inoltre nel 2012 a Sydney ha realizzato una cover di \"Heart-Shaped Box\"; nella canzone dei Blink-182 \"Adam's Song\" \u00e8 data una risposta a \"Come as You Are\": \u00ab\"I took my time, I hurried up. The choice was mine I didn't think enough\"\u00bb (Tratto dal testo \u00ab\"Take your time, hurry up. The choice is yours, don't be late\"\u00bb); i Blur hanno reso omaggio a Cobain con la loro \"Song 2\"; Cobain \u00e8 citato anche nella canzone \"Creamer (Radio is Dead)\" dei Limp Bizkit; il gruppo rock inglese Muse ha reso omaggio a Cobain eseguendo il brano \"Lithium\" durante l\"'Unsusainable Festival Tour\" del 2014, in occasione del ventesimo anniversario della morte del musicista; nel 2014 il cantautore Brunori Sas gli ha dedica una canzone, intitolata semplicemente \"Kurt Cobain\".\nA partire dalla pubblicazione dell'album \"Bleach\" Cobain venne a volte accreditato nelle note dei propri lavori con il nome \u00abKurdt Kobain\u00bb. Inizialmente Cobain voleva che l'album \"Nevermind\" fosse diviso in due parti: un lato per i \"ragazzi\" con le canzoni scritte sulle sue esperienze vissute durante l'infanzia e l'adolescenza e un lato per le \"ragazze\" con le canzoni scritte sulla relazione disfunzionale avuta con Tobi Vail.\nNell'episodio de \"I Simpson\" \"Lo show degli anni novanta\" Homer Simpson ha fondato al liceo un gruppo grunge ispirato ai Nirvana, dove lui prendeva le sembianze di Cobain e scrisse una canzone cover di \"Frances Farmer Will Have Her Revenge on Seattle\". Cobain era un grande fan del film \"le Iene\" del 1992 di Quentin Tarantino e tra i due vi era stima reciproca: Quentin avrebbe infatti voluto che Cobain recitasse in \"Pulp Fiction\" nella parte dello spacciatore Lance, la cui parte sembra fosse stata scritta apposta per lui. Tuttavia Cobain fu costretto a rifiutare poich\u00e9 troppo impegnato nelle registrazioni di \"In Utero\", ma lusingato per l'interessamento da parte del regista, lo avrebbe citato nei ringraziamenti dell'album.\nCobain \u00e8 apparso come personaggio utilizzabile nel videogioco \"Guitar Hero 5\". Il suicidio di Cobain \u00e8 citato all'interno del videogioco \"\": nella mappa Nirvana \u00e8 presente all'inizio un fucile a pompa, come quello con cui si spar\u00f2. Nel videogioco MOBA \"Dota 2\" una delle frasi pronunciabili dall'eroe Lina quando viene uccisa \u00e8 \u00abBetter to burn out than fade away\u00bb.\nCobain ha sempre dichiarato che se non fosse diventato un musicista sognava di guadagnare da vivere come artista e dopo la sua morte numerosi suoi dipinti mai visti vennero svelati al pubblico. A partire dal 2014 il 20 febbraio di ogni anno, la sua citt\u00e0 natale di Aberdeen avrebbe reso omaggio a Cobain con una giornata festiva in suo onore all'insegna di concerti, incontri e spettacoli al fine di commemorare la sua nascita e ricordare l'importanza della sua musica.\nNel 2015 \u00e8 uscito il docufilm \"Chi ha ucciso Kurt Cobain?\" con la regia di Benjamin Statler, che ripercorre gli ultimi giorni di vita della leggenda del grunge, attraverso gli occhi dell'investigatore privato Tom Grant.\nIl 22 giugno 2020 una sua chitarra \u00e8 stata venduta per il prezzo record di sei milioni di dollari."}
{"id": "2432852", "revid": "709565", "url": "https://it.wikipedia.org/wiki?curid=2432852", "title": "Madame Lul\u00f9", "text": ""}
{"id": "2432853", "revid": "100158180", "url": "https://it.wikipedia.org/wiki?curid=2432853", "title": "Marmo occhialino", "text": "Il marmo occhialino \u00e8 una particolare variet\u00e0 di marmo, una roccia calcarea metamorfica composta nello specifico caso da oltre il 98% di carbonato di calcio. \nConosciuto anche come calcare di Esine, tale marmo viene estratto nel comune di Ossimo in Val Camonica. \nUtilizzo.\nA seconda del processo produttivo (frantumazione, selezione, burattatura, micronizzazione) viene impiegato in disparati settori che spaziano dai ciottoli e pietrischi per l'edilizia ed il design, alle polveri micronizzate per l'industria zootecnica, chimica ed edile, passando, grazie alle ottime caratteristiche di ingelivit\u00e0 e basso assorbimento d'acqua, al pietrame per opere di difesa fluviale.\nIn passato \u00e8 stato utilizzato per la costruzione di luoghi di culto, anche se solo localmente.\nApprezzato in ogni parte del globo per la sua estetica eccezionale e con tonalit\u00e0 mutevoli a seconda delle condizioni climatiche, il marmo occhialino attualmente si estrae soltanto in una specifica cava. Oltre ad avere sfumature eleganti e raffinate, che ben si prestano a qualsiasi ambientazione di alto pregio estetico, possiede la particolare caratteristica di non essere soggetto, a differenza di altri marmi, a formazione di muschi e licheni anche in presenza di umidit\u00e0."}
{"id": "2432855", "revid": "1543377", "url": "https://it.wikipedia.org/wiki?curid=2432855", "title": "Premio di maggioranza", "text": "Il premio di maggioranza, in alcuni sistemi elettorali proporzionali, indica l'eventuale incremento del numero di seggi spettanti ad una lista o ad una coalizione elettorale che abbia ottenuto uno specificato risultato elettorale. L'incremento si considera rispetto al numero dei seggi che le sarebbero attribuiti tenendo conto della sola proporzione dei voti ottenuti. Secondo alcuni la previsione di un premio di maggioranza accresce la stabilit\u00e0 del sistema politico, ma secondo altri serve solo ad alterare il reale responso elettorale nascondendo durante le elezioni le divisioni interne agli schieramenti, che emergerebbero poi successivamente durante la legislatura.\nFunzionamento.\nA seconda delle peculiarit\u00e0 dei sistemi elettorali che prevedono il premio di maggioranza, questo pu\u00f2 essere attribuito alla lista o coalizione vincente in tutti i casi oppure soltanto al verificarsi di certe condizioni, quali ad esempio il raggiungimento di una certa percentuale di voti. Una clausola siffatta ha lo scopo di mitigare la distorsione della volont\u00e0 degli elettori insita nell'attribuzione del premio.\nEsistono inoltre due diverse forme di premi di maggioranza:\nLa principale differenza tra le due suddette modalit\u00e0 di attribuzione del premio di maggioranza \u00e8 legata agli effetti sui risultati elettorali: il premio di maggioranza in quota variabile, infatti, assicura sempre a chi vince le elezioni la maggioranza assoluta dei seggi e quindi il controllo dell'assemblea elettiva, sia pure introducendo una distorsione della volont\u00e0 degli elettori talvolta molto rilevante. Viceversa, il premio di maggioranza in quota fissa favorisce, ma non assicura, l'ottenimento di una maggioranza parlamentare da parte della lista o coalizione vincente.\nApplicazioni.\nPrevedono o hanno previsto il premio di maggioranza alcune leggi elettorali in Italia, in Grecia e a San Marino.\nGrecia.\nDal ripristino della democrazia parlamentare nel 1974 e fatta salva una breve interruzione a cavallo tra gli anni ottanta e gli anni novanta, la Grecia \u00e8 dotata di un sistema elettorale di tipo proporzionale rinforzato, che cio\u00e8 prevede un premio di maggioranza in quota fissa a beneficio della lista che ottiene la maggioranza relativa.\nNegli anni, l'entit\u00e0 del premio di maggioranza e le condizioni per ottenerlo sono mutate pi\u00f9 volte. La legge elettorale del 2007, impiegata per la prima volta nelle elezioni del maggio 2012, prevede l'assegnazione di un bonus di 50 seggi, su un totale di 300, alla lista pi\u00f9 votata, che pertanto raggiunge la maggioranza assoluta dei seggi solo se ottiene circa il 40% dei voti.\nIl premio di maggioranza \u00e8 stato tuttavia abrogato nel 2016.\nItalia.\nLa prima applicazione del premio di maggioranza in Italia (nella forma del \"jackpot system\") si ebbe nel 1923 con l'approvazione della legge Acerbo, che prevedeva l'assegnazione dei 2/3 dei seggi della Camera dei deputati alla lista col pi\u00f9 alto numero di consensi che avesse superato il 25% dei voti.\nNel secondo dopoguerra, dopo il ritorno al sistema proporzionale, si reintrodusse il premio di maggioranza nel 1951 per la legge comunale degasperiana, valida per i comuni con pi\u00f9 di 10.000 abitanti, e nel 1953 per la cosiddetta legge truffa, valida per le elezioni politiche. In entrambi i casi era prevista l'attribuzione di un premio in quota variabile alla coalizione che avesse preso la maggioranza assoluta dei voti validi. Dopo le elezioni politiche del 1953, che comunque non videro l'applicazione del premio perch\u00e9 nessuna coalizione super\u00f2 la met\u00e0 dei voti, le due leggi elettorali vennero abrogate.\nA livello di elezioni nazionali, l'unico precedente del premio di maggioranza risale alla Legge Acerbo del '23: scritta per Mussolini, il premio di maggioranza non fu necessario per l'ascesa del dittatore, forte del 65% dei consensi espressi.\nNegli anni novanta il premio di maggioranza fu reintrodotto limitatamente alle elezioni locali. La legge comunale e provinciale del 1993, tuttora in vigore per i comuni, attribuisce sotto certe condizioni il 60% dei seggi alla coalizione che sostiene il candidato sindaco che ottiene la maggioranza assoluta al primo turno oppure che prevale nel turno di ballottaggio. La legge Tatarella del 1995, che regola le elezioni regionali nelle regioni che non si siano dotate di una propria legge elettorale, prevede un premio di maggioranza in misura fissa a beneficio della coalizione che ottiene la maggioranza relativa. Un premio di maggioranza analogo \u00e8 previsto anche dalle leggi elettorali regionali di molte altre regioni.\nLa legge Calderoli del 2005, valida per le elezioni politiche, aveva reintrodotto il premio di maggioranza in quota variabile alla singola lista o coalizione che avesse raccolto la maggioranza relativa dei voti a livello nazionale alla Camera e a livello di ogni singola regione al Senato. La legge Calderoli prevedeva cio\u00e8 l'assegnazione del premio alla singola lista o alla coalizione pi\u00f9 votata indipendentemente dal suo risultato elettorale. Nel 2014, la Corte Costituzionale ha dichiarato incostituzionale questo aspetto della legge. \nLa successiva legge elettorale italiana del 2015 prevedeva l'attribuzione del premio in quota variabile alla lista che abbia superato il 40% dei voti o, in difetto, alla lista che abbia prevalso nel turno di ballottaggio; quest'ultimo \u00e8 stato dichiarato incostituzionale.\nSan Marino.\nNel periodo tra la prima e la seconda guerra mondiale la Repubblica di San Marino si dot\u00f2 di una legge elettorale con premio di maggioranza formalmente del tipo in quota fissa, sebbene esso garantisse in ogni caso la formazione di una maggioranza parlamentare. Quella legge infatti prevedeva una quota fissa dell'80% dei seggi a favore della lista pi\u00f9 votata e la ripartizione proporzionale fra tutte le liste, inclusa la pi\u00f9 votata, del residuo 20% dei seggi.\nDal 2008 il sistema elettorale proporzionale previgente \u00e8 stato modificato con l'introduzione di un premio di maggioranza in quota variabile, che assegna seggi aggiuntivi alla coalizione pi\u00f9 votata, eventualmente con ricorso ad un turno di ballottaggio. La legge dispone che la coalizione pi\u00f9 votata disponga di almeno 35 dei 60 seggi disponibili : se al ballottaggio ottiene 31 seggi, ulteriori 4 sono tolti alla coalizione con la minore percentuale di voti per attribuirli al vincitore (o ai vincitori) secondo il metodo D'Hondt."}
{"id": "2432858", "revid": "446353", "url": "https://it.wikipedia.org/wiki?curid=2432858", "title": "Heidelberger Spargelessen", "text": "L\u2019Heidelberger Spargelessen (letteralmente, la \"cena a base di asparagi di Heidelberg\"), conosciuto anche come Heidelberger Spargelaff\u00e4re, o Heidelberger Mockage (Beffa di Heidelberg) fu una serie di manifestazioni pubbliche tenutesi a Heidelberg dal 21 maggio 1935 contro Adolf Hitler, organizzate da appartenenti ad associazioni studentesche. Si tratt\u00f2 di proteste contro il processo di scioglimento delle corporazioni studentesche dal parte dei nazionalsocialisti. In particolare furono i membri dell'associazione Saxo-Borussia ad esprimere critiche dirette contro Adolf Hitler e il Nazionalsocialismo.\nAntefatto.\nDopo la presa di potere dei nazionalsocialisti, che con la nomina a Cancelliere di Hitler il 30 gennaio 1933 era entrata nella fase decisiva, si verificarono tensioni tra le associazioni studentesche (Studentverbindungen) da una parte e il partito nazionalsocialista (NSDAP) e la corrispondente associazione studentesca, il Nazionalistischen Deutschen Studentenbund (NSDStB) dall'altra. L'orientamento tradizionalista delle associazioni e la fedelt\u00e0 reciproca tra i rispettivi membri, in contrasto con l'ideale di Volksgemeinschaft (comunit\u00e0 popolare), era in contrasto con l'atteggiamento rivoluzionario dei nazionalsocialisti; d'altra parte numerose associazioni studentesche condividevano col nazionalsocialismo idee nazionaliste, razziste, o \"volkisch\" (populiste).\nQuesto port\u00f2 ad un atteggiamento oscillante: mentre alcune associazioni si sottomettevano alle pretese di rappresentanza esclusiva del NSDStB, abbandonando le antiche tradizioni, altre cercarono lo scontro con i nuovi detentori del potere; altre ancora cercarono, attraverso una strategia di adattamento, di far diminuire la pressione su di esse, e dunque di garantirsi la sopravvivenza tramite l'immobilit\u00e0. Soprattutto i \"Corp\" (le pi\u00f9 antiche associazioni studentesche) erano reazionari, e contrastarono la volont\u00e0 di Gleichschaltung del NSDAP.\nI fatti.\nIl 21 maggio 1935 membri del \"Corp\" Saxo-Borussia entrarono nel locale ufficiale dell'associazione, il \"Sepp'l\" di Heidelberg, mentre alla radio veniva trasmesso il \"discorso di pace\" di Hitler dal Reichstag. Disturbarono la trasmissione con alte grida, raccontando ad alta voce barzellette sul F\u00fchrer, e, con l'aiuto di una bottiglia di spumante vuota come strumento musicale di fortuna, improvvisarono canti satirici contro i Nazionalsocialisti.\nIl giorno seguente le proteste si sprecarono: si erano comportati in modo inurbano, e avevano disturbato gli avventori del \"Sepp'l\" mentre ascoltavano il discorso. Per questo il \"Saxo-Borussia\" si scus\u00f2 col NSDStB di Heidelberg, con il resto del corpo studentesco ormai da esso dominato, e con il loro leader Gustav Adolf Scheel (membro dell'associazione degli studenti tedeschi di Tubinga), cos\u00ec come col rettore Prof. Wilhelm Groh (Alter Herr, ovvero membro anziano, del \"Corp\" Suevia-Freiburg). Questi accettarono le scuse senza intraprendere altre azioni disciplinari.\nIl giorno seguente, sotto il pungolo dalla stampa gi\u00e0 allineata, che manifestava pubblicamente indignazione, ci furono per\u00f2 altre provocazioni: durante una cena a base di asparagi (piatto tipico della regione) alla Hirschgasse (il tradizionale locale di Heidelberg dove si svolgevano i duelli studenteschi) membri dello stesso \u201cCorp\u201d si misero a discutere se il F\u00fchrer mangiasse asparagi \u201e\"con coltello, forchetta, o con le mani\"\u201c e secondo le regole studentesche; infine dichiararono che Hitler \u201e\"possedeva una bocca tanto grande da poter mangiare asparagi trasversalmente\"\u201c.\nConseguenze.\nImmediatamente dopo l'accadimento il Saxo-Borussia fu vietato, gli studenti coinvolti rimproverati, il presidente del Corp Henning von Quast fu temporaneamente arrestato. Le altre associazioni reagirono in modo diverso. In certi casi furono organizzate manifestazioni, come l'apparizione di un imitatore di Hitler sulla terrazza della sede delle associazioni studentesche di Marburgo, o l'applicazione di un'immagine di Hitler al manichino da scherma di un'associazione; in altri casi altre associazioni si mostrarono indignate per l'atteggiamento antistatale, un po' per convinzione, un po' per paura di essere vittima dell'attesa repressione.\nLa Deutsche S\u00e4ngerschaft (che riuniva le associazioni studentesche con interessi musicali) rilasci\u00f2 questa dichiarazione \u201e\"Mentre le associazioni studentesche musicali in camicia bruna prestano sul campo il pi\u00f9 duro servizio per il Popolo e la Nazione, gli studenti dei Corp in frac festeggiano con vino e champagne il ricevimento di un volpone. Mentre in terra di confine le associazioni musicali con il canto sulle labbra danno il loro contributo per riempire il crepaccio tra Popolo e studenti, i membri ubriachi dei Corp sfilano per strada e coprono le parole del nostro F\u00fchrer, sacre per tutti gli altri Tedeschi!\"\u201c\nIn caricature ed articoli di giornale le associazioni studentesche ma soprattutto i Corp furono dipinti come \u201e\"reazionari\"\u201c, \u201e\"stupidi\"\u201c e \u201e\"borghesi\"\u201c. Baldur von Schirach, capo della Hitlerjugend, pubblic\u00f2 un \"Appello e Comando\", dove dichiarava:\nSuccessivamente ordin\u00f2 a tutti i membri della Hitlerjugend che facevano anche parte di associazioni studentesche, di scegliere tra la HJ e le associazioni stesse.\nLo stesso Hitler parl\u00e0 della \u201e\"lenta morte\"\u201c delle associazioni il 15 luglio 1935. Poco dopo, ordin\u00f2 il divieto e lo scioglimento delle associazioni studentesche e delle loro confederazioni."}
{"id": "2432859", "revid": "767487", "url": "https://it.wikipedia.org/wiki?curid=2432859", "title": "Fanellhorn", "text": "Il Fanellhorn (3.124\u00a0) \u00e8 una montagna delle Alpi dell'Adula nelle Alpi Lepontine.\nDescrizione.\nSi trova nel Canton Grigioni sopra il lago di Zervreila e il Guraletschsee, in fondo alla valle di Vals."}
{"id": "2432862", "revid": "827882", "url": "https://it.wikipedia.org/wiki?curid=2432862", "title": "Mercedes-Benz W196", "text": "La Mercedes-Benz W196 \u00e8 una monoposto di Formula 1, utilizzata durante le stagioni 1954 e 1955 e vincitrice di 9 delle 12 gare alle quali prese parte con Juan Manuel Fangio e Stirling Moss.\nDalla W196 deriv\u00f2 la famosa Mercedes-Benz 300 SLR.\nStoria.\nLa W196 \u00e8 stata la monoposto con cui la Casa della \"stella a tre punte\" torn\u00f2 alle competizioni dopo quindici anni di assenza. L'ultima partecipazione ad una competizione ufficiale, era infatti risalente al 1939, proprio all'alba della Seconda guerra mondiale.\nL'inizio degli anni cinquanta del Novecento aveva portato una significativa novit\u00e0 nell'ambito delle competizioni automobilistiche, e cio\u00e8 l'avvento della Formula 1.\nPer la stagione 1954, il regolamento recentemente rinnovato fissava il limite di cilindrata per le vetture partecipanti in per i motori aspirati ed in appena 750\u00a0cm\u00b3 per quelli sovralimentati.\nLa Casa di Stoccarda decise che era ora di tornare a calcare le piste di gara e si lanci\u00f2 nel progetto della nuova vettura, la prima monoposto di Formula 1 recante il logo della \"stella a tre punte\".\nIl progetto W196.\nAl progetto W196 parteciparono gli ingegneri Nallinger, Kraus, Scherenberg e Gossmann, mentre una vecchia conoscenza, Rudolf Uhlenhaut, avrebbe curato in seguito i collaudi della vettura finita.\nStruttura e meccanica.\nIl telaio della W196 era una struttura reticolare in tubi di magnesio saldati, molto rigida, ma anche estremamente leggera, basti pensare che l'intera struttura arrivava a pesare . Tra le novit\u00e0 telaistiche, vanno ricordate le sospensioni a ruote indipendenti sui due assi. In particolare, il retrotreno seguiva uno schema brevettato da Scherenberg con semiassi oscillanti, schema che di l\u00ec a pochi anni sarebbe stato introdotto anche nelle vetture stradali.\nL'impianto frenante prevedeva quattro tamburi a doppia ganascia con alettature di raffreddamento. Tali tamburi erano sistemati entrobordo in modo da ridurre le masse non sospese e misuravano di diametro all'avantreno e 275\u00a0mm al retrotreno.\nL'interasse del telaio era originariamente di , ma nel corso della carriera della W196 venne via via ridotto fino a raggiungere 2,15\u00a0m.\nMotore.\nLa W196 \u00e8 una delle monoposto tecnicamente pi\u00f9 innovative del periodo. Il motore M196 era un otto cilindri in linea bialbero bivalve da 2\u00a0496\u00a0cm\u00b3 (76\u00a0mm\u00a0\u00d7\u00a068,8\u00a0mm), del quale va senz'altro ricordata la distribuzione desmodromica, che consentiva di eliminare le molle di richiamo delle valvole e di poter funzionare a regimi pi\u00f9 alti anche grazie alla doppia accensione. Un'altra novit\u00e0 fu l'alimentazione ad iniezione diretta, che consentiva un miglior rendimento del motore. Tali soluzioni, specialmente quella relativa all'iniezione diretta, vennero sviluppate dagli ingegneri Mercedes-Benz attraverso l'esperienza acquisita sul caccia Messerschmitt Bf 109 durante la Seconda guerra mondiale.\nIl motore era fissato al telaio con un'inclinazione di 53\u00b0 sul lato destro e venne disassato rispetto all'asse longitudinale della vettura. Tutto questo per permettere all'albero di trasmissione di poter passare a fianco del sedile del pilota, dato il corpo vettura dalla limitata altezza da terra ().\nLa potenza massima raggiunta da tale propulsore era di 260\u00a0CV, ma durante l'attivit\u00e0 sportiva della W196, protrattasi per un anno e mezzo, si arriv\u00f2 anche a 290\u00a0CV ad 8\u00a0500\u00a0giri/min.\nCorpo vettura.\nSono esistite due varianti di carrozzeria per la W196, tutte in lamiera di alluminio: una con corpo vettura carenato, per sfruttare l'aerodinamica nei circuiti veloci, ed una a ruote scoperte per i percorsi pi\u00f9 tortuosi.\nAttivit\u00e0 sportiva.\nLa W196 non fu presente per tutto il Campionato del 1954, ma debutt\u00f2 solo il 4 luglio al Gran Premio di Francia 1954 nella versione carenata \"Tipo Monza\", nata per funzionare meglio sulle alte velocit\u00e0 del circuito di Reims. Fangio e Karl Kling fecero segnare la 1\u00aa e 2\u00aa posizione finale, mentre il giovane Hans Herrmann conquist\u00f2 il giro pi\u00f9 veloce in gara. La stessa versione dell'auto venne impiegata a fine stagione a Monza, dalla quale prese il soprannome.\nL'errore commesso dal reparto sportivo Mercedes-Benz, capitanato ancora una volta da Alfred Neubauer, fu quello di riproporre la vettura carenata a Silverstone, decisamente meno veloce, e la vettura risult\u00f2 difficile da maneggiare e poco agile: come risultato, Fangio e Kling finirono per urtare i coni in gomma utilizzati per delimitare il tracciato, ammaccando la carrozzeria in pi\u00f9 punti. Fangio, inoltre, ebbe anche dei problemi al cambio e termin\u00f2 la gara al quarto posto.\nLe cose cambiarono decisamente al N\u00fcrburgring, dove le W196 vennero schierate con carrozzeria a ruote scoperte (richiesta con insistenza da Fangio). Contemporaneamente, il motore benefici\u00f2 di 10 CV in pi\u00f9. Stavolta Fangio torn\u00f2 a vincere, ma la manifestazione venne funestata dal tragico incidente, avvenuto durante le prove, in cui perse la vita il pilota Onofre Marimon su Maserati.\nAnche le due gare successive, in Svizzera e a Monza, videro Fangio trionfare. La gara di Monza, in particolare, fu resa avvincente dal memorabile recupero di Fangio ai danni della Maserati di Stirling Moss.\nIl Gran Premio di Spagna, atto finale del mondiale del '54, fu invece vinto da Mike Hawthorn su Ferrari, ma oramai i conti erano fatti: con sei vittorie su otto gare totali, Fangio pot\u00e9 laurearsi campione del mondo.\nPer la stagione 1955, la rosa dei piloti della squadra corse Mercedes-Benz si arricch\u00ec con l'arrivo di Stirling Moss a fianco di Fangio, Kling ed Hermann.\nLa prima tappa, tenutasi a Buenos Aires, vide il trionfo di Fangio davanti alla sua gente. A Montecarlo, invece, la W196 dell'argentino ebbe problemi meccanici che permisero a Trintignat di aggiudicarsi la gara.\nAl Gran Premio del Belgio e al successivo in Olanda, Fangio torn\u00f2 ancora a vincere, mentre in Gran Bretagna fu la volta di Stirling Moss a tagliare per primo il traguardo.\nEd ancora Fangio fu il vincitore dell'ultima tappa, quella di Monza: anche la stagione vide l'argentino trionfare e riconfermarsi campione del mondo.\nQuella del 1955, per\u00f2, fu una stagione funesta: a Monza, Alberto Ascari perse la vita mentre provava la Ferrari di Eugenio Castellotti. Qualche tempo dopo, alla 24 Ore di Le Mans, vi fu il gravissimo incidente alla SLR di Levegh, che usc\u00ec di pista finendo sulle tribune ed uccidendo oltre 80 persone. Fu un grave colpo psicologico (e non solo) per la Casa tedesca, che al termine di quella stagione si ritir\u00f2 dalle competizioni."}
{"id": "2432863", "revid": "296238", "url": "https://it.wikipedia.org/wiki?curid=2432863", "title": "Mercedes W196", "text": ""}
{"id": "2432868", "revid": "111758115", "url": "https://it.wikipedia.org/wiki?curid=2432868", "title": "Strato granuloso", "text": " \nNell'anatomia umana lo strato granuloso \u00e8 uno strato dell'epidermide.\nAnatomia.\nSi trova fra lo strato lucido e quello spinoso il suo nome \u00e8 dato dalla composizione dello strato: cheratinociti contenenti granuli dalle forme irregolari (granuli di cheratoialina). Viene formato da 3-5 file di cellule che risultano leggermente appiattite.\nFunzionalit\u00e0 delle cellule.\nLe cellule di questo strato hanno la funzione di sintetizzare involucrina e loricrina, che si depositano sulla superficie interna della membrana cellulare, provocando un loro ispessimento. Nel citoplasma si trovano grossi granuli basofili detti cheratoialini, contenenti una sostanza omogenea chiamata cheratolina. Le cellule dello strato granuloso dell'epidermide inoltre contribuiscono alla creazione di una barriera per proteggere l'epidermide, sia con l'involucrina e locricrina (poste sul versante citosolico del plasmalemma), sia secernendo i corpi multillamellari (corpuscoli dalla forma bastoncellare, in cui il lipide acilglusilceramide una volta secreto si dispone a creare uno strato tra lo strato corneo e granuloso) e alla creazione di questa barriera contribuiscono anche le giunzioni occludenti tra le cellule dello strato granuloso."}
{"id": "2432881", "revid": "1452073", "url": "https://it.wikipedia.org/wiki?curid=2432881", "title": "Barnyard (videogioco)", "text": "Barnyard \u00e8 un videogioco basato sull'omonimo film della Nickelodeon Movies.\nModalit\u00e0 di gioco.\nIl gioco comincia quando il fattore porta nel cortile una nuova mucca. Il giocatore dovr\u00e0 personalizzare i dati di questa mucca: il sesso, la razza e il nome. Nel gioco si fanno varie missioni: gli animali che hanno bisogno d'aiuto hanno un punto esclamativo sulla testa, e oltre alle missioni si fanno giochi cui viene assegnato un punteggio segnato con le lettere (da A a F), e il punteggio pi\u00f9 alto \u00e8 la stella. Chi ha pi\u00f9 stelle viene nominato \"campione dell'aia\", da Pip. Le missioni si devono completare in fretta perch\u00e9 quelle diurne vengono completate prima del tramonto, quelle notturne prima dell'alba. La sera, il gallo Root apre il granaio club, e se il giocatore completa il granaio al 100 per cento verr\u00e0 nominato \"animale festaiolo numero uno\"."}
{"id": "2432884", "revid": "326822", "url": "https://it.wikipedia.org/wiki?curid=2432884", "title": "X-Men Evolution", "text": ""}
{"id": "2432886", "revid": "24845834", "url": "https://it.wikipedia.org/wiki?curid=2432886", "title": "Brumotti", "text": ""}
{"id": "2432890", "revid": "118195997", "url": "https://it.wikipedia.org/wiki?curid=2432890", "title": "Strato spinoso", "text": "Nell'anatomia umana lo strato spinoso \u00e8 uno strato dell'epidermide.\nAnatomia.\nSi trova fra lo strato granuloso e quello basale, esso \u00e8 formato da cellule poliedriche che tendono ad appiattirsi verso lo strato superiore. Il nome lo si deve alle numerose estroflessioni, dette ponti citoplasmatici, che fanno assumere alle cellule l'aspetto spinoso. Tali estroflessioni presentano numerosi desmosomi, che mettono le cellule in un rapporto di contiguit\u00e0. Lo spessore dello strato spinoso varia da 4 a 10 strati di cellule.\nFunzionalit\u00e0 cellulare.\nLe cellule dello strato spinoso sintetizzano proteine come l'involucrina che si depositano nello spazio intercellulare degli strati sovrastanti. Si osservano inoltre granuli di melanina, sintetizzata dai melanociti e cheratinosomi, organuli contenenti materiale lipidico che deve essere rilasciato nello spazio intercellulare del successivo strato granuloso, allo scopo di costituire una barriera all'acqua."}
{"id": "2432894", "revid": "287204", "url": "https://it.wikipedia.org/wiki?curid=2432894", "title": "Giovanni Becatti", "text": "Biografia.\nGiovanni Becatti si \u00e8 laureato \"summa cum laude\" all'Universit\u00e0 La Sapienza di Roma con Giulio Quirino Giglioli, con cui discusse nel 1933 una tesi dal titolo \"Tuder e l'agro tudertino\".\nNel 1938 si perfezion\u00f2 \"cum laude\" in archeologia, avendo frequentato la Scuola Nazionale di Archeologia a Roma (1933-1935) e la Scuola Archeologica Italiana di Atene (1935-1937).\nNel 1938, vincitore del concorso per ispettore delle Antichit\u00e0 e Belle Arti, entr\u00f2 alla Soprintendenza dagli Scavi di Ostia, dove partecip\u00f2 a varie campagne di scavo compiendo numerosi studi sui monumenti, le opere d'arte e le topografie.\nConseguita la libera docenza in archeologia e storia dell'arte classica nel 1940, insegn\u00f2 queste discipline all'Universit\u00e0 di Pisa (1941-1944) e all'Universit\u00e0 La Sapienza di Roma (1945-1946). \nDal 1947 al 1950 Giovanni Becatti fu direttore degli scavi alla Soprintendenza di Ostia. Inaugur\u00f2 una nuova stagione delle ricerche archeologiche ad Ostia Antica, con lo scavo delle \"Terme del Nuotatore\", sperimentando con i suoi collaboratori criteri di ricerca che saranno poi quelli delle generazioni successive.\nChiamato come professore straordinario di archeologia e storia dell'arte dall'Universit\u00e0 statale di Milano, vi insegn\u00f2 dal 1952 al 1956 e successivamente all'Universit\u00e0 di Firenze dal 1957 al 1964. \nDal 1964 fino al 1973, anno della sua scomparsa, Becatti insegn\u00f2 archeologia e storia dell'arte greco-romana all'Universit\u00e0 La Sapienza di Roma, succedendo a Bianchi Bandinelli. Prosegu\u00ec per tutta la sua carriera i suoi studi e le sue pubblicazioni sul sito di Ostia antica.\nFu condirettore editoriale e poi direttore dell'Enciclopedia dell'Arte Antica classica e orientale.\nFu \"visiting professor\" all'Institute for Advanced Studies di Princeton nel 1963-1964 e all'universit\u00e0 di Chicago tra marzo e maggio del 1969. \nNel 1969 ricevette la laurea \"honoris causa\" dall'Universit\u00e0 Cattolica di Lovanio.\nFu socio effettivo dell'Accademia Nazionale dei Lincei, della Pontificia accademia romana di archeologia, dell'Accademia delle arti del disegno, dell'Istituto di Studi etruschi e di Studi romani, membro dell'Istituto archeologico germanico, accademico onorario dell'Accademia delle arti del disegno di Firenze. \nMor\u00ec a Roma il 10 aprile 1973.\nOpere.\nLa produzione scientifica di Giovanni Becatti conta oltre 110 titoli.\nNumerosi sono poi i contributi a progetti enciclopedici, con articoli per l\"Enciclopedia Italiana di scienze, lettere ed arti\", il \"Dizionario enciclopedico\" e l\"Enciclopedia dell'Arte Antica Classica e Orientale\". "}
{"id": "2432896", "revid": "6923", "url": "https://it.wikipedia.org/wiki?curid=2432896", "title": "Media.Vision", "text": "Media.Vision \u00e8 una compagnia di sviluppo dei videogiochi conosciuta per la serie di videogiochi di ruolo Wild Arms"}
{"id": "2432907", "revid": "1318658", "url": "https://it.wikipedia.org/wiki?curid=2432907", "title": "Teddy Wilson", "text": "Biografia.\nNato nel Texas, crebbe a Tuskegee, Alabama dove suo padre era insegnante di inglese e sua madre bibliotecaria all'universit\u00e0. Il giovane Theodore, iscritto al \"Taladega College\" per conseguire il diploma di pianoforte e di violino, scopr\u00ec il jazz sui dischi a 78 giri.\nTrasferitosi a Detroit a 17 anni, Wilson cominci\u00f2 a suonare con alcuni gruppi locali, poi con Art Tatum e con l'orchestra di Speed Webb per la quale scrisse molti arrangiamenti. A Chicago lavor\u00f2 con Erskine Tate, Eddie Mallory, Louis Armstrong e Jimmie Noone. All'inizio degli anni '30 suon\u00f2 anche con Art Tatum.\nNel 1933 fu ascoltato da John Hammond, che lo incoraggi\u00f2 a trasferirsi a New York per suonare nella band di Benny Carter e suon\u00f2 anche con Willie Bryant. Ottenne ben presto la stima degli addetti ai lavori per la tecnica pianistica e per il talento di arrangiatore. Grazie a questa sua capacit\u00e0, lavor\u00f2 per pi\u00f9 di dieci anni presso la Brunswick come direttore artistico, elaborando, tra le altre, le partiture musicali per gli arrangiamenti dei pezzi che Billie Holiday esegu\u00ec con Lester Young e che sono ancor oggi giudicati tra i pi\u00f9 riusciti dell'intera carriera della cantante.\nNel 1935 torn\u00f2 a Chicago e nell'aprile 1936, insieme a Gene Krupa, and\u00f2 a formare il Benny Goodman Trio. La formazione, che pi\u00f9 tardi doveva diventare un quartetto con l'ingresso di Lionel Hampton, registr\u00f2 dei dischi che divennero un primo esempio di quello che venne definito \"jazz da camera\". Rimase con Goodman fino al 1939, quando form\u00f2 una sua big band. Wilson fiss\u00f2 degli standard musicali molto alti che per\u00f2 limitarono il successo commerciale del gruppo, che dur\u00f2 meno di un anno. Nel 1940 cominci\u00f2 ad esibirsi regolarmente con un sestetto al \"Caf\u00e9 Society\" di New York, a incidere dischi e ad accompagnare voci femminili quali quella di Maxine Sullivan e, pi\u00f9 tardi, quella di Sarah Vaughan. Nei successivi dodici anni Wilson lavor\u00f2 negli studi di registrazione, insegn\u00f2 e fece tourn\u00e9e. Negli anni '60 era considerato un maestro del jazz, ruolo che mantenne per il resto della vita, suonando in tutto il mondo come solista o in piccoli gruppi, come i Gentlemen of Swing, in cui fu raggiunto da Harry Edison e Benny Carter. Nell'ultimo periodo della sua carriera si dedic\u00f2 all'insegnamento alla Juilliard School e agli spettacoli radiofonici per la rete CBS, intervallandoli con esibizioni nei festival o brevi riunioni con il quartetto di Benny Goodman.\nTeddy Wilson continu\u00f2 a incidere dischi fino al momento della sua morte, avvenuta nel 1986. Ha lasciato una cospicua serie di incisioni, ristampate anche in CD, in cui l'attivit\u00e0 nelle \"big band\" si alterna a quella da solista o da accompagnatore di grandi voci, quali quelle di Ella Fitzgerald, Billie Holiday, Sarah Vaughan.\nStile musicale.\nAnche se all'inizio della sua carriera lo stile musicale adottato da Wilson era molto influenzato da Earl Hines, verso la met\u00e0 degli anni '30 trov\u00f2 il suo stile caratteristico. Il suo modo di suonare naturalmente sobrio, agile e combinato con un equilibrio elegante lo rese una figura influente nello sviluppo del pianoforte jazz. La sua influenza \u00e8 evidente nei lavori di Nat \"King\" Cole. I suoi tanti accompagnamenti nelle esibizioni di Billie Holiday sono stati una parte importante per il successo della cantante. La qualit\u00e0 dei suoi accompagnamenti, specialmente quando il talento della Holiday era ancora grezzo, sono lezioni oggettive, nella loro solo apparente semplicit\u00e0. Teddy Wilson viene considerato tra i pi\u00f9 importanti pianisti del periodo swing. Ancora legato ad alcuni aspetti del ragtime e dello stride piano, ampli\u00f2 tuttavia le possibilit\u00e0 tecniche dello strumento attraverso un tocco pi\u00f9 leggero e un largo uso di \"walking 10ths\" con la mano sinistra, ovvero bicordi separati da un intervallo di decima su ogni quarto, mentre per la mano destra adott\u00f2 uno stile imparentato a quello del pianista Earl Hines, eseguendo frasi \"trombettistiche\", rapidi arpeggi degli accordi e variando spesso materiale melodico.\nIl sestetto dei primi anni '40, che a volte comprendeva artisti come Benny Morton, Jimmy Hamilton, \"Big\" Sid Catlett, Bill Coleman, Emmett Berry, Slam Stewart e Edmond Hall, era l'ennesima dimostrazione della sua abilit\u00e0 musicale sottile e discreta. Tra le registrazione importanti negli anni successivi si ricordano quelle con Lester Young e Roy Eldridge nel 1956, con Carter in Giappone nel 1980, e diversi album solistici. Sebbene fosse un uomo timido e riservato, Wilson non si faceva illusioni sulla sua statura musicale: verso la fine della sua vita, quando un intervistatore gli chiese chi fosse il suo pianista preferito, rispose, con solo un accenno di un sorriso disarmante, \"Sono io\".\nL'eccellenza dei suoi arrangiamenti, che mettono in risalto tanto i solisti strumentali quanto il cantante e l'equilibrio apparentemente semplice tra le sezioni dell'orchestra e i solisti, mostrano la sua abilit\u00e0 di arrangiatore e si aggiungono alla qualit\u00e0 di queste registrazioni senza tempo. Le sue esibizioni con il trio e il quartetto Goodman sono altrettanto importanti, dove forniva un contrappunto al modo di suonare del leader. Noto per la sua pignoleria e la ricerca della qualit\u00e0, Goodman non mancava mai di elogiare Wilson, cosa che contrastava in modo sorprendente con il suo atteggiamento spesso sprezzante verso altri musicisti importanti. La big band di Wilson fu un altro punto di riferimento, nonostante la band non raggiunse il successo commerciale, cosa che continu\u00f2 chiaramente ad irritare Wilson fino alla fine dei suoi giorni."}
{"id": "2432909", "revid": "767487", "url": "https://it.wikipedia.org/wiki?curid=2432909", "title": "La lunga linea grigia", "text": "La lunga linea grigia (\"The Long Grey Line\") \u00e8 un film del 1955 diretto da John Ford.\n\u00c8 il primo film in Cinemascope di Ford. Racconta la storia della vita di Marty Maher, sergente americano di origine irlandese che \u00e8 stato istruttore presso l'accademia militare di West Point dal 1899 fino alla fine della seconda guerra mondiale. Il titolo fa riferimento alla linea che gli allievi dell'accademia, in uniforme grigia, formano durante le parate militari.\nTrama.\nUn sergente dell'esercito americano, istruttore dei cadetti dell'Accademia di West Point, ha avuto tra i suoi allievi il Presidente degli Stati Uniti Eisenhower. Per compiere fino in fondo, umilmente, il proprio dovere, il sottufficiale ha respinto ogni allettamento della fortuna, ogni occasione di migliorare la propria condizione. Per la sua lunga fatica, per il suo volontario sacrificio il vecchio soldato otterr\u00e0 l'unico premio ch'egli pu\u00f2 aver desiderato: per intercessione del Presidente gli verr\u00e0 concesso di rimanere all'Accademia come istruttore civile, anche dopo aver superato i limiti di et\u00e0. Egli ricever\u00e0 inoltre un solenne tributo di riconoscenza dagli allievi della nuova generazione.\nProduzione.\nLa sceneggiatura riprende l'autobiografia di Maher, \"Bringing Up The Brass: My 55 Years at West Point\", scritta insieme a Nardi Reeder Campion, pubblicata nel 1951."}
{"id": "2432923", "revid": "767487", "url": "https://it.wikipedia.org/wiki?curid=2432923", "title": "Blue October", "text": "I Blue October sono un gruppo statunitense di piano rock e di alternative rock originario di Houston, in Texas, formatosi nel 1995. I membri attuali sono Justin Furstenfeld (voce), Jeremy Furstenfeld (batteria e percussioni), Ryan Delahoussaye (violino, viola, mandolino, pianoforte e voce), Julian Mandrake (chitarra) e Matt Noveskey (basso).\nBiografia.\nIl gruppo si \u00e8 formato a Houston (Texas) nel 1995.\nIl primo album \"The Answers\" fu pubblicato nel 1998 dalla RoDan Entertainment, etichetta gestita dai genitori di Justin e Jeremy Furstenfeld, e vendette oltre 5000 copie solo a Houston. In questo periodo il gruppo \u00e8 apparso pi\u00f9 volte in radio locali ed in programmi televisivi.\nAltri brani inediti di questo periodo \"Rust\", \"Colorado 5591\", \"His Name Is Crazy\", \"Gun Metal Blue\", \"Dollar 30 Gravy\" e \"5 Day Walk\" si possono trovare su YouTube.\nAll'inizio del 1998 il gruppo cattur\u00f2 l'attenzione delle etichette discografiche, i Blue October cominciarono a scrivere nuove canzoni e a rivedere il vecchio album. Le registrazioni, fatte nella casa di Justin, furono inviate alla Universal Records, con cui firmarono nel 1999 per pubblicare il secondo album \"Consent to Treatment\". Nel 2002 furono abbandonati dalla casa discografica.\nLa band registr\u00f2 e autoprodusse il successivo album \"History for Sale\" con il nuovo chitarrista C. B. Hudson. A causa delle numerose vendite firmarono nuovamente con la Universal Records che ripubblic\u00f2 l'album. \"History for Sale\" era in gran parte una risposta al controllo che l'etichetta aveva messo sul gruppo durante la produzione di \"Consent to Treatment\", ci\u00f2 \u00e8 evidente in brani come \"Somebody\" e \"Inner Glow\".\nGrazie al singolo \"Calling You\", incluso nella colonna sonora di American Pie - Il matrimonio e nel terzo episodio di L'Africa nel cuore, il gruppo allarg\u00f2 il suo pubblico.\nL'album \"Argue with a Tree\" fu registrato live il 4 giugno 2004 al Lakewood Theater di Dallas, in Texas.\nNel 2006 il gruppo fece varie apparizioni in programmi televisivi e il 14 novembre aprirono il concerto dei Rolling Stones a Boise, Idaho.\nLa canzone \"Hate Me\" raggiunse la posizione n\u00ba2 della classifica Billboard Modern Rock Tracks, mentre il video arriv\u00f2 dodicesimo nella classifica di VH1.\nIl secondo singolo estratto dall'album \"Foiled\" (2006), ossia \"Into the Ocean\", fu pubblicato il 17 luglio 2006. Il video musicale per la canzone ha debuttato al numero 3 su VH1 Top 20 Countdown video e ha raggiunto il primo posto a met\u00e0 febbraio 2007.\nIl successo dell'album port\u00f2 ad un'espansione dei loro tour dagli Stati Uniti fino ad Alaska, Hawaii, Canada, Messico, Inghilterra, Francia, Irlanda, Scozia, Germania e Paesi Bassi.\nL'autrice di Twilight di Stephenie Meyer \u00e8 un fan dei Blue October e la loro musica ha in parte ispirato la serie di libri.\n\"Foiled for the Last Time\" fu pubblicato dalla Universal Records il 25 settembre 2007. Esso contiene una versione estesa di \"Foiled\" e un disco registrato dal vivo.\nRiguard a \"Approaching Normal\" (2009), la band ha pubblicato due versioni dell'album, ognuno con una bonus track diversa: una versione esplicita con \"The End\" come bonus track, e una versione pulita con \"Graceful Dancing\" come bonus track. \"Graceful Dancing\" \u00e8 stato pubblicato anche alla fine del 2008 come regalo speciale per i fan iscritti alla lista e-mail della band.\nNel maggio 2009, lo show a Pittsburgh \u00e8 stato annullato a causa di condizioni di sovraffollamento. Non volendo deludere i fan, la band al di fuori ha svolto un mini-concerto per la gioia dei fan.\nIl 22 ottobre 2009 i Blue October hanno annunciato che il resto del tour era stato cancellato a causa di un grave attacco d'ansia di Justin, \u00e8 tornato ad esibirsi al Teatro Stubb in Texas un mese o due dopo il suo attacco. Il tour \u00e8 stato nuovamente programmato per il 2010.\nIl successivo album \"Ugly Side: An Acoustic Evening With Blue October\" \u00e8 stato registrato durante un sold-out di tre giorni a Houston, Austin e Dallas (22-25 luglio 2010) durante il quale la band ha suonato concerti acustici ogni sera (tranne in Austin). Le scelte dei brani sono state fatte dal batterista Jeremy che \u00e8 accreditato come produttore dell'album.\nTutte le canzoni dell'album erano precedentemente apparse in altri album, ad eccezione della traccia \"Colorado 5591\", che \u00e8 una canzone che parla dell'esperienza di Justin come un paziente in un ospedale psichiatrico.\nL'album \"Any Man in America\" \u00e8 stato registrato presso gli studi Matchbox Austin, in Texas tra l'estate del 2010 e marzo del 2011, ed \u00e8 stato pubblicato 16 agosto 2011 dalla Up/Down Records di Justin e distribuito attraverso RED Distribution. L'album \u00e8 stato prodotto da Tim Palmer, l'opera d'arte sulla copertina dell'album \u00e8 un disegno di Justin disegnato da Bluebell, figlia di Tim Palmer, che aveva tre anni all'epoca.\nLe canzoni dell'album riguardano in gran parte il divorzio di Justin e la battaglia per la custodia della figlia Blue.\nNell'agosto 2013 \u00e8 uscito il settimo album in studio \"Sway\", coprodotto da David Castell.\nFormazione.\nAttuale\nEx membri\nDiscografia.\nAlbum studio\nAlbum live\nEP"}
{"id": "2432924", "revid": "24846581", "url": "https://it.wikipedia.org/wiki?curid=2432924", "title": "Nuova Guinea Olandese", "text": ""}
{"id": "2432933", "revid": "3115", "url": "https://it.wikipedia.org/wiki?curid=2432933", "title": "Jean-Pierre Dantan", "text": "Nato a Parigi, suo padre era intagliatore e fu il primo maestro del figlio. Anche suo fratello Antoine Laurent Dantan (noto come Dantan il Maggiore, 1798-1878) era scultore. Entrambi iniziarono il loro apprendistato sotto l'egida di Fran\u00e7ois-Joseph Bosio, presso la \u00c9cole nationale sup\u00e9rieure des beaux-arts nel 1823. Pur premiato con il Premio di Roma nel 1828, questi \u00e8 meno conosciuto di Jean-Pierre, noto per le sue sculture di ritratti e caricature di artisti suoi contemporanei. I due fratelli vengono talvolta confusi l'uno con l'altro nell'attribuzione delle opere di cui sono stati autori.\nI ritratti di Dantan includono uomini politici di fama (Talleyrand, William Douglas), musicisti celebri (Ludwig van Beethoven, Nicol\u00f2 Paganini, Vincenzo Bellini, Giuseppe Verdi, \nFranz Liszt, Gioachino Rossini) e noti scrittori (Victor Hugo, Honor\u00e9 de Balzac).\nIl suo stile espressivo, talvolta al limite del \"cartoonismo\" (pi\u00f9 assimilabile ai lavori del contemporaneo Honor\u00e9 Daumier) gli garant\u00ec un chiaro successo.\nI lavori di Jean-Pierre Danton, cos\u00ec come quelli del fratello Antoine Laurent, si trovano in molti musei e in collezioni private, specialmente in Francia e nel Regno Unito. Il museo Carnavalet di Parigi, particolarmente, detiene una significativa collezione di loro opere, mentre una statua a busto di Jean-Pierre raffigurante il compositore Vincenzo Bellini \u00e8 conservata al Museo civico belliniano di Catania.\nI fratelli Dantan sono sepolti nella tomba di famiglia nel settore IV del cimitero parigino di P\u00e8re-Lachaise."}
{"id": "2432934", "revid": "399038", "url": "https://it.wikipedia.org/wiki?curid=2432934", "title": "Principio precauzionale", "text": ""}
{"id": "2432939", "revid": "1305772", "url": "https://it.wikipedia.org/wiki?curid=2432939", "title": "Vuelvo al sur", "text": "Vuelvo al sur \u00e8 una canzone di tango argentino la cui musica \u00e8 stata composta da Astor Piazzolla e il testo da Fernando Solanas.\nFa parte della colonna sonora del film \"Sur\" di cui \u00e8 regista lo stesso Fernando Solanas e parla del ritorno, alla fine della dittatura, in Argentina.\nLa prima esecuzione \u00e8 stata quella del famoso cantante di tango argentino Roberto Goyeneche, che appare anche come attore nel film."}
{"id": "2432947", "revid": "1431409", "url": "https://it.wikipedia.org/wiki?curid=2432947", "title": "Tijan Jaiteh", "text": "Biografia.\nNel 2009 ha costituito la Tijan Foundation, un progetto con l'obiettivo di raccogliere abiti, giocattoli e materiali tecnologici per i bambini e gli adulti gambiani. In continuo sviluppo fin dalla sua fondazione, l'organizzazione ha collaborato con le imprese norvegesi affinch\u00e9 ogni anno venissero inviati questi materiali in Gambia. Successivamente, la Tijan Foundation ha avviato anche la costruzione di una scuola calcio.\nCarriera.\nClub.\nGli esordi e l'arrivo in Norvegia.\nJaiteh ha giocato con la maglia del , formazione militante nella massima divisione gambiana. Ha fatto parte della squadra che ha vinto il campionato 2006. Successivamente a questo risultato, Jaiteh \u00e8 arrivato in Norvegia assieme ad altre tre connazionali, poich\u00e9 tutti dovevano sostenere un provino con il .\nJaiteh \u00e8 stato l'unico dei quattro calciatori a superare il provino e nel 2007 \u00e8 stato cos\u00ec tesserato dal Brann. Ha esordito nell'Eliteserien in data 12 maggio 2007, nella vittoria in trasferta per 2-3 del Brann sul : nell'occasione, \u00e8 subentrato ad Ardian Gashi all'inizio del secondo tempo. A marzo 2008, ha rinnovato il contratto che lo legava al club fino al 31 dicembre 2012.\nIl 25 maggio 2008 ha realizzato la prima rete nella massima divisione locale, nel successo per 1-2 sul campo del . Complessivamente, Jaiteh ha vestito la maglia del Brann per quattro stagioni, totalizzando 86 presenze e 2 reti tra campionato e coppe.\nRanders.\nIl 31 gennaio 2011, il Brann ha annunciato di aver ceduto Jaiteh in prestito al fino al 31 dicembre successivo. Ha esordito nella Superligaen in data 13 marzo, sostituendo Erton Fejzullahu nella vittoria per 1-3 sul campo dell'. In questa porzione di stagione, il centrocampista ha giocato 13 partite di campionato, senza mai andare in rete. In estate, Jaiteh ha lasciato la squadra senza permesso per tornare in Gambia. Per questo motivo, il Randers ha interrotto il prestito anticipatamente. Tornato dunque al Brann, la societ\u00e0 ha rescisso il contratto con il calciatore, che si \u00e8 ritrovato cos\u00ec svincolato.\nSandefjord.\nIl 18 marzo 2012 \u00e8 stato ufficializzato il suo ingaggio al , formazione militante nella 1. divisjon. Ha disputato il primo incontro con questa maglia il 9 aprile successivo, schierato titolare nella vittoria per 2-3 sul campo dell'. Il 6 maggio ha realizzato la prima rete, sancendo il successo per 1-0 sul . Al termine del campionato 2012, il Sandefjord ha centrato un posto per le qualificazioni all'Eliteserien, in cui \u00e8 stato per\u00f2 eliminato dall'Ullensaker/Kisa. \u00c8 rimasto in forza al club anche nell'annata seguente. Il 19 novembre 2013, il Sandefjord ha ufficializzato la decisione di Jaiteh di lasciare la squadra, liberandosi a fine anno con la scadenza del suo contratto.\nSandnes Ulf.\nIl 2 dicembre 2013, ha firmato un contratto biennale con il , valido dal 1\u00ba gennaio 2014. Ha scelto la maglia numero 20. Ha esordito in squadra il 6 aprile, schierato titolare nella sconfitta per 4-1 contro il . Ha disputato 24 partite di campionato per il Sandnes Ulf, con la squadra \u00e8 retrocessa in 1. divisjon a fine stagione.\nIl 5 gennaio 2015, Jaiteh si sarebbe dovuto presentare alla ripresa degli allenamenti con il Sandnes Ulf, guidato dal nuovo tecnico Bengt S\u00e6ternes. Il giocatore non ha per\u00f2 fatto ritorno in Norvegia, sostenendo di trovarsi in Gambia e di essere stato bloccato da un tentativo fallito di colpo di Stato. Il giocatore ha riferito di non poter rientrare perch\u00e9 le autorit\u00e0 locali avevano sequestrato i container con i materiali per la Tijan Foundation, temendo potessero contenere armi e non vestiti, giocattoli e attrezzi per il fitness come previsto.\nIl 15 gennaio successivo, le parti hanno trovato un accordo per rescindere il contratto. Con la rescissione, \u00e8 terminata anche la collaborazione tra il Sandnes Ulf e la Tijan Foundation, che si era protratta per tutto il 2014.\nKoper e KuPS.\nLibero da vincoli contrattuali, a settembre 2015 \u00e8 passato agli sloveni del . Ha esordito nella massima divisione slovena in data 26 settembre, sostituendo Damir Had\u017ei\u010d nel pareggio per 1-1 sul campo del . Ha collezionato 2 presenze con questa maglia.\nIl 6 aprile 2016 si \u00e8 accordato con i finlandesi del , a cui si \u00e8 legato con un contratto annuale.\nNazionale.\n\u00c8 stato per molti anni capitano delle Nazionali giovanili del . Ha partecipato al mondiale Under-20 del 2007, dove la sua squadra \u00e8 stata eliminata dall' ai sedicesimi di finale. Ha debuttato per la Nazionale maggiore nel corso del 2007.\nStatistiche.\nPresenze e reti nei club.\n\"Statistiche aggiornate al 4 maggio 2019.\""}
{"id": "2432951", "revid": "767487", "url": "https://it.wikipedia.org/wiki?curid=2432951", "title": "Venus in Furs (gruppo musicale)", "text": "I Venus in Furs sono una band creata per la colonna sonora del film \"Velvet Goldmine\" di Todd Haynes. Eseguono 5 dei 19 brani che compongono la colonna sonora, i rimanenti sono interpretati da autori vari, e si sciolgono dopo la registrazione."}
{"id": "2432952", "revid": "2075278", "url": "https://it.wikipedia.org/wiki?curid=2432952", "title": "Country pop", "text": "Il country pop \u00e8 un genere musicale country particolarmente influenzato della musica pop, nato negli Stati Uniti negli anni sessanta.\nStoria.\nI primi contatti tra la musica country e il pop avvennero negli anni cinquanta a Nashville, generando il cosiddetto Nashville Sound, dove dalla musica country vennero tolti il violino e il banjo, con una ricerca di melodie pi\u00f9 immediate e con l'obiettivo di vendere pi\u00f9 dischi. Artisti famosi di questo periodo furono Jim Reeves, Patsy Cline e Eddy Arnold.\nSi dovettero aspettare gli anni settanta per avere una rinascita del genere, con un vero e proprio boom nelle classifiche. Glen Campbell con la sua \"Rhinestone Cowboy\" ne \u00e8 un esempio significativo. Molti artisti pop come Olivia Newton-John iniziarono a cimentarsi in brani country.\nDopo l'uscita del film \"Urban Cowboy\" del 1980 con John Travolta ci fu un nuovo boom del genere, e molti artisti country come Willie Nelson e Dolly Parton aggiunsero elementi pop alla loro musica.\nNegli anni novanta, grazie anche all'aumento delle concessioni di frequenze radio date a molte radio locali, la musica country divenne pi\u00f9 conosciuta. Molti nuovi artisti country pop vennero alla ribalta, tra questi: Garth Brooks, LeAnn Rimes, Shania Twain, Billy Ray Cyrus, Martina McBride e Faith Hill.\nNel nuovo millennio il genere produsse altri artisti di successo come Lee Ann Womack, Taylor Swift e Lady Antebellum."}
{"id": "2432954", "revid": "123448175", "url": "https://it.wikipedia.org/wiki?curid=2432954", "title": "Believe (Elton John)", "text": "Believe \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\nProviene dall'album del 1995 \"Made in England\", del quale costituisce uno degli esiti migliori; infatti, si presenta come una composizione di altissimo livello e una delle pi\u00f9 riuscite dell'Elton John post-anni Settanta. La melodia, strutturata come al solito sull'onnipresente pianoforte di Elton, \u00e8 articolata e magniloquente: \u00e8 inoltre dominata nel finale dai poderosi e classicheggianti arrangiamenti di Paul Buckmaster. Il testo di Bernie, fortemente riflessivo e simbolico, significa \"Credere\".\n\"Believe\" fu distribuita come singolo il 20 febbraio del 1995: raggiunse la prima posizione nella classifica canadese e in quella italiana. Si posizion\u00f2 nella Top 20 delle classifiche di diversi Paesi, come la Svizzera, il Regno Unito e gli Stati Uniti; in altre nazioni ebbe comunque un discreto successo. Venne eseguita nel 1994 (in anteprima) al Greek Theatre di Los Angeles; in seguito, nel novembre dello stesso anno, fu inserita nella scaletta di un tour che tocc\u00f2 il Regno Unito, la Francia, l'Italia e il Giappone.\nElton John ha pubblicamente dichiarato (nel suo documentario \"Tantrums and Tiaras\") di trovare il video \"\"fottutamente detestabile\" (\"fucking loathsome\"\"), e negli anni successivi ha sempre cercato di evitare, quando possibile, di apparire nei video dei propri brani."}
{"id": "2432955", "revid": "767487", "url": "https://it.wikipedia.org/wiki?curid=2432955", "title": "Nat Militzok", "text": "Carriera.\nCollege.\nDopo aver frequentato la \"Stuyvesant High School\", cominci\u00f2 la carriera collegiale al City College of New York, dove gioc\u00f2 nella squadra dei \"freshmen\".\nSi trasfer\u00ec alla Hofstra University per le successive due stagioni, e alla prima di entrare nell'esercito durante la Seconda guerra mondiale. Si aggiunse poi alla squadra della Cornell University, dove disput\u00f2 la stagione successiva.\nBAA e ABL.\nDivent\u00f2 professionista nel 1946, dopo la fine della guerra, nella neonata BAA, dove gioc\u00f2 36 partite nei New York Knicks e 21 nei Toronto Huskies nella sua unica stagione, realizzando 4,3 punti di media.\nDisput\u00f2 quella che \u00e8 considerata la prima partita dell'odierna NBA, e a lui \u00e8 accreditato il primo assist della storia della lega.\nLasci\u00f2 la BAA nel 1947 e nel 1948 si trasfer\u00ec nella ABL dove gioc\u00f2 quattro stagioni, principalmente negli Scranton Miners, con cui vinse il campionato nel 1950 e nel 1951.\nSi ritir\u00f2 nel 1952, dopo una parentesi nei Saratoga Harlem Yankees."}
{"id": "2432957", "revid": "767487", "url": "https://it.wikipedia.org/wiki?curid=2432957", "title": "Johan Thorbj\u00f8rnsen", "text": "Carriera.\nClub.\nThorbj\u00f8rnsen ha cominciato la sua carriera professionistica nel Brann. Ha debuttato in prima squadra l'11 aprile 2005, perch\u00e9 l'altro portiere della squadra, H\u00e5kon Opdal, era infortunato. Nell'incontro con il , il Brann si \u00e8 imposto per due a zero. Ha assaporato la presenza in prima squadra, per\u00f2, anche nella finale di Coppa di Norvegia 2004, vinta proprio dal Brann: quel giorno, infatti, Thorbj\u00f8rnsen si \u00e8 accomodato in panchina, ma poich\u00e9 non \u00e8 mai sceso in campo in quella edizione della Coppa, non si \u00e8 potuto fregiare del titolo di vincitore. Nell'estate successiva, con la cessione di Ivar R\u00f8nningen, \u00e8 diventato il secondo portiere del club.\nNel 2007, ha giocato nove partite stagionali per il Brann, ma la maggior parte di esse sono arrivate in Norgesmesterskapet e Coppa UEFA. La forte concorrenza di Opdal, comunque, non gli ha permesso di giocare molti incontri ed \u00e8 stato quindi ceduto in prestito al Sandefjord nel 2008. Anche in questa squadra, per\u00f2, Thorbj\u00f8rnsen \u00e8 stato utilizzato raramente, giocando solo una partita nella coppa nazionale. Durante l'estate dello stesso anno, comunque, \u00e8 stato richiamato al Brann, per i problemi avuti dal club con gli altri portieri della rosa. Nel 2009, \u00e8 stato soltanto la terza scelta per il ruolo di portiere del Brann, alle spalle di H\u00e5kon Opdal e Kenneth Udjus, manifestando cos\u00ec la volont\u00e0 di lasciare la squadra.\nIl 21 novembre 2009, ha firmato un contratto annuale con il L\u00f8v-Ham. Nel 2012, in seguito alla fusione con il Fyllingen, divent\u00f2 il portiere del Fyllingsdalen. Il 26 agosto 2015, torn\u00f2 a giocare per l'\u00d8ystese, dopo un anno e mezzo di pausa dall'attivit\u00e0 agonistica."}
{"id": "2432960", "revid": "72396", "url": "https://it.wikipedia.org/wiki?curid=2432960", "title": "James Olds", "text": "Biografia.\nNato a Chicago, negli USA dopo essersi specializzato nel 1952 in psicologia all'Universit\u00e0 di Harvard fu ricercatore che con la collaborazione di Peter Milner nel 1954 con delle ricerche sui topi in laboratorio scopr\u00ec quella che venne definito come \"il centro nervoso del piacere\". L'importanza della scoperta \u00e8 data dal fatto che molti elementi che provocano dipendenza stimolano tale centro nervoso."}
{"id": "2432964", "revid": "110157", "url": "https://it.wikipedia.org/wiki?curid=2432964", "title": "Peggle Nights", "text": "Peggle Nights \u00e8 un videogioco rompicapo sviluppato e pubblicato da PopCap Games per Microsoft Windows e macOS. Si tratta del primo sequel di \"Peggle\".\nLo stile di gioco \u00e8 rimasto immutato rispetto al predecessore: \"Peggle Nights\" pu\u00f2 essere definito come una via di mezzo fra il pachinko e il videogioco \"Breakout\". Si deve infatti lanciare una serie di palline e colpire dei mattoncini, o tondini, che se distrutti fornirano vari bonus e power-up."}
{"id": "2432965", "revid": "767487", "url": "https://it.wikipedia.org/wiki?curid=2432965", "title": "DFB-Pokal 1954-1955", "text": "La DFB Cup 1954-55 fu la 12\u00aa edizione della competizione. In finale il Karlsruher SC sconfisse 3-2 lo FC Schalke 04, aggiudicandosi la prima coppa della sua storia.\nFinale.\nKarlsruher SC(1\u00ba successo)"}
{"id": "2432966", "revid": "89688", "url": "https://it.wikipedia.org/wiki?curid=2432966", "title": "Come farsi lasciare in dieci giorni", "text": ""}
{"id": "2432967", "revid": "24847898", "url": "https://it.wikipedia.org/wiki?curid=2432967", "title": "Marina di Torricella", "text": ""}
{"id": "2432969", "revid": "767487", "url": "https://it.wikipedia.org/wiki?curid=2432969", "title": "\u00d3lafur \u00d6rn Bjarnason", "text": "Carriera.\nGiocatore.\nClub.\nBjarnason ha iniziato la carriera nel 1995 al Grindav\u00edk. Nel 1998, \u00e8 passato agli svedesi del , dove \u00e8 stato impiegato anche a centrocampo, con alterne fortune. Nel 2000, per\u00f2, \u00e8 tornato nel suo paese e ancora al Grindav\u00edk, dove si \u00e8 affermato come difensore.\nAl suo acquisto si \u00e8 interessato il Brann, squadra norvegese. Ha debuttato per la nuova squadra il 12 aprile 2004 e, nella stessa stagione, ha giocato tutte le partite di campionato. Nell'anno successivo, \u00e8 stato criticato per non aver sempre fornito prestazioni all'altezza della situazione, in fase difensiva. Inoltre, in estate, si \u00e8 infortunato ed ha saltato il resto della stagione.\nNel campionato 2006, \u00e8 riuscito a mantenere il suo posto da titolare in difesa. Ha giocato in coppia con il connazionale Kristj\u00e1n \u00d6rn Sigur\u00f0sson, disputando una stagione positiva, che gli ha valso il rinnovo del contratto fino all'anno seguente. Nell'estate 2007, ha minacciato di lasciare il club, ma la vittoria finale in campionato ha riavvicinato il giocatore e la societ\u00e0, che hanno rinnovato l'accordo, fino al 2009.\nIl 24 giugno 2010 ha lasciato il Brann per tornare al Grindav\u00edk, diventandone contemporaneamente l'allenatore, iniziando cos\u00ec una nuova fase della sua carriera. Nel 2013 gioc\u00f2 per il Fram Reykjav\u00edk.\nNazionale.\nBjarnason ha giocato, nella sua carriera, una partita per l', disputata nel 1996. Due anni dopo, \u00e8 approdato nella Nazionale maggiore, per cui ha giocato ventisette partite, senza riuscire ad andare in rete.\nAllenatore.\nDopo aver guidato il Grindav\u00edk, torn\u00f2 ad essere un semplice giocatore al Fram Reykjav\u00edk. Il 27 novembre 2013, fu scelto come nuovo allenatore del Fyllingsdalen, a partire dal 1\u00ba gennaio 2014."}
{"id": "2432971", "revid": "125790571", "url": "https://it.wikipedia.org/wiki?curid=2432971", "title": "Strada extraurbana secondaria", "text": "Strada extraurbana secondaria o strada di tipo C \u00e8 un tipo di strada secondo le normative italiane. \u00c8 una classificazione \"tecnica\".\nCaratteristiche.\nL'articolo 2 del Codice della Strada identifica le strade extraurbane secondarie come \"strade ad unica carreggiata con almeno una corsia per senso di marcia e banchine\".\nQuesta categoria comprende quindi tutte le strade extraurbane a singola carreggiata, a prescindere da altre caratteristiche quali la presenza di intersezioni a raso, passaggi a livello o accessi privati. Nonostante ci\u00f2, sono assimilate alle strade extraurbane secondarie anche le strade a carreggiate separate costruite in base alle precedenti norme (nello specifico \"strada tipo III\" della \"Norma CNR 78/80 - Bollettino Ufficiale C.N.R. n. 78 del 28 luglio 1980\") che non sono classificabili come strade extraurbane principali in quanto non possiedono tutti i requisiti minimi tecnici.\nLe \"Norme funzionali e geometriche per la costruzione delle strade\" attualmente in vigore (approvate dal D.M. del 5/11/2001) ai sensi del Codice della Strada prevedono due tipi di strade extraurbane secondarie: le C1 e le C2. Si differenziano per il fatto che le C1 sono strade extraurbane secondarie a \"traffico sostenuto\" mentre le C2 sono a \"traffico limitato\". In conseguenza di ci\u00f2 la larghezza delle corsie di marcia delle C1 \u00e8 pari a 3,75 metri per le C2 invece \u00e8 pari a 3,50 metri. La banchina di destra delle C1 \u00e8 larga 1,50 metri mentre quella delle C2 \u00e8 larga 1,25 metri.\nSulle strade extraurbane secondarie \u00e8 ammessa la circolazione di tutti i veicoli, purch\u00e9 in regola con le disposizioni stabilite nel Codice della Strada, anche quelli senza motore. Nel caso in cui su un determinato tratto di strada siano in vigore particolari divieti o limitazioni al transito, deve essere predisposta un'opportuna segnaletica.\nLimiti di velocit\u00e0.\nIn Italia.\nSulle strade extraurbane secondarie, in Italia, il limite massimo di velocit\u00e0 per le autovetture, i motocicli, gli autocarri e gli autocaravan di massa a pieno carico non superiore alle 3,5 tonnellate \u00e8 di 90 chilometri orari e mai superiore, in assenza di specifici segnali che fissino il limite a un valore inferiore, su un determinato tratto di strada.\nPer altre categorie di autoveicoli, il limite pu\u00f2 essere inferiore e dipende dal tipo di veicolo, e per la precisione:\nFuori dall'Italia.\nIn Germania.\nIn Germania lungo le strade extraurbane vige il limite massimo di 100\u00a0km/h (per auto e moto).\nIn Bosnia-Erzegovina.\nIn Bosnia-Erzegovina il limite massimo di velocit\u00e0 per le strade extraurbane secondarie \u00e8 80 km/h.\nRepubblica di San Marino.\nNella Repubblica di San Marino il limite massimo di velocit\u00e0 per le strade extraurbane secondarie \u00e8 di 70 km/h.\nSegnaletica.\nLe \"strade extraurbane secondarie\" non sono contrassegnate da specifici segnali stradali del Codice della Strada italiano.\nTuttavia \u00e8 possibile riconoscere l'inizio e la fine delle \"strade extraurbane secondarie\" dai segnali di inizio e fine centro o nucleo abitato (quei segnali rettangolari bianchi con le scritte nere recanti la scritta del comune, frazione o localit\u00e0; se sbarrato da una linea rossa indica la fine dell'abitato e di conseguenza l'inizio della \"strada extraurbana secondaria\", se non sbarrato indica la fine della \"strada extraurbana secondaria\").\nIn ogni caso non sempre una strada delimitata dai segnali di inizio e fine centro abitato \u00e8 una \"strada extraurbana secondaria\". Infatti pu\u00f2 anche essere classificata come strada locale (categoria F), cio\u00e8 una strada extraurbana secondaria per la quale mancano uno o pi\u00f9 requisiti per poterla classificare come tale (ad esempio l'assenza delle banchine laterali).\nLungo le strade extraurbane secondarie il colore di fondo della segnaletica stradale (sia dei segnali di indicazione, sia ad esempio dei pannelli delle progressive chilometriche) \u00e8 il blu.\nClassificazione amministrativa.\nLe \"strade extraurbane secondarie\" non seguono una nomenclatura specifica. Infatti possono essere classificate dal punto di vista \"amministrativo\" e quindi denominate come \"strade statali\", \"strade regionali\" o \"strade provinciali\".\nPertanto alcune strade statali, regionali o provinciali possono avere tratti classificati tecnicamente come strade extraurbane principali (strada di tipo B) altri come \"strade extraurbane secondarie\" (strada di tipo C) altri ancora come \"strade urbane\" (strade di tipo D e E)."}
{"id": "2432975", "revid": "767487", "url": "https://it.wikipedia.org/wiki?curid=2432975", "title": "Ossie Schectman", "text": "\u00c8 noto per essere stato l'autore del primo canestro nella storia della NBA (denominata all'epoca BAA) il 1\u00ba novembre 1946."}
{"id": "2432979", "revid": "287204", "url": "https://it.wikipedia.org/wiki?curid=2432979", "title": "Oreasteridae", "text": "Oreasteridae \u00e8 una famiglia di stelle marine."}
{"id": "2432984", "revid": "1543377", "url": "https://it.wikipedia.org/wiki?curid=2432984", "title": "Battaglia di Williamsburg", "text": "La battaglia di Williamsburg, anche nota come battaglia di Fort Magruder, ebbe luogo il 5 maggio 1862, nelle contee York, James City e a Williamsburg, nell'abito della Campagna Peninsulare nel corso della guerra di secessione. Essa fu la prima battaglia combattuta nella Campagna Peninsulare, in cui circa 41.000 uomini dell'Unione e 32.000 Confederati vennero a confronto, combattendo una battaglia interlocutoria che termin\u00f2 con una ritirata dei Confederati.\nA seguito della ritirata dei Confederati da Yorktown, le divisioni dell'Unione comandate dal generale Joseph Hooker incontrarono le retroguardie confederate vicino Williamsburg. Hooker assalt\u00f2 Fort Magruder, una fortificazione terrestre lungo la via di Williamsburg, ma venne respinto. I Confederati contrattaccarono, guidati da James Longstreet, investendo le forze dell'Unione sul fianco sinistro, prima che le divisioni del generale Philip Kearny arrivassero a stabilizzare le posizioni dei Federali. Le brigate del generale Winfield S. Hancock si mossero allora verso il fianco sinistro dei Confederati, occupando due avamposti abbandonati. I Confederati contrattaccarono ma senza successo, ma il piccolo successo di Hancock non venne sfruttato. L'esercito confederato continu\u00f2 la sua ritirata nel corso della notte in direzione di Richmond.\nAntefatto.\nQuando il generale dei Confederati Joseph E. Johnston, ritir\u00f2 le sue forze, in maniera inattesa, dalla Warwick Line alla battaglia di Yorktown, la notte del 3 maggio, il generale dell'Unione George B. McClellan venne colto di sorpresa e non riusc\u00ec ad organizzare subito un inseguimento. Il 4 maggio ordin\u00f2 al comandante della cavalleria George Stoneman di inseguire la retroguardia di Johnston, inviando circa la met\u00e0 dell'Armata del Potomac, affidandone il comando in capo a Edwin V. Sumner. Ordin\u00f2 inoltre al generale William B. Franklin di far entrare le navi da trasporto nel fiume York nel tentativo di risalire il fiume e sbarcare le truppe, in modo da bloccare la ritirata di Johnston. Comunque, occorsero due giorni per imbarcare gli uomini e le armi e la manovra ebbe delle ripercussioni sulla battaglia del 5 maggio; le divisioni di Franklin sbarcarono e combatterono nella battaglia di Eltham's Landing il 7 maggio.\nDal 5 maggio, l'esercito di Johnston fece piccoli avanzamenti nel fango e la cavalleria di Stoneman realizz\u00f2 alcune scaramucce con quella di J.E.B. Stuart nella retroguardia di Johnston. Per consentire al suo esercito di mettersi al sicuro, Johnston stacc\u00f2 parte delle sue forze che mise a difesa della fortezza terrestre di Fort Magruder, a guardia della \"Williamsburg Road\" da Yorktown, costruita in precedenza dal generale John B. Magruder.\nBattaglia.\nIl generale Joseph Hooker comandante della seconda divisione del \"III Corpo (ACW)\", comand\u00f2 l'avanguardia della fanteria nell'avanzata dell'Unione. Egli assalt\u00f2 Fort Magruder, le trincee di fucilieri e le pi\u00f9 piccole fortificazioni che si erano estese nel sud-ovest, ma venne respinto. Contrattacchi dei Confederati, diretti da James Longstreet, minacciarono di sopraffare la divisione di Hooker che aveva conteso il campo sin dall'inizio della mattina, in attesa dell'arrivo del grosso dell'esercito. Hooker attendeva la seconda divisione del \"IV Corpo (ACW)\", comandata dal generale William Farrar Smith, in marcia verso nord sulla strada per Yorktown, che aveva sentito il suono della battaglia e marciava spedita in sostegno di Hooker. Smith era stato comunque fermato da Sumner a quasi due chilometri da Hooker. Egli aveva pensato che i Confederati avrebbero lasciato le loro fortificazioni e lo avrebbero attaccato sulla Strada di Yorktown.\nGli uomini di Longstreet lasciarono le fortificazioni, ma attaccarono Hooker, non Smith o Sumner. La brigata del generale Cadmus M. Wilcox esercit\u00f2 una forte pressione sulle linee di Hooker. Le bande dei reggimenti che suonavano \"Yankee Doodle\" rallentarono la ritirata delle truppe, consentendo il ricongiungimento della terza divisione del \"III Corpo\" comandata dal generale Philip Kearny, alle 14,30. Kearny usc\u00ec ostentatamente davanti ai suoi uomini e, sguainando la sciabola con il suo unico braccio, li invit\u00f2 ad andare avanti. I Confederati vennero cacciati dalla strada di \"Lee's Mill Road\" e spinti verso il bosco in posizione difensiva.\nMentre Hooker continuava a confrontarsi con le forze confederate di fronte a Fort Magruder, la brigata del generale Winfield S. Hancock e la divisione di Baldy Smith, che avevano marciato a pochi chilometri dai Federali ed attraversato il \"Cub's Creek\" nel punto in cui formava il \"Jones' Mill pond\", iniziarono a bombardare il fianco sinistro di Longstreet attorno alle 12. Il generale D.H. Hill, comandante delle forze di riserva di Longstreet, aveva in precedenza staccato una brigata al comando del generale Jubal A. Early e l'aveva messa sul campo del College di William e Mary. Udendo il rombo dell'artiglieria dell'Unione, Early ed Hill accorsero in suo appoggio. Dividendo le truppe, Early condusse due dei suoi reggimenti (il 24\u00ba e il 38\u00ba Fanteria della Virginia) attraverso il bosco senza usare la necessaria attenzione e si vennero a trovare, non sul fianco del nemico ma direttamente davanti ai cannoni di Hancock, che occupava due ridotte abbandonate. Guid\u00f2 personalmente il 24\u00ba Virginia ad un inutile assalto e venne ferito da una pallottola alle spalle.\nHancock aveva ricevuto ripetuti ordini da Sumner di ritirare le sue forze al di la del \"Cub Creek\", ma egli utilizz\u00f2 l'attacco confederato come una scusa per mantenere la sua posizione. Appena il 24\u00ba Virginia inizi\u00f2 la carica, D.H. Hill sbuc\u00f2 dal bosco alla testa di uno degli altri reggimenti di Early, il 5\u00ba North Carolina. Egli ordin\u00f2 un attacco prima di rendersi conto della difficolt\u00e0 della situazione; Hancock ed i suoi 3.400 uomini, con 8 pezzi di artiglieria, disponeva di una forza molto maggiore rispetto ai suoi 1.200 uomini senza appoggio di artiglieria. Egli blocc\u00f2 l'assalto dopo averlo cominciato, ma Hancock ordin\u00f2 un contrattacco. Il 5\u00ba North Carolina sub\u00ec 302 perdite e il 24\u00ba Virginia 508. Le perdite dell'Unione furono soltanto di 100 uomini. Dopo la battaglia, il contrattaccante ricevette gli onori delle truppe con baionette in canna e McClellan gli diede il nomignolo di \"Hancock il Superbo\".\nAlle 14, la brigata del generale John J. Peck e la divisione del generale Darius N. Couch, arrivarono a sostegno ed estesero la destra della linea di Hooker, che era stata cacciata dal terreno di fronte a Fort Magruder, nel bosco a circa 500 o 900 metri dalle fortificazioni confederate. Il morale delle truppe di Hooker, era molto basso per il ritardo della batteria \"H\" del capitano Charles H. Webber e del \"1\u00ba Artiglieria Leggera degli Stati Uniti\" del capitano Walter M. Bramhall. Peck arriv\u00f2 sul campo, con la sua brigata, in sostituzione di quella di Bramhall, in un momento molto critico per la divisione di Hooker, che era sul punto di ritirarsi.\nConseguenze.\nLa stampa dei nordisti descrisse la battaglia come una vittoria per l'esercito Federale. McClellan la catalog\u00f2 come una \"vittoria brillante\" su forze preponderanti. Comunque, la difesa di Williamsburg fu vista dal Sud come un mezzo per ritardare l'avanzata dei Federali permettendo alla massa dell'esercito confederato di continuare il suo spostamento verso Richmond. I Confederati persero 1.682 uomini mentre l'Unione dovette subire 2.283 perdite."}
{"id": "2432991", "revid": "298229", "url": "https://it.wikipedia.org/wiki?curid=2432991", "title": "European Team Championships", "text": ""}
{"id": "2432995", "revid": "767487", "url": "https://it.wikipedia.org/wiki?curid=2432995", "title": "Matias M\u00f8vik", "text": "Carriera.\nCalcio.\nClub.\nM\u00f8vik ha cominciato a giocare a calcio a livello professionistico nella squadra della sua citt\u00e0, il Brann. Ha giocato il primo match ufficiale il 12 maggio 2008, in Norgesmesterskapet, contro il Loddefjord, quando la sua squadra si \u00e8 imposta per quattro a uno. Il 2 novembre 2008, ha esordito in campionato, giocando gli ultimi scampoli della partita vinta per uno a zero dal Brann in casa del V\u00e5lerenga. Il 24 maggio 2009, ha esordito da titolare, sempre in Coppa di Norvegia, contro il Lyngb\u00f8, in una vittoria del Brann per due a zero.\nNel 2010, \u00e8 stato prestato al L\u00f8v-Ham: dopo 21 presenze e 2 reti, il L\u00f8v-Ham ha deciso di riscattarne il cartellino. Nel 2012 pass\u00f2 al Fana. Il 22 gennaio 2014, fu ingaggiato dall'\u00d8ystese.\nCalcio a 5.\nNel 2014-2015, M\u00f8vik ha giocato per l'\u00d8ystese. L'anno successivo \u00e8 passato al Krohnsminde, nella massima divisione locale. Vi aveva militato anche nel 2010-2011."}
{"id": "2433009", "revid": "712828", "url": "https://it.wikipedia.org/wiki?curid=2433009", "title": "Dark Shenron", "text": ""}
{"id": "2433011", "revid": "486946", "url": "https://it.wikipedia.org/wiki?curid=2433011", "title": "AphexTwin", "text": ""}
{"id": "2433014", "revid": "86599", "url": "https://it.wikipedia.org/wiki?curid=2433014", "title": "Korean League Cup", "text": ""}
{"id": "2433017", "revid": "3115", "url": "https://it.wikipedia.org/wiki?curid=2433017", "title": "Fiat 124 Sport Spider", "text": "La Fiat 124 Sport Spider \u00e8 un'autovettura sportiva 2+2 posti cabriolet prodotta dalla FIAT dal 1966 al 1985. Presentata al pubblico nel novembre del 1966 al salone dell'automobile di Torino, la sua produzione fu principalmente esportata negli Stati Uniti d'America.\nIl contesto.\nA seguito del successo della Fiat 124, furono preparate le versioni sportive della vettura, la 124 Sport Coup\u00e9 e la 124 Sport Spider. La coup\u00e9 e la spider erano imparentate alla 124 versione berlina nel nome e attraverso l'utilizzo di molta meccanica e, nel caso della coup\u00e9, anche del pianale.\nLa \"Sport Spider\" era realizzata sul telaio accorciato della berlina ed era equipaggiata con un motore 4 cilindri bialbero di 1438 cm\u00b3 alimentato con un carburatore doppio corpo, con comando della distribuzione, all'avanguardia per l'epoca, a cinghia dentata in gomma, in grado di erogare 90 \u00a0CV a 6500 giri/min e imprimere alla vettura una velocit\u00e0 massima dichiarata di 170\u00a0km/h (velocit\u00e0 effettiva dalla prova su strada di \"Quattroruote\", maggio 1967, 173\u00a0km/h). Aveva un retrotreno a ponte rigido modificato nei punti d'attacco (due coppie di puntoni longitudinali, in luogo del precedente schema \"a croce\", per migliorare la precisione di guida) e il servofreno di serie. Fu anche reso disponibile di serie un nuovo cambio a cinque marce. Di fatto, questi due nuovi modelli sostituirono nel listino i precedenti modelli sportivi \"1500 S\" e \"1600 S\" appena tolti di produzione.\nLa spider fu progettata e anche prodotta da Pininfarina; lo stile \u00e8 opera di Tom Tjaarda. La coup\u00e9 e la spider furono vendute per la prima volta negli Stati Uniti d'America dal 1968. \nNel 1969, la 124 Spider era la pi\u00f9 abbordabile vettura con motore bialbero, freni a disco sulle quattro ruote, tergicristallo a intermittenza, controllo delle luci sul piantone dello sterzo, pneumatici radiali e cambio a cinque rapporti manuali. La vettura era a trazione posteriore.\nNel 1969 venne presentata la seconda serie (riconoscibile dalle gobbe sul cofano), mentre nel 1972 usc\u00ec sul mercato la terza serie.\nLe sospensioni erano di tipo convenzionale: l'avantreno era a ruote indipendenti, con trapezi e molle elicoidali, mentre il retrotreno era ad assale rigido con puntoni longitudinali di reazione e molle elicoidali. Su ogni asse sono presenti una barra stabilizzatrice ed una coppia d'ammortizzatori idraulici telescopici.\nAlla fine della sua carriera, la 124 Spider fu tolta dal listino FIAT insieme alla X1/9 per delegare la loro produzione alle rispettive carrozzerie. La 124 Spider era infatti opera di Pininfarina, mentre la X1/9 era progettata da Bertone, e gli ultimi esemplari prodotti non portavano pi\u00f9 il marchio FIAT, ma quello delle carrozzerie.\nLe Fiat Abarth 124 Rally.\nUna versione particolare fu la 124 Abarth rally che ebbe un retrotreno a ruote indipendenti con opzionale il differenziale autobloccante, un tetto rigido, pi\u00f9 comodi posti a sedere, a richiesta sedili avvolgenti Fusina, un aggiornamento degli interni e solo tre colorazioni disponibili per la carrozzeria: azzurro chiaro 480, rosso vivo 152 , bianco 212, le 3 versioni avevano i cofani in nero opaco, tra le quali la celebre livrea rossa con cofano e baule in nero opaco della \"Spider 124 Sport Abarth Rally\" del 1973.\nAll'inizio degli anni settanta alcuni piloti privati gareggiavano, ottenendo discreti risultati, con delle \"124 Sport Spider 1600\" (con hard top in plastica saldato alla carrozzeria) elaborate, a molti rally internazionali.\nConsiderando la modestia della preparazione (che coinvolgeva il motore, la taratura delle sospensioni e l'alleggerimento della carrozzeria), la FIAT, da sempre riluttante alle competizioni, intu\u00ec il potenziale della vettura e diede mandato all'Abarth, ormai assorbita e trasformata in \"reparto corse\", di sviluppare una \"124\" ufficiale.\nLa scelta cadde, confermando l'intuizione dei privati, sulla \"Sport Spider\" (il cui telaio a passo corto s'adattava meglio alle gare) a cui venne applicato un hard top nero opaco semifisso. La preparazione prevedeva l'elaborazione del motore (la motorizzazione di partenza era il bialbero di 1756\u00a0cm\u00b3), l'alleggerimento della carrozzeria (ottenuto attraverso l'adozione di cofani in materiale plastico nero opaco, l'impiego di alluminio per portiere e parafanghi, l'eliminazione dei paraurti e la semplificazione dell'allestimento interno).\nIl vero passo importante fu l'adozione di una sospensione posteriore a ruote indipendenti completamente nuova, la possibilit\u00e0 di reali regolazioni dell'assetto e l'adozione di cerchi in lega con pneumatici maggiorati (che comportava la presenza di codolini passaruota neri). \nAnche l'impianto luminoso venne migliorato con l'adozione di 4 fari di profondit\u00e0 supplementari.\nL'elaborazione del motore prevedeva l'adozione dei seguenti particolari: carburatori doppio corpo IDF 44 con venturi da 36 mm (la versione 1600 e 1800 adottava i carburatori IDF 40 con venturi da 32\u00a0mm) e un nuovo impianto di scarico con collettori tubolari 4-2-1. Gli assi a camme restano invariati rispetto al modello 1800 ma con fasatura molto diversa.\nLa \"Fiat Abarth 124 Rally\" stradale, che venne presentata nel novembre 1972 e costruita in 900 esemplari, era spinta da una variante portata a 128\u00a0CV del bialbero di 1756\u00a0cm\u00b3. Le versioni da gara di 1998\u00a0cm\u00b3, con l'ausilio di iniezione meccanica e, successivamente, anche di testata a 16 valvole, disponevano di potenze comprese fa 190 ed i 215 CV.\nLa \"Abarth Rally\" ottenne molti successi in campo italiano ed europeo, ma non vinse il titolo mondiale a causa della presenza della Lancia Stratos.\nLa versione stradale usc\u00ec di listino nel 1975.\nPininfarina Spidereuropa.\nLa \"Sport Spider\", prodotta sin dall'inizio dalla Pininfarina prosegu\u00ec la sua carriera europea solo fino al '75. Tra il 1975 ed il 1981 infatti la versione aperta della \"124\" continu\u00f2 ad essere prodotta, col nome di \"Fiat Spider\", per il solo mercato USA.\nRispetto all'europea la versione nordamericana adottava, per adeguarsi alle leggi statunitensi, massicci paraurti ad assorbimento, gruppi ottici posteriori pi\u00f9 ampi e dispositivi antinquinamento applicati al motore. Quest'ultimo era inizialmente il bialbero 1756\u00a0cm\u00b3 alimentato da un carburatore doppio corpo; successivamente fu portato a 1995\u00a0cm\u00b3 sulla Fiat Spider 2000, ed infine ricevette l'iniezione elettronica Bosch. A causa delle normative statunitensi sulle emissioni inquinanti, nell'ultima versione ad iniezione era in grado di erogare solamente 105\u00a0CV.\nNel 1981 la Spider torn\u00f2 anche in Europa, assemblata e commercializzata dalla Pininfarina col nome di Pininfarina Spidereuropa. Era identica alla versione USA, salvo alcune differenze: paraurti massicci ma non ammortizzati, mancanza delle luci di posizione laterali su muso e coda, strumentazione rivista e assenza della panchetta posteriore.\nTutte le spider uscirono di listino nel 1985 dopo circa 150\u00a0000 esemplari prodotti.\nSpidereuropa Volumex.\nNel 1983 venne presentata la \"Spidereuropa Volumex\", che si distingueva dalla normale Spider per il motore sovralimentato tramite un compressore volumetrico, che elevava la potenza a 136\u00a0CV. Su questa versione il carburatore prendeva nuovamente il posto dell'iniezione elettronica. Esteticamente la Volumex si distingueva per i cerchi in lega leggera da 15 pollici con pneumatici di misura 195/50, un filetto rosso lungo la fiancata e le \"gobbe\" sul cofano motore maggiorate.\nVennero prodotti soltanto 500 esemplari numerati divisi in due serie di quest'auto; le colorazioni disponibili erano: bordeaux metallizzato, nero metallizzato, antracite metallizzato e secondo alcune fonti anche 2 esemplari azzurro metallizzato, 2 verde metallizzato, 2 argento metallizzato e 1 rossa opaca.\nMotori.\nIl motore utilizzato nella Spider e nella Coup\u00e9 era bialbero in testa. Era una versione con testata in alluminio di tipo \u201ccrossflow\u201d, del propulsore a valvole in testa utilizzato nella 124 berlina. La testata \u201ccrossflow\u201d aveva la caratteristica di avere i collettori d'aspirazione da un lato della stessa e i collettori di scarico dall'altro. Era un motore in linea a quattro cilindri.\nIl primo motore prodotto per la 124 Sport Spider nel 1966 aveva una cilindrata di 1438 cm\u00b3, incrementata a 1608\u00a0cm\u00b3 nel 1970. Nel 1972 venne rimpiazzato da due nuovi motori derivanti dalla Fiat 132, sempre a 4 cilindri con due alberi a camme in testa ma alimentati da 1 solo carburatore a doppio corpo, per ottenere migliore elasticit\u00e0 ai bassi regimi, di 1592 e 1756\u00a0cm\u00b3 (potenze rispettivamente di 108 \u00a0CV e 118 \u00a0CV, entrambe ottenute a 6000 giri/min). Infine, fu portato a 1995\u00a0cm\u00b3 nel 1979.\nUn sistema a iniezione sostitu\u00ec i carburatori negli anni ottanta. Ci fu anche una versione sovralimentata, chiamata \"Volumex\", realizzata alla fine della produzione, ed oggi rara.\nQuesta famiglia di motori, progettata dall'ex ingegnere capo della Ferrari, Aurelio Lampredi, fu uno dei propulsori pi\u00f9 longevi della storia dell'automobilismo, dato che rimase in produzione fino agli anni novanta. Questo bialbero fu il primo ad utilizzare le cinghie di distribuzione in gomma rinforzata, e questa fu un'innovazione che fu applicata anche decenni dopo la sua introduzione. Fu installato in molte vetture da competizione come la Fiat 131 Mirafiori, la Lancia Beta Montecarlo, la Lancia Delta integrale e molte altre."}
{"id": "2433025", "revid": "122151358", "url": "https://it.wikipedia.org/wiki?curid=2433025", "title": "'Ndrina La Rosa", "text": "I La Rosa sono una potente 'ndrina di Tropea, alleata dei Mancuso di Limbadi sono in faida con il clan rivale dei Piser\u00e0 e dagli anni 2000 hanno cominciato un insediamento nel locale di Santa Domenica di Ricadi fino ad allora retto dalla locale 'ndrina dei Carone vicina ai Mancuso."}
{"id": "2433029", "revid": "124633995", "url": "https://it.wikipedia.org/wiki?curid=2433029", "title": "Pellegrinaggio bahai", "text": "Il pellegrinaggio Bahai consiste nella visita dei siti sacri bahai originariamente individuati da Bah\u00e1'u'll\u00e1h, il fondatore della religione bahai, nella casa che abit\u00f2 a Bagdad e nella Casa del B\u00e1b a Shiraz in Iran.\nLa prescrizione.\nBah\u00e1'u'll\u00e1h fece questa prescrizione nel Kit\u00e1b-i-Aqdas e in due \"Tavole\" separate, note come \"Suriy-i-Hajj\", indicando le modalit\u00e0 per ciascuno di questi due pellegrinaggi.\nStabil\u00ec l'obbligatoriet\u00e0 del pellegrinaggio una volta nella vita purch\u00e9 \"si fosse in condizione di poterlo affrontare e non vi si frapponessero ostacoli di alcuna natura\", lasciando, tuttavia, liberi di scegliere la casa da visitare.\nSuccessivamente 'Abdu'l-Bah\u00e1 indic\u00f2 il Mausoleo di Bah\u00e1'u'll\u00e1h, la Qiblih, presso la Villa di Bahj\u00ed come meta di pellegrinaggio, senza prescrivere alcuna ritualit\u00e0.\nPellegrinaggio di nove giorni.\nPoich\u00e9 non \u00e8 possibile visitare attualmente i due siti indicati originariamente, il pellegrinaggio baha'i per ora \u00e8 limitato alla visita dei luoghi santi che si trovano ad Haifa, ad Acri, e nel complesso costituito dal Mausoleo di Bah\u00e1'u'll\u00e1h e dalla Villa di Bahj\u00ed con il loro adiacente giardino; non molto lontani dal Centro Mondiale Bahai, sul monte Carmelo.\nAttualmente vengono organizzati dalle molte Comunit\u00e0 baha'i sparse nel mondo solo dei pellegrinaggi in Israele, di nove giorni, in cui i pellegrini possono visitare i diversi siti sacri, ma \u00e8 possibile fare anche una visita pi\u00f9 breve di soli tre giorni .\nIl pellegrinaggio di nove giorni non sostituisce quelli prescritti inizialmente da Bah\u00e1'u'll\u00e1h che i Bahai si riservano per\u00f2, di effettuare in futuro qualora si rendessero possibili, a seconda delle future indicazioni della Casa Universale di Giustizia.\nI siti.\nI siti che i Bahai visitano durante il pellegrinaggio di nove giorni sono:\nBahj\u00ed:\nHaifa:\nSan Giovanni d'Acri:\nIl pellegrinaggio di nove giorni \u00e8 aperto solo ai Bahai e ai loro coniugi.\nBibliografia.\nISBN 0-909991-91-X."}
{"id": "2433031", "revid": "110157", "url": "https://it.wikipedia.org/wiki?curid=2433031", "title": "48 Crash", "text": "48 Crash \u00e8 una canzone di Suzi Quatro, scritta e prodotta da Nicky Chinn e Mike Chapman. \u00c8 il secondo singolo di Quatro dopo Can the Can, ed \u00e8 incluso nell'album di debutto \"Suzi Quatro\" (in Australia conosciuto come \"Can the Can\"). Nell'agosto del 1973 raggiunse il terzo posto nella classifica britannica e il primo in Australia e in Germania, mantenendoli per una settimana."}
{"id": "2433034", "revid": "24848748", "url": "https://it.wikipedia.org/wiki?curid=2433034", "title": "Heinrich Ignaz Biber", "text": ""}
{"id": "2433036", "revid": "767487", "url": "https://it.wikipedia.org/wiki?curid=2433036", "title": "Bob Mullens", "text": ""}
{"id": "2433037", "revid": "254401", "url": "https://it.wikipedia.org/wiki?curid=2433037", "title": "Sinagoga di Genova", "text": "La sinagoga di Genova, inaugurata nel 1935, \u00e8 situata in via Bertora 6 a Genova. \u00c8 con le sinagoghe di Trieste, Roma e Livorno una delle quattro grandi sinagoghe monumentali del Novecento in Italia ed insieme alla piccola sinagoga ortodossa di Fiume (ora in Croazia) uno degli esempi di sinagoghe italiane edificate in epoca fascista.\nLa storia.\nUna comunit\u00e0 di ebrei genovesi risale al Alto Medioevo. Cassiodoro racconta come fra il 507 e il 511, Teodorico il Grande \"imped\u00ec agli Ebrei di Genova di ampliare la sinagoga esistente e impose loro di limitarsi a ripararla; in quegli stessi anni, Teodorico conferm\u00f2 agli Ebrei di Genova il diritto di ottemperare all proprie leggi in campo religioso anche quando contraddicevano la legislazione genenerale.\"\nPiccoli nuclei di ebrei furono presenti a Genova specialmente a partire dal 1658, quando la citt\u00e0 divenne porto franco. Nelle aree loro assegnate come ghetto si succedettero tre piccoli oratorii, ora scomparsi: in vico del Campo, in piazza dei Tessitori e presso le Mura di Malapaga. All'inizio del Novecento lo sviluppo industriale produsse un rapido incremento demografico; in pochi anni oltre 2500 ebrei giunsero nella citt\u00e0 ligure. La comunit\u00e0 ebraica di Genova volle allora dotarsi di un edificio monumentale, degno dello status e del prestigio della citt\u00e0. Si tratta della pi\u00f9 grande sinagoga costruita in Italia durante il periodo fascista, nel 1935.\nIl progetto della sinagoga fu affidato all'architetto Francesco Morandi che ide\u00f2 una struttura massiccia e squadrata in cemento armato, sormontata da una grande cupola centrale e quattro semicupole angolari. Alte finestre a feritoia si aprono sulle pareti. Sulla facciata si colloca l'ampio portale sormontato da una lunetta con l'immagine dipinta delle Tavole delle Legge e la scritta in ebraico: \"Poich\u00e9 la mia casa sar\u00e0 chiamata casa di preghiera di tutti i popoli\" (Is 56,7). Sopra il portale si apre un enorme rosone sulla cui vetrata \u00e8 raffigurata la stella di Davide.\nL'interno ha forma di un vasto anfiteatro, con due alti matronei semicircolari. Il punto focale \u00e8 dato dall'aron con davanti la tevah. Tutti gli arredi sono moderni. Nel 1959 furono collocate tre vetrate, opera di Emanuele Luzzati, raffiguranti gli emblemi delle dodici trib\u00f9 di Israele e la menorah.\nLa sinagoga \u00e8 correntemente in uso come sede della comunit\u00e0 ebraica di Genova.\nLa retata del 3 novembre 1943.\nDurante la seconda guerra mondiale, nel periodo dell'occupazione nazista, la sinagoga di Genova fu teatro di uno dei pi\u00f9 tragici eventi dell'Olocausto in Italia. Il 3 novembre 1943 truppe delle SS irruppero nella sinagoga e costrinsero il custode Bino Polacco sotto minaccia di morte per i suoi figli a convocare i membri della comunit\u00e0 per una presunta riunione in sinagoga. Per quanti caddero nel tranello e si presentarono all'appuntamento non ci fu scampo. Alla fine circa 50 ebrei furono cos\u00ec catturati e mandati a Auschwitz, dove morirono. Tra loro l'allora rabbino capo Riccardo Pacifici e il custode Bino Polacco, con la sua famiglia, tra cui i suoi bambini di 2 e 4 anni. Una stele marmorea, posta al di fuori dell'edificio, ricorda, oggi, i 301 ebrei genovesi, periti, vittime delle deportazioni nazifasciste."}
{"id": "2433038", "revid": "253269", "url": "https://it.wikipedia.org/wiki?curid=2433038", "title": "Tony Randall", "text": "Biografia.\nNato da una famiglia di religione ebraica, fu interprete dalle spiccate doti comiche. Sul grande schermo ha legato il suo nome a celebri commedie quali \"Il letto racconta\" (1960), \"Amore ritorna!\" (1961) e \"Non mandarmi fiori\" (1964), tutte e tre accanto a Rock Hudson e Doris Day. \nApparve inoltre ne \"La bionda esplosiva\" (1957), al fianco di Jayne Mansfield, e ne \"Il gioco dell'amore\" (1959), accanto a Debbie Reynolds, e fu un ineffabile Hercule Poirot, il detective creato da Agatha Christie, nel film \"Poirot e il caso Amanda\" (1965), diretto da Frank Tashlin.\nVincitore nel 1975 di un Emmy Award per il ruolo di Felix Ungar nella sitcom americana \"La strana coppia\", dall'omonima commedia di Neil Simon, accanto a Jack Klugman.\nAlla fine degli anni ottanta fond\u00f2 il National Actors Theatre di New York.\nDoppi\u00f2 inoltre il gremlin Brian in \"Gremlins 2 - La nuova stirpe\" (1990) e interpret\u00f2 Theodore Banner in \"Abbasso l'amore\" (2003), al fianco di Ren\u00e9e Zellweger e Ewan McGregor.\nDopo essere rimasto vedovo nel 1992 della prima moglie Florence Mitchell, nel 1995, all'et\u00e0 di 75 anni, si rispos\u00f2 con l'attrice Heather Harlan, di 50 anni pi\u00f9 giovane, che gli diede due figli: Julia Laurette (1997) e Jefferson Salvini (1998).\nIn seguito ad un intervento al cuore, nel dicembre 2003 gli fu diagnosticata una polmonite che lo port\u00f2 alla morte cinque mesi dopo, nel maggio 2004, all'et\u00e0 di 84 anni."}
{"id": "2433044", "revid": "599013", "url": "https://it.wikipedia.org/wiki?curid=2433044", "title": "John Murphy (cestista)", "text": ""}
{"id": "2433052", "revid": "287204", "url": "https://it.wikipedia.org/wiki?curid=2433052", "title": "Giovanni Martinolich", "text": "Biografia.\nImpar\u00f2 a giocare a scacchi alla Societ\u00e0 Filarmonica di Trieste, animata da Nicol\u00f2 Sardotsch. Nel 1901 fu studente al politecnico di Vienna e conobbe Milan Vidmar, Gustav Neumann e Julius Perlis. Tornato a Trieste fond\u00f2 la \"Societ\u00e0 Scacchistica Triestina\".\nNel torneo sociale del 1903 si classific\u00f2 2\u00ba dopo Vincenz Hrub\u00fd e in quello del 1905 2\u00ba dopo Matteo Gladig.\nTorn\u00f2 a Vienna nel 1905 per intraprendere studi legali e partecip\u00f2 al torneo invernale del \"Wiener Schachklub\", classificandosi 4\u00ba dopo Leopold L\u00f6wy, Vidmar e Tartakower.\nNel 1906 partecip\u00f2 in estate al torneo secondario del 15\u00ba Congresso della Federazione Tedesca a Norimberga e in Ottobre al 10\u00ba torneo nazionale italiano di Milano, vincendolo davanti a Stefano Rosselli, Arturo Reggio, Luigi Miliani e altri. Il torneo nazionale era considerato all'epoca il campionato italiano.\nNel 1907 si classific\u00f2 9\u00ba a Vienna, a pari punti con Rudolf Spielmann e Heinrich Wolf, davanti ad Adolf Albin, Leopold L\u00f6wy e Ladislav Proke\u0161.\nNel 1909 vinse infine il torneo sociale della Societ\u00e0 Scacchistica Triestina, davanti a Matteo Gladig.\nMor\u00ec a Trieste a soli 26 anni, per problemi cardiaci."}
{"id": "2433054", "revid": "767487", "url": "https://it.wikipedia.org/wiki?curid=2433054", "title": "Jevon Crudup", "text": ""}
{"id": "2433058", "revid": "1318658", "url": "https://it.wikipedia.org/wiki?curid=2433058", "title": "Ricki Herbert", "text": "Carriera.\nCalciatore.\nClub.\nA livello di club ha militato principalmente in squadre neozelandesi, in particolare il Mount Wellington, con il quale ha vinto 3 campionati nazionali e due Chatham Cup (la coppa nazionale). Dal 1984 al 1986 ha giocato anche in Inghilterra con il Wolverhampton Wanderers, voluto da Tommy Docherty, che lo aveva in precedenza allenato nel Sydney Olympic, con cui vinse il campionato australiano nel 1983. Ciononostante, l'esperienza inglese fu negativa, in quanto il Wolverhampton, in quel biennio, fu retrocesso per due volte di seguito.\nNazionale.\nDal 1980 al 1989 \u00e8 stato convocato nella Nazionale neozelandese, con la quale ha collezionato 61 presenze e segnato 7 gol. Ha disputato tutte le 15 partite di qualificazione al in Spagna, a cui ha preso parte. Nella partita iniziale persa con la Scozia entr\u00f2 in campo come sostituto, ma nelle successive due partite contro Unione Sovietica e Brasile part\u00ec da titolare.\nAllenatore.\nHerbert inizi\u00f2 ad allenare nel 1990 in Nuova Zelanda, guidando il Papakura City AFC, per proseguire con il Papatoetoe nel 1993. Nel 1996 pass\u00f2 al Central United, portandolo a met\u00e0 classifica nel campionato neozelandese di quell'anno. Nel 1997 e nel 1998 guid\u00f2 la squadra alla vittoria di due Chatham Cup e ad un secondo posto in campionato. Nel 1999 riusc\u00ec a far ottenere al Central United il titolo di campione della Nuova Zelanda, battendo in finale il Dunedin Technical per 3-1 ai tempi supplementari.\nA seguito di questi risultati, nel 1999 fu nominato commissario tecnico della Nazionale neozelandese Under-23, al fine di qualificarla per le Olimpiadi di Sydney. Nel 2003 pass\u00f2 ad allenare la Nazionale neozelandese Under-17, mentre nel 2004 ritorn\u00f2 a guidare la Nazionale olimpica, ma fall\u00ec la qualificazione alle Olimpiadi di Atene.\nHerbert \u00e8 stato nominato commissario tecnico della Nazionale di calcio della Nuova Zelanda il 25 febbraio 2005 al posto di Mick Waitt (dopo esserne stato il suo assistente dal 2003), disputando la sua prima partita nel giugno 2005 in un'amichevole contro la Nazionale di calcio dell'Australia \nDurante la sua gestione, la Nuova Zelanda ha ottenuto la sua prima vittoria in Europa, battendo nel maggio 2006 la Nazionale di calcio della Georgia per 3-1 in Germania, ed ha vinto la Coppa delle nazioni oceaniane 2008, che ne ha consentito la partecipazione alla Confederations Cup 2009.\nNel dicembre 2006, dopo la revoca della partecipazione alla A-League del New Zealand Knights FC da parte della Football Federation Australia, Herbert fu incaricato di gestire la squadra (poi sciolta) per le restanti 5 partite del campionato australiano. Nel 2007 fu successivamente nominato allenatore del Wellington Phoenix, mantenendo contemporaneamente la guida della nazionale neozelandese.\nIl 14 novembre 2009 la sua nazionale ha battuto agli spareggi il Bahrain per 1-0 qualificandosi ai mondiali 2010 che si terranno in Sudafrica. Questo \u00e8 il secondo mondiale disputato da Herbert. Il primo lo ha disputato da calciatore durante i mondiali 1982.\nL'11 maggio 2010 ha reso nota la lista dei 23 convocati della nazionale neozelandese per i mondiali 2010.\nIl 25 febbraio 2013, dopo 6 anni, ha abbandonato la panchina dei Wellington Phoenix, assumendo cos\u00ec in esclusiva il comando della nazionale neozelandese, ma nel novembre dello stesso anno ha rassegnato anche l\u00ec le dimissioni dopo la sconfitta per 4-2 subita contro il Messico nello spareggio interzona valido per le qualificazioni al campionato mondiale di calcio 2014.\nIl 19 agosto 2014 \u00e8 stato nominato allenatore del North East United Football Club nella stagione inaugurale dell'Indian Super League."}
{"id": "2433064", "revid": "712828", "url": "https://it.wikipedia.org/wiki?curid=2433064", "title": "Bawabawa", "text": ""}
{"id": "2433065", "revid": "1573940", "url": "https://it.wikipedia.org/wiki?curid=2433065", "title": "Agapornis lilianae", "text": "L'inseparabile di Lilian (Agapornis lilianae ) \u00e8 un uccello della famiglia degli Psittaculidi.\nDistribuzione e habitat.\nQuesto pappagallo vive nella valle dello Zambesi, in Mozambico e Zimbabwe, a nord del fiume Luangwa in Zambia, nel sud della Tanzania, e lungo il fiume Shire in Malawi."}
{"id": "2433068", "revid": "599013", "url": "https://it.wikipedia.org/wiki?curid=2433068", "title": "Gaylon Nickerson", "text": ""}
{"id": "2433069", "revid": "1573940", "url": "https://it.wikipedia.org/wiki?curid=2433069", "title": "Agapornis nigrigenis", "text": "L'inseparabile guancenere (Agapornis nigrigenis ) \u00e8 un uccello della famiglia degli Psittaculidi.\nDistribuzione e habitat.\nQuesto pappagallo vive nello Zambia, in una zona compresa tra i fiumi Kafue a nord e Zambesi a sud. \u00c8 stato avvistato, seppur non sia certa una presenza costante, anche in Botswana e in Zimbabwe."}
{"id": "2433084", "revid": "729019", "url": "https://it.wikipedia.org/wiki?curid=2433084", "title": "Jin'ichi Kusaka", "text": "Si arruol\u00f2 nella marina imperiale giapponese nel 1909 e si specializz\u00f2 in artiglieria navale, attenendo al contempo il Collegio navale per formarsi come ufficiale di stato maggiore. Nel corso degli anni venti fu ufficiale comandante dell'artiglieria a bordo di unit\u00e0 pesanti, come l'incrociatore da battaglia . Promosso capitano di vascello alla fine del 1930, viaggi\u00f2 all'estero e alla fine del 1932 ebbe il primo comando, l'incrociatore leggero ; segu\u00ec un periodo di lavoro d'ufficio, culminato nel 1937 con la nomina a contrammiraglio e a direttore della Scuola d'artiglieria navale. Alla fine del 1940 divenne viceammiraglio e pochi mesi dopo assunse la direzione dell'Accademia navale. All'inizio dell'ottobre 1942 fu trasferito a Rabaul per comandare l'11\u00aa Flotta aerea impegnata nella campagna di Guadalcanal.\nDalla fine di dicembre comandante anche dell'appena costituita Flotta dell'Area sud-orientale, Kusaka guid\u00f2 le forze aeronavali giapponesi nei duri combattimenti sulle isole Salomone, risalite dalla flotta del viceammiraglio William Halsey. Nel febbraio 1944 Kusaka rimase intrappolato a Rabaul, isolata dagli statunitensi, circondata da territori in mano nemica e sottoposta a un efficace blocco: mantenne i due comandi (con truppe e mezzi in costante calo) fino al termine della seconda guerra mondiale. Si ritir\u00f2 dalla marina nel 1947 e mor\u00ec nell'agosto 1972.\nBiografia.\nLa carriera iniziale in marina.\nJin'ichi Kusaka nacque il 7 dicembre 1888 nella prefettura di Ishikawa. Entrato nell'Accademia navale di Etajima nella 37\u00aa classe, si diplom\u00f2 il 19 novembre 1909 (ventunesimo su 179 allievi) e con il brevetto di aspirante guardiamarina s'imbarc\u00f2 dapprima sull'incrociatore protetto e dal 16 luglio 1910 sull'incrociatore protetto , a bordo del quale divenne guardiamarina a pieno titolo il 15 dicembre. Trasferito all'incrociatore corazzato il 1\u00ba aprile 1911, quattro mesi pi\u00f9 tardi inizi\u00f2 a frequentare il Corso base alla Scuola di artiglieria navale e il 20 dicembre pass\u00f2 al Corso base della Scuola siluristi. Superati entrambi, fu assegnato alla nave da battaglia il 24 aprile 1912: il 1\u00ba dicembre ricevette la promozione a sottotenente di vascello e un dopo un anno esatto fu destinato all'incrociatore corazzato , sul quale serv\u00ec due anni. Il 13 dicembre 1915 cominci\u00f2 a seguire il Corso B al Collegio navale, l'istituzione che si occupava di formare ufficiali capaci di operare negli stati maggiori. Il 1\u00ba giugno 1916, completato con successo il corso, Kusaka si dedic\u00f2 al Corso avanzato della Scuola d'artiglieria navale fino al 1\u00ba dicembre; superatolo, rimase alcune settimane sulla nave da battaglia \"Aki\" (nave ammiraglia) fino al 25 dicembre, quando fu spostato allo stato maggiore generale della marina imperiale come attendente; da qui, il 21 febbraio 1917 fu trasferito di nuovo all\"'Asama\" (nave ammiraglia). Tra il 9 e il 14 luglio 1918 ricopr\u00ec provvisoriamente il posto di Capo cannoniere dell'incrociatore e il 15 pass\u00f2 alla nave da battaglia (nave ammiraglia), sulla quale serv\u00ec fino al 1\u00ba dicembre. A questa data fu destinato al cacciatorpediniere \"Hamakaze\" e il 1\u00ba aprile 1919 fu nominato Capo cannoniere dell'unit\u00e0. Il 1\u00ba dicembre di quell'anno torn\u00f2 a terra per attendere al Corso A del Collegio navale.\nGli anni venti e trenta.\nKusaka complet\u00f2 gli studi il 1\u00ba dicembre 1921 con una promozione a capitano di corvetta, il diploma e la nomina a vicecapo cannoniere sull'incrociatore da battaglia . Serv\u00ec un anno su questa unit\u00e0, poi assunse il ruolo di istruttore alla Scuola d'artiglieria navale per due anni. Il 1\u00ba dicembre 1924 divenne Capo cannoniere sulla nave da battaglia ; riassegnato a terra, il 1\u00ba dicembre 1925 entr\u00f2 nello stato maggiore della 2\u00aa Flotta. L'anno successivo, promosso a capitano di fregata, ricopr\u00ec la stessa posizione sulla nave da battaglia . Ripreso il posto di istruttore alla Scuola d'artiglieria il 1\u00ba dicembre 1927, il 10 ottobre 1928 fu inserito nel personale dello stato maggiore dell'Ufficio istruzione dipendente dal Ministero della marina.\nIl 1\u00ba dicembre 1930 Kusaka fu elevato al grado di capitano di vascello e messo a disposizione del Ministero e dello stato maggiore generale come attendente. Il 10 febbraio 1931 fu assegnato definitivamente a quest'ultimo e poco dopo part\u00ec per un viaggio in Europa e Stati Uniti, allo scopo di integrare e approfondire le proprie competenze: fece ritorno il 12 novembre. Due giorni pi\u00f9 tardi fu nominato comandante dell'incrociatore leggero , primo incarico di questo genere. Il 1\u00ba dicembre 1932 lasci\u00f2 il comando per lavorare come assistente allo stato maggiore della 1\u00aa Flotta, quindi tra il 15 novembre 1933 e il 15 novembre 1935 fu Capo della sezione 2 dell'Ufficio istruzione. Divenuto comandante della nave da battaglia dopo questo periodo di incarico burocratico, il 1\u00ba dicembre 1936 ebbe la promozione a contrammiraglio e la contemporanea nomina a direttore della Scuola d'artiglieria navale; dal 1\u00ba dicembre 1937 comand\u00f2 la 2\u00aa Flottiglia aerea per un breve periodo: il 25 aprile 1938 fu investito della carica di capo di stato maggiore della Flotta dell'Area cinese e allo stesso tempo della 3\u00aa Flotta. Il 23 ottobre fu portato al rango di assistente presso gli stati maggiori di entrambe queste unit\u00e0.\nLa seconda guerra mondiale.\n1939 - 1942.\nKusaka mantenne per poco la doppia occupazione, poich\u00e9 il 15 novembre 1939 fu nominato direttore dell'Ufficio istruzione presso il Ministero della marina. Il 15 novembre 1940 fu inoltre promosso al grado di viceammiraglio e il 4 aprile 1941 fu scelto quale nuovo direttore dell'Accademia navale di Etajima. Questa posizione prestigiosa e pivotale signific\u00f2 che Kusaka non partecip\u00f2 alla prima fase della guerra sul fronte del Pacifico, terminata con le sconfitte del Mar dei Coralli (maggio 1942) e di Midway (giugno). Il 1\u00ba ottobre 1942 ebbe l'ordine di trasferimento per Rabaul in Nuova Britannia, base giapponese nel Pacifico sud-occidentale, per prendere il comando dell'11\u00aa Flotta aerea: il viceammiraglio Nishiz\u014d Tsukahara, ufficiale a capo dell'unit\u00e0, era infatti sofferente di malaria e altri disturbi che lo costrinsero a tornare in patria. Giunto a Rabaul, Kusaka diresse l'11\u00aa Flotta aerea nella seconda parte della campagna di Guadalcanal: per la battaglia delle isole Santa Cruz (26 ottobre) furono schierati sugli aeroporti di Rabaul e dell'isola di Buka, all'estremo nord di Bougainville, i circa 220 velivoli di cui disponeva, ma lo scontro si svolse troppo a est delle isole Salomone. Il mese successivo partecip\u00f2 marginalmente alla battaglia navale di Guadalcanal, con un totale di 215 apparecchi suddivisi tra la 25\u00aa e la 26\u00aa Flottiglia aerea; non consegu\u00ec comunque risultati di rilievo.\nIl 24 dicembre lo stato maggiore generale istitu\u00ec la nuova Flotta dell'Area sud-orientale per riunire sotto un'unica direzione tutte le unit\u00e0 della Marina imperiale operanti nelle isole Salomone e coordinarne la difesa; il comando fu assunto dal viceammiraglio Kusaka, che mantenne anche il controllo dell'11\u00aa Flotta aerea.\n1943 - 1945.\nIl viceammiraglio Kusaka prese atto della ritirata da Guadalcanal e dalle prime settimane del 1943 si dedic\u00f2, di concerto con l'8\u00aa Flotta e gli ufficiali superiori dei reparti dell'esercito imperiale, a fortificare le numerose isole tra Guadalcanal e Rabaul per frenare la prevedibile offensiva statunitense: il 30 giugno 1943 ebbe inizio e si configur\u00f2 fin da subito come un duplice attacco dalla Nuova Guinea (generale Douglas MacArthur) e attraverso le Salomone (viceammiraglio William Halsey) convergente su Rabaul. Nelle Salomone, Kusaka perse la Nuova Georgia alla fine di agosto e fu colto completamente alla sprovvista quando a met\u00e0 del mese le forze statunitensi sbarcarono su Vella Lavella ignorando l'isola di Kolombangara, sulla quale aveva concentrato una folta guarnigione (la cosiddetta strategia del \"salto della rana\"). Dopo aver evacuato la guarnigione di Vella Lavella all'inizio di ottobre, Kusaka dovette affrontare le prime grandi incursioni aeree su Rabaul. Allo sbarco a Bougainville del 1\u00ba novembre 1943, reag\u00ec inviando l'intera 11\u00aa Flotta aerea (104 caccia e 16 bombardieri) che fu coinvolta in numerosi combattimenti durante il viaggio, tanto che l'attacco alla testa di ponte fu inefficace e causa di ulteriori perdite.\nDal dicembre 1943 gli attacchi aerei statunitensi su Rabaul si fecero sempre pi\u00f9 frequenti e distruttivi, anche perch\u00e9 su Bougainville battaglioni di Seabees avevano costruito un aeroporto che agevolava la scorta ai bombardieri e aerosiluranti. Il viceammiraglio Kusaka tent\u00f2 una difesa accanita, ma sub\u00ec perdite ingenti; in particolare la 26\u00aa Flottiglia aerea perse quasi tutti i piloti con i quali era stata formata. A fine gennaio 1944 l'intervento dei logorati gruppi imbarcati fu vano ed entro la met\u00e0 di febbraio lo stato maggiore generale decise di dirottare rinforzi e risorse alla grande base di Truk nelle isole Caroline, anch'essa sotto attacco. La posizione strategica di Rabaul era infatti peggiorata anche a seguito dei combattimenti in Nuova Britannia, dove a fine dicembre 1943 era sbarcata la 1\u00aa Divisione Marine: essa esegu\u00ec una serie di operazioni anfibie che portarono all'occupazione di punti chiave, base per un blocco completo a Rabaul che in effetti rimase del tutto isolata. Kusaka vi rimase intrappolato e continu\u00f2 a comandare le sue decrescenti forze fino alla resa del Giappone, il 15 agosto 1945.\nRitiro e morte.\nDopo il termine della seconda guerra mondiale, Kusaka rassegn\u00f2 le dimissioni dalla marina imperiale il 7 febbraio 1947. Ritiratosi a vita privata, s'interess\u00f2 al buddhismo. Mor\u00ec il 24 agosto 1972, all'et\u00e0 di 83 anni."}
{"id": "2433085", "revid": "767487", "url": "https://it.wikipedia.org/wiki?curid=2433085", "title": "DFB-Pokal 1955-1956", "text": "La DFB Cup 1956 fu la 13\u00aa edizione della competizione. Solo 4 squadre pi\u00f9 due come girone di qualificazione presero parte alla competizione. In finale il Karlsruher SC sconfisse 3-2 lo Hamburger SV, difendendo il titolo conquistato la stagione precedente.\nFinale.\nKarlsruher SC(2\u00ba successo)"}
{"id": "2433087", "revid": "287204", "url": "https://it.wikipedia.org/wiki?curid=2433087", "title": "Deon Thomas", "text": ""}
{"id": "2433090", "revid": "1543377", "url": "https://it.wikipedia.org/wiki?curid=2433090", "title": "The Unreasonable Effectiveness of Mathematics in the Natural Sciences", "text": "The Unreasonable Effectiveness of Mathematics in the Natural Sciences \u00e8 un articolo scritto dal fisico Eugene Wigner pubblicato nel 1960. In esso, osserv\u00f2 che la struttura matematica di una teoria fisica indirizza spesso a ulteriori progressi in tale teoria e persino verso previsioni empiriche, e argoment\u00f2 che ci\u00f2 non \u00e8 solo una coincidenza e deve perci\u00f2 riflettere una verit\u00e0 pi\u00f9 ampia e profonda riguardante sia la matematica che la fisica.\nIl miracolo della matematica nelle scienze naturali.\nWigner inizia il suo articolo con la convinzione, comune a tutti coloro che hanno familiarit\u00e0 con la matematica, che i concetti matematici mantengono la loro applicabilit\u00e0 molto al di l\u00e0 del contesto in cui sono stati originariamente sviluppati. Basandosi sulla propria esperienza, scrive che \"\u00e8 importante sottolineare che la formulazione matematica dell'esperienza spesso rozza del fisico conduce in un inquietante numero di casi ad una descrizione incredibilmente accurata di un'ampia classe di fenomeni.\" Invoca quindi la legge fondamentale della gravitazione come esempio. Usata in origine per modellare corpi in caduta libera sulla superficie terrestre, tale legge fu estesa sulla base di quelle che Wigner chiama \"osservazioni molto esigue\" per descrivere il moto dei pianeti, dove \"si \u00e8 dimostrata accurata oltre ogni ragionevole aspettativa\".\nUn altro esempio citato di frequente sono le equazioni di Maxwell, derivate per modellare i fenomeni elettrici e magnetici elementari noti alla met\u00e0 del XIX secolo. Tali equazioni descrivono anche le onde radio, scoperte da Heinrich Hertz nel 1887 pochi anni dopo la morte di Maxwell. Wigner riassume la sua argomentazione sostenendo che \"l'enorme utilit\u00e0 della matematica nelle scienze naturali \u00e8 qualcosa che rasenta il misterioso di cui non c'\u00e8 alcuna spiegazione razionale\". Conclude il suo articolo ponendo la stessa domanda con cui aveva iniziato:\nIl profondo collegamento tra scienza e matematica.\nL'opera di Wigner forn\u00ec nuove intuizioni sia nella fisica che nella filosofia della matematica, ed \u00e8 stata frequentemente citato nella letteratura accademica sulla filosofia della fisica e della matematica. Wigner specul\u00f2 sulla relazione fra la filosofia della scienza e i fondamenti della matematica:\nSuccessivamente, Hilary Putnam (1975) spieg\u00f2 questi \"due miracoli\" come conseguenza necessaria di una prospettiva realista (ma non platonica) della filosofia della matematica. Tuttavia, in un passaggio riguardante le propensioni cognitive umane, contrassegnato cautamente come \"inaffidabile\", Wigner and\u00f2 oltre:\nSe il controllo da parte di esseri umani dei risultati conseguiti da altri esseri umani possa essere considerato una base oggettiva per l'osservazione dell'universo conosciuto (agli esseri umani) \u00e8 una questione interessante affrontata sia nella cosmologia che nella filosofia della matematica.\nWigner deline\u00f2 anche la prospettiva di un approccio cognitivistico all'integrazione fra le scienze:\nPropose inoltre che si potessero trovare argomenti in grado di...\nAlcuni, come il fisico teorico Peter Woit, credono che tale conflitto esista nella teoria delle stringhe, dove modelli estremamente astratti sono impossibili da verificare dati gli apparati sperimentali esistenti. Persistendo tale situazione, le \"stringhe\" devono essere ritenute o reali ma non dimostrabili, oppure come semplici illusioni e artefatti matematico-cognitivi.\nLa risposta di Hamming a Wigner.\nRichard Hamming (1980), ricercatore in matematica applicata e fondatore dell'informatica, riflette sulla \"Irragionevole efficacia\" di Wigner e l'amplia, rimuginando quattro \"spiegazioni parziali\". Hamming conclude che le quattro spiegazioni da lui trovate sono insoddisfacenti. Sono le seguenti:\n1. \"Gli esseri umani vedono quello che cercano\". La convinzione che la scienza sia sperimentalmente radicata \u00e8 vera solo in parte. In realt\u00e0, il nostro apparato intellettuale \u00e8 tale che gran parte di ci\u00f2 che vediamo deriva dalla nostra prospettiva. Eddington giunse al punto di sostenere che una mente abbastanza saggia potrebbe dedurre tutta la fisica, illustrando tale asserzione con la seguente battuta: \"Alcuni uomini andarono a pescare in mare con una rete, ed esaminando ci\u00f2 che avevano catturato conclusero che esisteva una grandezza minima per i pesci presenti nel mare.\"\nHamming elenca quattro esempi di fenomeni fisici non banali che ritiene emergano dagli strumenti matematici impiegati e non dalle propriet\u00e0 intrinseche della realt\u00e0 fisica.\n2. \"Gli esseri umani creano e selezionano la matematica pi\u00f9 adatta ad una situazione\". La matematica disponibile non sempre funziona. Ad esempio, quando gli scalari si dimostrarono scomodi per la comprensione delle forze, furono inventati prima i vettori, poi i tensori.\n3. \"La matematica si rivolge solo ad una parte dell'esperienza umana\". Gran parte dell'esperienza umana non ricade nell'ambito scientifico o matematico ma in quello della filosofia del valore, che comprende l'etica, l'estetica, e la filosofia politica. In definitiva, affermare che si possa spiegare il mondo attraverso la matematica \u00e8 un atto di fede.\n4. \"L'evoluzione ha preparato gli esseri umani al pensiero matematico\". Le prime forme di vita devono aver contenuto i germi della capacit\u00e0 umana di creare e seguire lunghe catene di ragionamenti. Hamming, la cui esperienza \u00e8 lontana dalla biologia, non sviluppa ulteriormente questa opinione.\nLa risposta di Tegmark.\nUna risposta diversa, sostenuta dal fisico Max Tegmark (2007), \u00e8 che la fisica \u00e8 descritta con tanto successo dalla matematica perch\u00e9 il mondo fisico \"\u00e8\" completamente matematico, isomorfo ad una struttura matematica, e noi lo stiamo scoprendo a poco a poco.\nIn questa interpretazione, le varie approssimazioni che costituiscono le nostre teorie fisiche attuali hanno successo perch\u00e9 strutture matematiche semplici possono ben approssimare alcuni aspetti di strutture matematiche pi\u00f9 complesse.\nIn altri termini, le nostre teorie ben riuscite non sono un'approssimazione della matematica alla fisica, ma un'approssimazione della matematica alla matematica."}
{"id": "2433092", "revid": "767487", "url": "https://it.wikipedia.org/wiki?curid=2433092", "title": "William Njoku", "text": ""}
{"id": "2433095", "revid": "838137", "url": "https://it.wikipedia.org/wiki?curid=2433095", "title": "Heineken Open 2008 - Doppio", "text": "Il doppio del Heineken Open 2008 \u00e8 stato un torneo di tennis facente parte dell'ATP Tour.\nJeff Coetzee e Rogier Wassen erano i detentori del titolo, ma quest'anno hanno partecipato con partner differenti.\nCoetzee ha fatto coppia con Jaroslav Levinsk\u00fd, ma ha perso in semifinale contro Xavier Malisse e J\u00fcrgen Melzer.\nWassen ha fatto coppia con Christopher Kas, ma ha perso al 1\u00ba turno contro Jeff Coetzee e Jaroslav Levinsk\u00fd.\nLuis Horna e Juan M\u00f3naco hanno vinto in finale 6\u20134, 3\u20136, 10\u20137, contro Xavier Malisse e J\u00fcrgen Melzer."}
{"id": "2433102", "revid": "1428919", "url": "https://it.wikipedia.org/wiki?curid=2433102", "title": "Trofeo delle Regioni", "text": "Il Trofeo delle Regioni \u00e8 un torneo di pallavolo per le rappresentative regionali giovanili. Negli ultimi anni la sponsorizzazione offerta dalla multinazionale dolciaria albese Ferrero con il marchio \"Kinder\" ha modificato il nome in Kinderiadi. La manifestazione \u00e8 riservata agli atleti di et\u00e0 inferiore ai sedici anni (Under-16) ed \u00e8 organizzato a turno da un Comitato Regionale della FIPAV.\nIl trofeo presenta quattro tornei distinti: indoor maschile e femminile, beach volley maschile e femminile.\nStoria.\nLa prima edizione si \u00e8 svolta nel 1982 e prevedeva soltanto il torneo di pallavolo indoor maschile. Cinque anni dopo, nel 1987, si \u00e8 aggiunto anche quello femminile, mentre dal 2004 si dispuntano anche i tornei di beach volley, sia maschili che femminili.\nLa manifestazione si disputa annualmente, solo nel 1986 e nel 1993 non venne disputata, inoltre nel 1988 non venne disputato il torneo femminile.\nRegolamento.\nSquadre partecipanti.\nTutti e quattro i tornei sono disputati da 21 squadre, una per ogni regione (Trentino ed Alto Adige partecipano come due regioni distinte). Nel caso una rappresentativa regionale non dovesse partecipare, viene sostituita da una seconda squadra di un'altra regione, scelta seguendo il Ranking Nazionale FIPAV definito dai risultati delle due precedenti edizioni del Trofeo.\nNelle prime manifestazioni non si riusc\u00ec ad avere tutte le regioni \"indipendenti\" perci\u00f2 alcune rappresentative erano formate da una selezione di atleti provenienti da due regioni confinanti tra loro: per questo nell'Albo d'oro compaiono delle squadre vincitrici composte dall'unione di pi\u00f9 regioni (nel 1983 Abruzzo &amp; Molise e nel 1985 Piemonte &amp; Valle d'Aosta).\nCriterio di partecipazione.\nA differenza di quanto si possa pensare, il criterio di partecipazione di un atleta non \u00e8 il \"luogo di nascita\" ma il tesseramento. Conta infatti la regione d'appartenenza della squadra in cui l'atleta ha disputato un campionato intero e non il luogo di nascita dell'atleta stesso: ad esempio se un atleta disputa una stagione in una societ\u00e0 sarda disputer\u00e0 il Trofeo con la rappresentativa della Sardegna, ma se l'anno successivo viene ceduto a una squadra pugliese disputer\u00e0 il Trofeo dell'anno successivo con la rappresentativa della Puglia.\nQuesta regola ha permesso a molti atleti stranieri di giocare il Trofeo per la rappresentativa della loro \"Regione sportiva\".\nPunteggio.\nPer i tornei indoor si disputano 3 set obbligatori (possibilit\u00e0 di risultato 3-0 o 2-1) a 25, tie-break compreso. Tutte le semifinali invece vengono disputate con 3 set non obbligatori (possibilit\u00e0 di risultato 2-0 o 2-1). Le finali vengono disputate con 3 set obbligatori, tranne la finalissima per il 1\u00ba e 2\u00ba posto che si disputa al meglio dei 5 set come una regolare partita di pallavolo.\nIn ogni partita si assegnano 3 punti alla squadra vincente per 3-0 o 2-0 e 0 alla squadra perdente, mentre se la partita si decide al tie-break verranno dati 2 punti alla squadra vincente e 1 alla perdente.\nTutte le partite dei tornei di beach volley, dalle eliminatorie alla finale, vengono disputate al meglio dei 3 set a 21, con eventuale tie-break a 15. A differenza dell'indoor vengono assegnati 2 punti alla squadra vincente e 0 alla perdente, anche se la partita finisce al tie-break.\nFormula di svolgimento.\nIndoor.\nPer la prima fase le 21 squadre sono divise in 7 gironi da 3 squadre, seguendo il Ranking Nazionale. In base ai risultati e alle posizioni in classifica di questi gironi si riformuleranno per la seconda fase altri 7 gironi da 3 squadre seguendo il seguente ordine: \"1\u00b0-14\u00b0-21\u00b0, 2\u00b0-13\u00b0-20\u00b0, 3\u00b0-12\u00b0-19\u00b0, 4\u00b0-11\u00b0-18\u00b0, 5\u00b0-10\u00b0-17\u00b0, 6\u00b0-9\u00b0-16\u00b0, 7\u00b0-8\u00b0-15\u00b0\", facendo i dovuti spostamenti nel caso ci siano abbinamenti gi\u00e0 avvenuti nella prima fase.\nPer la terza fase si stila un'ulteriore classifica che tenga conto dei risultati della prima e della seconda fase, di conseguenza si divide il torneo: un torneo vincenti, composto dalle prime 12 classificate che vengono inserite in 3 gironi da quattro squadre secondo lo schema \"1\u00b0-8\u00b0-12\u00b0, 2\u00b0-7\u00b0-11\u00b0, 3\u00b0-6\u00b0-10\u00b0, 4\u00b0-5\u00b0-9\u00b0\", e un torneo perdenti composto dalle rimanenti 9 rappresentative radunate in 3 gironi da 3 squadre in questo modo: \"13\u00b0-18\u00b0-21\u00b0, 14\u00b0-17\u00b0-20\u00b0, 15\u00b0-16\u00b0-19\u00b0\". Dopo questi 3 gironi verranno creati 3 triangolari che decideranno le posizioni finali dal 13\u00ba al 21\u00ba posto.\nLe 4 terze classificate del torneo vincenti disputeranno le finali 9\u00ba-12\u00ba posto, mentre le 4 seconde classificate quelle per decidere i posti dal 5\u00ba all'8\u00ba posto.\nInfine, le prime 4 classificate della fase vincenti disputeranno le semifinali e la conseguente finale per il 1\u00ba posto.\nBeach volley.\nPer la prima fase le 21 squadre sono divise in 7 gironi da 3 squadre, seguendo il Ranking Nazionale.\nIn base ai risultati e alle posizioni in classifica di questi gironi si riformuleranno per la seconda fase altri 7 gironi da 3 squadre seguendo il seguente ordine: \"1\u00b0-14\u00b0-21\u00b0, 2\u00b0-13\u00b0-20\u00b0, 3\u00b0-12\u00b0-19\u00b0, 4\u00b0-11\u00b0-18\u00b0, 5\u00b0-10\u00b0-17\u00b0, 6\u00b0-9\u00b0-16\u00b0, 7\u00b0-8\u00b0-15\u00b0\", facendo i dovuti spostamenti nel caso ci siano abbinamenti gi\u00e0 avvenuti nella prima fase. Per la fase finale si stila un'ulteriore classifica che tenga conto dei risultati della prima e della seconda fase, in base alla quale saranno inserite tutte in un tabellone a doppia eliminazione.\nIl logo.\nIl logo della manifestazione rappresenta un sole stilizzato con 21 raggi, uno per ogni Regione italiana (considerando le province autonome di Trento e Bolzano come due regioni). I raggi sono disegnati a forma di triangoli irregolari, colorati con i colori dell'arcobaleno. In questo modo si esprime la gioia dello stare assieme e del sfidarsi reciprocamente mantenendo sempre un atteggiamento di lealt\u00e0 e fair play.\nDa quando la manifestazione \u00e8 sponsorizzata dalla Ferrero al logo si \u00e8 aggiunta la scritta \"Kinderiadi\" con i caratteri che ricordano il celebre marchio italiano."}
{"id": "2433104", "revid": "2036644", "url": "https://it.wikipedia.org/wiki?curid=2433104", "title": "Coppa di Lega di Hong Kong", "text": "La Coppa di Lega di Hong Kong (ufficialmente, in inglese, \"Hong Kong League Cup\", cinese \u9999\u6e2f\u806f\u8cfd\u76c3) \u00e8 una competizione calcistica riservata alle squadre della Hong Kong First Division League.\nFu creata nel 2000 ed \u00e8 stata disputata ogni anno, con l'eccezione della stagione 2009-2010.\nDal 2015 questa competizione \u00e8 stata sostituita dalla Sapling Cup, cambiando formato e regole ma rimanendo destinata alle squadre della Premier League.\nFormato.\nLa prima fase vede le squadre divise in due gruppi, nei quali ogni squadra affronta le altre in gara singola. Le migliori due classificate di ciascun gruppo accedono alla semifinali, dove la vincente del gruppo A affronta la seconda del gruppo B e la prima del gruppo B affronta la seconda del gruppo A. Le due vincitrici si affrontano poi in finale."}
{"id": "2433106", "revid": "991694", "url": "https://it.wikipedia.org/wiki?curid=2433106", "title": "Coppa delle Confederazioni FIFA", "text": ""}
{"id": "2433107", "revid": "287204", "url": "https://it.wikipedia.org/wiki?curid=2433107", "title": "Campionato norvegese di calcio a 5", "text": "La NFF Futsal Eliteserie \u00e8 la massima competizione norvegese di calcio a 5 organizzata dalla NFF.\nLa storia della competizione \u00e8 iniziata nel 2008-2009 e fin dall'inizio \u00e8 stata organizzata secondo un girone all'italiana composto di dieci squadre. La prima squadra campione di Norvegia \u00e8 stata il Nidaros Futsal, che \u00e8 stata anche la prima squadra norvegese a prendere parte alla UEFA Futsal Cup."}
{"id": "2433115", "revid": "1573940", "url": "https://it.wikipedia.org/wiki?curid=2433115", "title": "Nemestrinidae", "text": "Nemestrinidae , \u00e8 una piccola famiglia cosmopolita di Insetti dell'ordine dei Ditteri (Brachycera: Nemestrinoidea), affini agli Acroceridae. Noti in inglese come \"tangle-veined flies\", devono il loro nome alla singolare conformazione della nervatura alare caratterizzata da diverse anastomosi terminali (\"tangle\": groviglio, garbuglio).\nDescrizione.\nGli adulti hanno corpo di medie o grandi dimensioni, di forma tozza, con tegumento densamente pubescente ma privo di setole lunghe. La livrea ha colori variabili dal bruno o nero al giallo o bianco, spesso con pigmentazione a bande trasversali sul torace e sull'addome. \u00c8 frequente l'aposematismo, con imitazione della livrea di imenotteri.\nIl capo, a differenza degli Acroceridae, \u00e8 ben sviluppato e largo quanto il torace; \u00e8 oloptico nei maschi e dicoptico nelle femmine ed \u00e8 provvisto di tre ocelli e antenne brevi, di tipo aristato. L'apparato boccale \u00e8 atrofico e non funzionante oppure ben conformato, di tipo succhiante. In alcuni generi ha un notevole sviluppo in lunghezza, anche diversi centimetri, adatto a succhiare il nettare da fiori con corolla tubulosa non utilizzabili da altri impollinatori. In particolare si cita la specie afrotropicale \"Moegistorhynchus longirostris\", ritenuta, fra gli insetti pronubi, quella con l'apparato boccale pi\u00f9 lungo in rapporto alle dimensioni corporee.\nIl torace \u00e8 dorsalmente largo e appiattito, porta zampe relativamente lunghe, prive di speroni e con pretarsi forniti di arolio. Le ali sono relativamente strette, trasparenti, ialine o brune, con regione anale e alula appena accennate.\nL'addome \u00e8 ampio, fusiforme, con la maggiore larghezza in corrispondenza degli uriti intermedi. Le femmine sono provviste di un ovopositore di sostituzione costituito dagli ultimi uriti, organizzati a formare un tubo telescopico oppure dai cerci allungati, organizzati a formare un organo tagliente.\nLa nervatura alare presenta una struttura complessa e singolare. La costa si estende fino all'apice o poco oltre, la subcosta \u00e8 lunga e confluisce sul margine costale nel terzo distale. La radio si suddivide in 4 rami (con assenza della biforcazione R2+3 ed \u00e8 presente una vena trasversa settoriale fra R2+3 e R4+5. La media presenta le quattro ramificazioni ma queste si anastomizzano formando una complessa struttura. Cubito e anale convergono sul margine senza fondersi.\nLa particolare specificit\u00e0 della nervatura, che spiega il nome comune dato dagli anglosassoni a questi insetti, si riassume nelle seguenti caratteristiche:\nBiologia.\nLa biologia dei Nemestrinidae \u00e8 piuttosto simile a quella degli Acroceridae, sia nel comportamento degli adulti, afagi o glicifagi, sia nel comportamento delle larve, parassitoidi di artropodi.\nGlicifagia e impollinazione.\nGli adulti non si nutrono oppure succhiano il nettare dai fiori sfruttando il volo stazionario come i lepidotteri della famiglia degli Sphingidae o altri ditteri pronubi.\nFra i Nemestrinidae pronubi sono di particolare importanza alcune specie sudafricane caratterizzate dall'apparato boccale particolarmente lungo, in grado di prelevare il nettare da fiori con corolla tubulosa. L'importanza biologica di questi ditteri risiede nel fatto di essere le sole impollinatrici, insieme ad alcuni tabanidi del genere \"Philoliche\", di varie specie appartenenti ad alcune famiglie (Orchidaceae, Iridaceae e Geraniaceae). La specificit\u00e0 di questa relazione trofica \u00e8 di particolare interesse, sotto l'aspetto evoluzionistico, perch\u00e9 confermerebbe l'ipotesi di coevoluzione formulata da nel 1862: osservando la conformazione di alcune orchidee, dalla corolla lunga alcune decine di centimetri, ipotizz\u00f2 l'esistenza di un insetto impollinatore, specificamente adattato a questi fiori e caratterizzato da un apparato boccale pi\u00f9 lungo del tubo corollino e formul\u00f2 un modello di coevoluzione. Il modello di selezione reciproca di \u00e8 oggetto di indagine, in Sudafrica, mettendo in relazione la distribuzione territoriale di tabanidi e nemestrinidi ad apparato boccale lungo (\"long proboscid flies\" o \"long tongue flies\") e la variazione zonale delle composizioni floristiche.\nParassitoidismo.\nA differenza delle larve degli Acroceridae, associate ai Ragni, la maggior parte dei Nemestrinidae di cui si conosce la biologia parassitizzano gli Ortotteri Celiferi (cavallette). Le specie della sottofamiglia Hirmoneurinae sono invece associate a Coleotteri Scarabeidi. Di particolare importanza sono i Nemestrinidae associati alle cavallette in quanto ritenuti efficaci agenti ausiliari per il controllo integrato degli Acrididi: per alcune specie sono state infatti rilevati percentuali di parassitizzazione che raggiungono anche picchi del 95%.\nStrettamente correlato all'etologia degli Acroceridae \u00e8 il comportamento delle larve. Come negli Acroceridae, le femmine dei Nemestrinidae depongono un elevato numero di uova microtipiche (diverse migliaia per femmina), in genere ad una certa altezza dal suolo. In una decina di giorni nascono le larve; quelle di prima et\u00e0, dette \"planidi\", sono mobili e si disperdono nell'ambiente aiutate anche dal vento. In questa fase le larve dei Nemestrinidae possono sopravvivere senza nutrirsi anche per due settimane, prima di trovare un ospite adatto. Gli ospiti preferiti sono individui allo stadio di ninfa o di adulto. Quando lo trovano vi penetrano all'interno e si sviluppano come endoparassitoidi. Con la prima muta, il planidio si trasforma nella larva apoda tipica dei Brachiceri.\nLa fisiologia della respirazione presenta analogie con quella delle larve degli Acroceridae, le quali si insediano presso il polmone a libro dei ragni prelevando l'aria dall'esterno. I Nemestrinidae, con l'eccezione del genere \"Hirmoneura\", sviluppano un tubo respiratorio che entra in relazione con gli stigmi dell'ospite in modo da prelevare autonomamente l'aria dall'esterno. Strutture respiratorie simili sono presenti anche nelle larve dei Tachinidi che, pur essendo filogeneticamente lontani dai Nemestrinoidea, hanno un comportamento trofico analogo. La nutrizione avviene a spese dell'adipe e dell'apparato genitale, di cui vengono divorati i tessuti senza provocare la morte dell'ospite.\nLo sviluppo postembrionale si svolge in quattro stadi. A maturit\u00e0 la larva abbandona l'ospite poco prima della sua morte e penetra nel terreno dove si svolger\u00e0 lo svernamento e, successivamente, la ninfosi.\nCiclo.\nIl ciclo dei Nemestrinidae si svolge con una sola generazione l'anno, con svernamento allo stadio di larva matura. L'impupamento ha luogo sempre nel terreno in primavera e lo sfarfallamento fra la tarda primavera e la piena estate.\nSistematica.\nTradizionalmente inclusi nella coorte degli Orthorrhapha, i Nemestrinidae sono strettamente correlati filogeneticamente agli Acroceridae. incluse queste due famiglie nella superfamiglia dei Nemestrinoidea insieme ai Bombyliidae, sulla base del regime dietetico nettarivoro degli adulti e il comportamento delle larve come parassitoidi. Successive acquisizioni dalla filogenesi hanno smentito la relazione filogenetica con i Bombyliidae, mentre confermano quella con gli Acroceridae. \u00c8 controversa la posizione sistematica a livello di infraordine: secondo alcune fonti andrebbero inclusi fra i Tabanomorpha, secondo altri fra i Muscomorpha e, secondo un terzo indirizzo, fra gli Asilomorpha.\nLa famiglia, suddivisa in 5 sottofamiglie, comprende solo 300 specie esistenti ripartite fra 15 generi, ai quali si aggiungono altri comprendenti solo specie fossili.\nI Nemestrinidae sono tra i pi\u00f9 antichi Brachiceri presenti sulla Terra. Oltre ai fossili rinvenuti in reperti del Cenozoico, diverse specie fossili risalgono al Giurassico superiore e si presume che l'origine della famiglia risalga al Triassico, per quanto non si conoscano fossili risalenti a questo periodo.\nDistribuzione.\nTranne quelli oggetto di studi specifici, nel loro complesso, i Nemestrinidae sono insetti rari e dalla biologia sconosciuta. Nonostante il limitato numero di specie, la famiglia ha un'ampia distribuzione, con un maggior grado di biodiversit\u00e0 nell'emisfero australe, ma presenta una forte concentrazione geografica: la maggior parte delle specie \u00e8 infatti rappresentata nella Patagonia, nel Sudafrica, nell'Australia orientale e nelle regioni comprese fra il Mediterraneo e il Turkestan. Fra i generi australi, \"Trichophthalma\" \u00e8 l'unico con una distribuzione gondwanica, in quanto comprende specie presenti nel sud della regione neotropicale (Cile e Argentina) e nell'est dell'Australia.\nIn Europa \u00e8 rappresentato per lo pi\u00f9 il genere \"Nemestrinus\", con otto specie. Sono inoltre presenti i generi \"Hirmoneura\", \"Stenopteromyia\", \"Fallenia\", \"Neorhynchocephalus\" e \"Trichopsidea\", ciascuno con una sola specie. Solo due specie sono presenti anche in Italia: \"Nemestrinus aegyptiacus\", segnalato in Sicilia, e \"Fallenia fasciata\" segnalato nell'Italia settentrionale e meridionale."}
{"id": "2433124", "revid": "610351", "url": "https://it.wikipedia.org/wiki?curid=2433124", "title": "Live at the Fillmore East 1970", "text": "Live at the Fillmore East 1970 \u00e8 un album del gruppo inglese Ten Years After pubblicato nel 2001. Come si intuisce dal titolo venne registrato nel 1970 e contiene molte cover blues degli anni cinquanta che ne caratterizzano il sound il quale risulta infatti piuttosto differente dal classico stile dei TYA."}
{"id": "2433125", "revid": "399578", "url": "https://it.wikipedia.org/wiki?curid=2433125", "title": "Per chi vuole canter\u00f2", "text": "Per chi vuole canter\u00f2 \u00e8 una canzone scritta e musicata nel XII secolo dal trovatore Bernard de Ventadorn.\nQuesto brano di musica antica da certamente l'idea dell'amore divinizzato tanto in voga nella Provenza medievale.\nIl brano viene eseguito preferibilmente da una voce femminile accompagnata della viella, lo strumento tipico dei trovatori, ma come tutti i brani del periodo, pu\u00f2 essere eseguito con un accompagnamento fatto da qualsiasi strumento o insieme di strumenti.\nParole della canzone.\nIl testo \u00e8 stato adattato in italiano, ma conosciamo anche il testo originale in lingua d'oc.\nItaliano.\n&lt;poem&gt;\nPer chi vuole canter\u00f2,\nfin che voce serber\u00f2,\nuna canzonetta che \ncompose un cavalier.\nSotto l'ombra d'un verzier,\nseduto con la sua bella.\n&lt;/poem&gt;\nLingua d'oc.\n&lt;poem&gt;\nVolez vos que je vos chant,\nun son d'amors avenant?\nVilain nel fist mie\nainz la fist un chevaliern.\nsoz l'ombre d'un olivier,\nuetre les bresz'a mie.\n&lt;/poem&gt;"}
{"id": "2433126", "revid": "110157", "url": "https://it.wikipedia.org/wiki?curid=2433126", "title": "New Coat of Paint", "text": "New Coat of Paint \u00e8 un album di tributo a Tom Waits, pubblicato nel 2000 dalla Manifesto Records. Le canzoni sono interpretate da artisti diversi.\nTracce.\nTesti e musiche di Tom Waits.Gli interpreti sono indicati a fianco di ciascuna traccia."}
{"id": "2433132", "revid": "1821847", "url": "https://it.wikipedia.org/wiki?curid=2433132", "title": "Ernst Moritz Arndt", "text": "Arndt nacque a Schoritz sull'isola di R\u00fcgen, da una famiglia benestante.\nFu un oppositore dell'impero napoleonico e uno dei principali fondatori del nazionalismo germanico, tendente all'unificazione della Germania.\nBiografia.\nVita giovanile.\nNel 1787 la famiglia si trasfer\u00ec a Stralsund, dove Arndt fu in grado di frequentare l'accademia.\nDopo un breve periodo di studi privati, nel 1791 s'iscrisse all'Universit\u00e0 di Greifswald, come studente di teologia e storia e due anni dopo si spost\u00f2 all'Universit\u00e0 di Jena, dove sub\u00ec l'influenza del pensiero di Fichte.\nAll'et\u00e0 di ventotto anni intraprese una lunga serie di viaggi all'estero, che lo portarono a visitare l'Austria, l'Ungheria, l'Italia, la Francia e il Belgio. I suoi ricordi e le sue impressioni di queste esperienze di viaggiatore furono espresse nel libro intitolato: \"Reisen durch einen Teil Deutschlands, Ungarns, Italiens und Frankreichs in den Jahren 1798 und 1799\" (1802-1804).\nCarriera universitaria e impegno politico.\nNel 1800 esord\u00ec nella sua carriera universitaria, presso la localit\u00e0 di Greifswald, come \"docente-privato\" nella facolt\u00e0 di storia e lo stesso anno fece pubblicare il testo \"\u00dcber die Freiheit der alten Republiken\", seguito, tre anni dopo da \"Germanien und Europa\", nei quali si occup\u00f2 della situazione storico-politica e della espansione, in Europa, svolta dai francesi napoleonici.\nProprio nel momento in cui ottenne una promozione di ruolo universitario, nel 1806, diede alle stampe la prima parte del saggio \"Geist der Zeit\" (\"Spirito del tempo\"), scritto per risvegliare la coscienza politica del popolo germanico e per mettere Napoleone in cattiva luce. L'impatto della sua opera fu talmente forte, da costringere Arndt ad una fuga precipitosa in Svezia, per evitare vendette da parte napoleonica.\nPer motivi bellici, nel 1812, Arndt, si ritrov\u00f2 a San Pietroburgo, con il ruolo di segretario del barone Heinrich Friedrich Karl Stein; l'anno seguente, dopo essere ritornato in patria, si dedic\u00f2 alla stesura di una serie di canti patriottici e di guerra, allo scopo di sospingere i militari germanici alla guerra di liberazione. Tra i titolo pi\u00f9 significativi, si annoverarono:\n\"Was ist des Deutschen Vaterland?\", \"Der Gott, der Eisen wachsen lie\u00df\", e \"Was blasen Trompeten?\", alcuni dei quali sono ricordati e citati ancora oggi, valga per tutti come esempio il libello \"Il Reno, fiume della Germania, non confine della Germania\".\nInterdizione dall'insegnamento ed attivit\u00e0 letteraria.\nUna volta raggiunta la pace con la Francia, Arndt ottenne l'incarico di professore presso la nuova Universit\u00e0 di Bonn, ma a causa delle sue ostentate critiche alla politica governativa, nell'estate del 1819, venne arrestato e i suoi scritti confiscati. A causa dell'interdizione a svolgere attivit\u00e0 di insegnamento, nel ventennio successivo, Arndt, si impegn\u00f2 in lavori letterari.\nRiabilitazione.\nSolamente nel 1840, Arndt, fu riabilitato e quindi riprese la sua attivit\u00e0 cattedratica, raggiungendo, in breve tempo, il titolo di rettore. Non disdegn\u00f2 di partecipare attivamente all'attivit\u00e0 politica come deputato della Assemblea nazionale di Francoforte.\nLa sua figura \u00e8 celebrata e ricordata con vari monumenti a Schoritz, e a Bonn.\nDal punto di vista letterario \u00e8 ricordato non solo per le poesie, del genere conviviale, ma soprattutto per i suoi scritti politici, per i suoi volumi di memorie e di discorsi."}
{"id": "2433133", "revid": "124123", "url": "https://it.wikipedia.org/wiki?curid=2433133", "title": "G\u00e9rard Audran", "text": "Biografia.\nAppartenne ad una famiglia di incisori e pittori.\nStudi\u00f2 le arti dapprima sotto la guida del padre e in un secondo tempo a Parigi, allievo dello zio Charles (1594-1674), primo incisore della famiglia Audran, e a Roma, dove per tre anni, a partire dal 1667, soggiorn\u00f2 per studiare e copiare le opere classiche, antiche e soprattutto quelle di Raffaello. A Roma studi\u00f2 e lavor\u00f2 con Carlo Maratta.\nUna volta ritornato in patria, ottenne l'incarico di incisore del re, fruendo anche di una pensione e di un appartamento.\nIl suo primo lavoro fu quello di incidere la sequenza delle \"Battaglie di Alessandro\" di Le Brun, che riscosse una buona accoglienza, grazie ad un corretto uso del bulino alternato all'acquaforte.\nIncise prendendo spunto da opere di Guercino, Carracci, Le Blanc e altri.\nAudran si distinse anche per alcuni testi importanti, come: \"Le proporzioni del corpo umano sulle pi\u00f9 belle statue dell'antichit\u00e0\", pubblicato nel 1682. Anche on line in Internet Archive\nFu nominato membro della Acad\u00e9mie royale de peinture nel 1674 prima di ottenere il titolo di consigliere della Acad\u00e9mie royale de peinture et de sculpture il 21 novembre 1681.\nInsegn\u00f2 l'arte e il mestiere d'incisore al nipote Beno\u00eet Audran detto il Vecchio che, grazie ai consigli dello zio, riusc\u00ec ad entrare nell'Accademia e ad assumere il ruolo di \"incisore del re\" che dava diritto ad una pensione. La tradizione di famiglia \u00e8 stata continuata da un altro nipote\u02d0 Beno\u00eet Audran detto il Giovane. \nNelle sue opere fu, talvolta, aiutato dal fratello Germain Audran (1631-1710) e dal nipote Louis Audran (1670-1712).\nMor\u00ec a Parigi il 26 luglio 1703."}
{"id": "2433134", "revid": "648716", "url": "https://it.wikipedia.org/wiki?curid=2433134", "title": "Manuel da Costa Ata\u00edde", "text": "Biografia.\nManuel da Costa Ataide era il figlio del capitano portoghese Luis da Costa Ataide, proveniente da Santa Cruz de Alvadia, e Maria Barbosa de Abreu. Fu battezzato il 18 ottobre 1762. La sua famiglia era di modeste origini possedendo un terreno per la semina di mais e un allevamento di maiali. Aveva quattro fratelli: Domingos, luogotenente e anche pittore, Sebasti\u00e3o, Ant\u00f4nio, che divenne sacerdote, e Izabel Gualdina.\nNon si sa quasi nulla dei suoi primi anni, e il resto della sua biografia documentata ci offre poche informazioni. \u00c8 noto che oltre ad essere un artista, era anche un militare e nel 1797 assunse il grado di sergente della Compagnia di Ordinanze del distretto di Arraial do Bacalhau a Mariana. Nel 1799 raggiunse l'incarico di luogotenente della Compagnia del Distretto di Mombasa, sempre a Mariana. Per quanto riguarda la sua formazione artistico, le lacune sono altrettanto ampie. Carlos Del Negro suppone che potrebbe essere stato un allievo di Giovanni Battista de Figueiredo, e pu\u00f2 aver imparato anche con altri insegnanti gi\u00e0 stabiliti nella regione di Minas, come Jo\u00e3o Nepomuceno Correia e Castro e Antonio Martins da Silveira.Il suo lavoro ha evidenziato influenze del pittore francese Jean-Louis Demarne e dell'italiano Francesco Bartolozzi.\nHa imparato numerose specialit\u00e0 artstiche, che ha svolto con maestria: \u00e8 diventato, cos\u00ec pittore, doratore, scultore, designer, illustratore, oltrech\u00e9 insegnante di molti studenti. Deve inoltre aver ricevuto istruzioni in progetti di architettura e in cartografia.\nDal 1808 inizi\u00f2 una relazione duratura con la mulatta Maria do Carmo Raimunda da Silva, nata nel 1788, con la quale ebbe sei figli: Francisco de Assis Pac\u00edfico da Concei\u00e7\u00e3o (1809), Maria do Carmo Neri da Natividade (1812), Sebasti\u00e3o (1814), Francisca Rosa de Jesus (1815), Justino (1818), e Ana Umbelina do Esp\u00edrito Santo (1821).\nContemporaneo di Aleijadinho, al quale viene spesso affiancato per talento e doti, e con il quale ha collaborato nella realizzazione dei dipinti, degli altari, delle statue, nella chiesa di San Francesco a Ouro Preto, che \u00e8 riconosciuta come una delle migliori testimonianze del cosiddetto rococ\u00f2 \"mineiro\".\n\u00c8 nato nelle stato delle Minas Gerais, ed \u00e8 sepolto nella stessa citt\u00e0 natale, nei dintorni della chiesa di San Francesco, dove ha dipinto i soffitti, con un suo \"Diluvio Universale\", e anche la sagrestia, con raffigurazioni inerenti alla vita del santo.\nSempre a Mariana, ha dipinto il soffitto del presbiterio nella chiesa di Nostra Signora del Rosario, con la sua \"Ascensione della Vergine\" e il dipinto al tabernacolo (1826).\nDue anni dopo ha realizzato una delle sue opere pi\u00f9 apprezzate, l\"'Ultima Cena\" del Seminario di Cara\u00e7a.\nLa localit\u00e0 nella quale ha soggiornato e lavorato a lungo \u00e8 stata sicuramente Ouro Preto, basti citare la volta della chiesa Di San Francesco con \"Assunzione della Vergine\" (1810), alle pareti del presbiterio arricchite con episodi della vita di Abramo.\nAltri lavori importanti di pittura e di doratura degli altari, Ataide li ha realizzati, sempre nella stessa citt\u00e0, nella chiesa di Nostra Signora del Carmine, dove si \u00e8 distinto per il soffitto della sacrestia impreziosito dalla \"Vergine col Bambino che d\u00e0 lo scapolare a S.Simone Stock e altri santi legati all'ordine carmelitano\".\nInsieme ai pittori Jo\u00e3o Batista de Figueiredo, Ant\u00f4nio Martins da Silveira, Ata\u00edde fond\u00f2 la Scuola di Mariana. Il maestro ha influenzato molti artisti, soprattutto per il suo stile prospettico delle volte delle chiese, per l'armonia cromatica dei suoi dipinti e la grande espressivit\u00e0 dei suoi personaggi sacri."}
{"id": "2433136", "revid": "650956", "url": "https://it.wikipedia.org/wiki?curid=2433136", "title": "Shalom Ash", "text": ""}
{"id": "2433137", "revid": "92723", "url": "https://it.wikipedia.org/wiki?curid=2433137", "title": "La scienza sociale e l'azione", "text": "La scienza sociale e l'azione \u00e8 un libro scritto da \u00c9mile Durkheim, uno dei padri fondatori della sociologia moderna.\nLa prima parte del libro analizza la storia, l'oggetto e i metodi a disposizione della scienza sociale, o sociologia.&lt;br&gt;\nI testi sono presi da discorsi pronunciati da Durkheim in occasione dell'inizio dell'anno accademico 1887 presso l'Universit\u00e0 di Bordeaux, oltre che da scritti pubblicati su importanti riviste di genere politico-letterario, nei quali l'autore cerca di spiegare quali siano le cause scientifiche della nascita della sociologia in Francia, e della necessit\u00e0 di un cammino unitario della sociologia da effettuare assieme alle scienze sociali.&lt;br&gt;\nGli elementi fondamentali concettuali di questa prima parte, sono la necessit\u00e0 di perseguire un approccio funzionalista ai sistemi sociali, l'importanza di approfondire quelli che attualmente vengono definiti i fatti culturali, la negazione di vincolare l'indagine sociologica a fini sociali definiti a priori.&lt;br&gt;\nInoltre l'autore focalizza la sua attenzione sui rapporti fra sociologia e azione e sulle possibili influenze della sociologia sui mutamenti e i divenire sociali.\nLa seconda parte del libro \u00e8 dedicata ai rapporti intercorrenti tra la sociologia e l'ideologia socialista.&lt;br&gt;\nDurkheim, occupandosi della propriet\u00e0 sociale, della democrazia e del modello socialista, prende spunto dalle teorie formulate da Alfred Fouill\u00e9e, contestandogli la visione di una struttura socio-politica-economica necessariamente centralizzata. Durkheim espone nelle pagine seguenti le sue teorie sulla nascita, sviluppo, importanza delle religioni, ispirandosi ai lavori di Spencer; quindi fa una radiografia delle religioni, dalla \"fisiologia\" alla \"morfologia\", dalle funzioni alle strutture, dal movimento alle istituzioni religiose. Quindi descrive gli intrecci fra religioni, potere politico e militare e quale debba essere l'approccio degli studi sociologici nei confronti del sacro.&lt;br&gt;\nL'autore chiarisce che la sociologia del suo tempo, comprende tre discipline scientifiche: una che studia lo Stato, un'altra che si occupa delle funzioni regolatrici (diritto, morale, religione) e una terza che studia le funzioni economiche della societ\u00e0.&lt;br&gt;\nL'argomento centrale di cui si occupa il sociologo in questa parte del libro \u00e8 la definizione dei vari tipi di socialismo, le loro caratteristiche e la loro differenza con il comunismo.\nNell'ultima parte del libro, sono raccolti una serie di articoli e recensioni, riguardanti casi nazionali come l'affare Dreyfus, inchieste sugli intellettuali, sul pacifismo e un'analisi sul pianeta uomo, esplorato da un punto di vista psicologico."}
{"id": "2433138", "revid": "227211", "url": "https://it.wikipedia.org/wiki?curid=2433138", "title": "Faglia di San Andrea", "text": ""}
{"id": "2433145", "revid": "37401", "url": "https://it.wikipedia.org/wiki?curid=2433145", "title": "Trogloditi", "text": ""}
{"id": "2433147", "revid": "121658", "url": "https://it.wikipedia.org/wiki?curid=2433147", "title": "I Disertori. Ivano Fossati riletto da ...", "text": ""}
{"id": "2433148", "revid": "486946", "url": "https://it.wikipedia.org/wiki?curid=2433148", "title": "I disertori. Ivano Fossati riletto da ...", "text": ""}
{"id": "2433150", "revid": "112605917", "url": "https://it.wikipedia.org/wiki?curid=2433150", "title": "Little Girl Blue", "text": "Little Girl Blue \u00e8 il primo album della cantante e pianista jazz Nina Simone ed \u00e8 stato pubblicato nel 1958."}
{"id": "2433151", "revid": "326822", "url": "https://it.wikipedia.org/wiki?curid=2433151", "title": "Persocon", "text": ""}
{"id": "2433153", "revid": "172", "url": "https://it.wikipedia.org/wiki?curid=2433153", "title": "Andrea Delisio", "text": ""}
{"id": "2433154", "revid": "172", "url": "https://it.wikipedia.org/wiki?curid=2433154", "title": "Andrea Delitio", "text": ""}
{"id": "2433155", "revid": "326822", "url": "https://it.wikipedia.org/wiki?curid=2433155", "title": "Rockin' Heaven", "text": ""}
{"id": "2433157", "revid": "247222", "url": "https://it.wikipedia.org/wiki?curid=2433157", "title": "Nina Simone and Her Friends", "text": "Nina Simone and Her Friends \u00e8 il secondo album della cantante e pianista jazz Nina Simone ed \u00e8 stato pubblicato nel 1959, prima che l'artista lasciasse la Bethlehem Records e senza il suo consenso. In esso sono contenuti 12 brani ma soltanto 4 sono eseguiti da Nina Simone."}
{"id": "2433158", "revid": "172", "url": "https://it.wikipedia.org/wiki?curid=2433158", "title": "Andrea Delizio", "text": ""}
{"id": "2433159", "revid": "247222", "url": "https://it.wikipedia.org/wiki?curid=2433159", "title": "The Amazing Nina Simone", "text": "The Amazing Nina Simone \u00e8 il terzo album della cantante e pianista Nina Simone ed \u00e8 stato pubblicato nel 1959. \u00c8 il primo album inciso per l'etichetta Colpix Records."}
{"id": "2433160", "revid": "12109", "url": "https://it.wikipedia.org/wiki?curid=2433160", "title": "Fanti leggeri", "text": ""}
{"id": "2433161", "revid": "968255", "url": "https://it.wikipedia.org/wiki?curid=2433161", "title": "Moto apparente", "text": "Moto apparente \u00e8 un'espressione usata in fisica per riferirsi al moto di un corpo relativamente ad uno specifico punto di riferimento e dovuto in realt\u00e0 al moto del punto di osservazione. In astronomia \u00e8 usata in relazione a diversi casi specifici:"}
{"id": "2433165", "revid": "28592", "url": "https://it.wikipedia.org/wiki?curid=2433165", "title": "Latino tardo", "text": ""}
{"id": "2433166", "revid": "28592", "url": "https://it.wikipedia.org/wiki?curid=2433166", "title": "Bustino", "text": ""}
{"id": "2433169", "revid": "287204", "url": "https://it.wikipedia.org/wiki?curid=2433169", "title": "Z\u00fcst (azienda)", "text": "La Z\u00fcst \u00e8 stata un'azienda automobilistica italiana.\nStoria.\nLe origini dell'azienda risalgono al 1878 quando l'ing.Roberto Z\u00fcst entra a far parte della G\u00fcller &amp; Croff, un'azienda specializzata in costruzioni meccaniche, macchine di precisione fondata nel 1854 a Intra, oggi frazione della citt\u00e0 di Verbania. Roberto Z\u00fcst rileva la suddetta azienda nel 1893 e la ragione sociale assunse il cognome del proprietario. Nel 1903 i figli dell'ing. Roberto Z\u00fcst ovvero Roberto, Arturo, Otto, Bruno e Silvio Z\u00fcst fondano la \"Z\u00fcst ing. Roberto - Fabbrica Italiana di Automobili\" con sede e stabilimento Intra, capitale sociale 1.500.000 Lire di cui 450.000 versate. Le officine di Intra si estendevano per una superficie di 20.000 metri quadri. Vi erano costruite turbine, macchine a vapore, macchine utensili, e automobili di lusso. I primi cenni sulla stampa della societ\u00e0 Zust risalgono al 1905, sul \"Manuale dell'Automobilista\" dell'ing. Pedretti in cui era scritto \u00abL'ing. Roberto Z\u00fcst di Intra costruisce vetture che si sono meritate l'appellativo di \"Mercedes italiane\". Gli stabilimenti Z\u00fcst rinomati da molto tempo per molte altre costruzioni meccaniche, anche nel ramo automobili producono macchine molto bene studiate secondo le vedute tecniche moderne e perfezionate al massimo grado\u00bb. Il 26 marzo dello stesso anno i fratelli decidono di trasferire l'azienda a Milano; a Intra sarebbe rimasta la produzione di particolari fusi e macchine utensili. Capitale sociale aumentato di 375.000 Lire. \nNel 1906, venne presa la decisione di fondare la Brixia-Z\u00fcst a Brescia per la produzione di veicoli di serie pi\u00f9 leggeri ed economici. I primi modelli sono la 28/45 Hp e la 40/50 HP con motori a 4 cilindri di 7432\u00a0cm\u00b3 e di 11 308\u00a0cm\u00b3.\nCon la 28/45 HP guidata dal pilota Sirtori con il meccanico Haaga e il giornalista de \"Il Mattino\" di Napoli Antonio Scarfoglio l'azienda partecip\u00f2 nel 1908 al rally New York- Parigi che fece conoscere la casa nel mondo; in questa gara la Z\u00fcst si dimostr\u00f2 essere una vettura estremamente affidabile e robusta. Durante questo rally, poi vinto dall'auto americana Thomas che precedette la tedesca Protos, la Z\u00fcst dovette anche attraversare la Siberia: la stessa impresa della Itala 35/45 HP di Scipione Borghese durante il Raid Pechino-Parigi del 1907.\nLe vetture Z\u00fcst sono fin dall'inizio di classe superiore e di grandi dimensioni. I telai erano in lamiera d'acciaio sagomato a freddo.\nLa produzione della Z\u00dcST nel 1908 comprendeva 3 modelli:\nAl Salone di Torino del 1908 della Z\u00fcst dissero \u00abrianimata da novello fervore costruttivo e commerciale, di cui, oltre ai fabbricanti, non hanno piccolo merito il dottor Vollmoeler, rilevatario della produzione Z\u00fcst, e l'egregio signor Maggioni agente per l'Italia\u00bb. Enrico Maggioni distinto pi\u00f9 volte al volante di una macchina Z\u00fcst, ne diventa il rappresentante generale per l'Italia, con sede a Milano, in via Boccaccio; nel giro di pochi mesi assunse la rappresentanza anche della Brixia, trasfer\u00ec la rappresentanza in Piazza Castello 16, coniando lo slogan \u00abl'unica marca che non ha il minimo stock di chassis invenduti\u00bb.\nGi\u00e0 nel 1909 l'esercizio della Brixia-Z\u00fcst si era chiuso con una perdita di 80.000 lire. La Z\u00fcst si concentr\u00f2 perci\u00f2 sulla fornitura di camions militari ottenuta grazie alla vittoria del concorso nel 1910, per la recente guerra in Libia e la conquista della Tripolitania le necessit\u00e0 dell'esercito erano aumentate. Con l'inizio della prima guerra mondiale l'azienda produrr\u00e0 sempre meno automobili civili e si dedicher\u00e0 quasi per intero alla produzione di veicoli per l'esercito italiano.\nUn riassetto amministrativo comport\u00f2 innanzitutto l'assorbimento della Brixia-Z\u00fcst, ancora in perdita secca, e in seguito la liquidazione della societ\u00e0 Z\u00fcst Motor Ltd di Londra, anch'essa sull'orlo del fallimento. La ragione sociale mut\u00f2 in Societ\u00e0 Anonima Z\u00fcst Fabbrica Automobili \u2013 Brescia \u2013 Milano e a capo degli stabilimenti bresciani venne nominato il fratello Silvio. A Milano la sede commerciale fu stabilita in Via Manzoni, in via Pallavicino apr\u00ec un Garage con officina di riparazione.\nSuccessivamente nel 1911 la Z\u00fcst affid\u00f2 la rappresentanza generale a Luigi Storero, personaggio noto come pilota Fiat. L'obiettivo era affiancare la costruzione di veicoli militari con la costruzione di omnibus per i trasporti pubblici automobilistici. I tipi proposti erano due: da 12-14 posti, 20/30 Hp e da 18-20 posti, 35/40 HP. Luigi Storero a tal fine allest\u00ec quattro grandi garage a Roma, Milano, Genova, Torino. Alla fine dell'anno Storero assunse la rappresentanza, accanto alla Z\u00fcst, anche dell'Aquila Italiana e della Daimler. Nel 1913 si aggiunsero la nuova 25/35 HP S 305, che presentava un radiatore simile a quello delle Fiat dell'epoca e una cilindrata di 4712\u00a0cm\u00b3. L'ultimo modello di Z\u00fcst fu la 15/25 HP S 365, con cilindrata di 2952\u00a0cm\u00b3, e commercializzata nel 1916.\nIl 1\u00ba ottobre 1917 gli stabilimenti e il marchio della Z\u00fcst vennero ceduti alla OM. L'azienda \"ing. Roberto Z\u00fcst - Officine meccaniche e fonderie\", continu\u00f2 la propria attivit\u00e0 originaria con sede legale in Milano via A. Manzoni, 10"}
{"id": "2433178", "revid": "154893", "url": "https://it.wikipedia.org/wiki?curid=2433178", "title": "SpaceLand", "text": ""}
{"id": "2433186", "revid": "1431409", "url": "https://it.wikipedia.org/wiki?curid=2433186", "title": "Vitalij Kly\u010dko", "text": "Considerato tra i migliori pesi massimi della storia del pugilato, ha detenuto i titoli WBC, WBO e \"The Ring\" della divisione ed \u00e8 stato nominato \"campione emerito\" dalla WBC. Sino al suo ritiro avvenuto nel 2013, ha abbinato la carriera da pugile alla sua attivit\u00e0 politica nel paese. \u00c8 stato il primo campione del mondo a possedere un dottorato di ricerca, il che, unito ai suoi pesanti colpi, gli ha valso il soprannome di \"Dr. Ironfist\".\nKlitschko era noto per la potenza dei suoi pugni e per la sua mascella granitica. Nel corso della sua carriera professionale non ha mai subito alcun atterramento e le sue uniche due sconfitte subite sono arrivate entrambe per interruzioni da parte dell'arbitro, a causa di un infortunio alla spalla (la prima) e di una profonda ferita al viso (la seconda). La sua percentuale di KO dell'87,23% \u00e8 la terza pi\u00f9 alta nella storia dei massimi dietro quelle di Rocky Marciano e Deontay Wilder, mentre il suo regno da campione del mondo (5 anni, 2 mesi e 4 giorni) \u00e8 l'ottavo pi\u00f9 lungo nella storia della divisione. Nel 2018, al primo anno d'eleggibilit\u00e0, \u00e8 divenuto il primo ucraino ad essere incluso nella International Boxing Hall of Fame. \nHa iniziato la sua carriera politica nel 2006, quando si \u00e8 candidato senza successo a sindaco nelle elezioni comunali di Kiev. Nel 2010 ha fondato l'Alleanza Democratica Ucraina per la Riforma (UDAR) e nel 2012 \u00e8 stato eletto nel parlamento. Tra il 2013 ed il 2014 \u00e8 stato una figura di riferimento dell'Euromaidan e successivamente ha annunciato una possibile candidatura alle presidenziali, scegliendo infine di sostenere quella di Petro Poro\u0161enko.\nIl 25 maggio 2014 \u00e8 stato eletto per la prima volta sindaco della citt\u00e0 di Kiev, ma pi\u00f9 tardi ha dovuto cedere il posto in parlamento per mantenere tale carica. Nell'agosto 2015 il suo partito si \u00e8 fuso con il Blocco Petro Poro\u0161enko. Fratello maggiore di Volodymyr Kly\u010dko, anch'egli campione di pugilato, il 28 agosto 2015 ha assunto la carica di presidente del Blocco Petro Poroshenko \"Solidariet\u00e0\". Dopo le vittoriose elezioni del 16 novembre 2015 \u00e8 stato rieletto per la seconda volta sindaco della citt\u00e0 di Kiev.\nIl 24 febbraio 2022, Klitschko e suo fratello, Wladimir, hanno annunciato che avrebbero preso le armi in seguito all'invasione russa dell'Ucraina.\nBiografia.\nVitalij Kly\u010dko \u00e8 figlio di Vladimir Rodijonovy\u010d Kly\u010dko (1947\u20132011), maggior generale dell'aeronautica militare sovietica, e di Nade\u017eda Uljanovna. Il padre \u00e8 stato comandante in carica per le operazioni di pulizia dopo il disastro di \u010cernobyl' del 1986 e in seguito gli \u00e8 stato diagnosticato un tumore.\nNel 1996 Kly\u010dko si \u00e8 laureato presso l'Istituto Pedagogico Perejaslav-Chmel'nyc'kyj, e il 29 febbraio 2000 ha conseguito il PhD in scienze sportive a Kiev presentando la tesi su \"talento e sponsorizzazione nello sport\".\nCarriera sportiva.\nCarriera da dilettante.\nHa cominciato la propria carriera come atleta di kickboxing, per poi passare al pugilato. Dopo una buona carriera come pugile dilettante, dove ha vinto per tre volte il titolo ucraino, il campionato del mondo militare (1995) e una medaglia d'argento ai Mondiali, \u00e8 passato al professionismo, con uno score di 210 incontri disputati, di cui 195 vinti (80 prima del limite).\nCarriera da professionista.\nProfessionista dal 1996, detiene il titolo WBO tra il giugno 1999 e il gennaio 2000 conquistando in seguito il titolo europeo (novembre 2000).\nNel 2003 tenta l'assalto al titolo WBC contro Lennox Lewis. Alla sesta ripresa perde per TKO, perch\u00e9 l'arbitro aveva deciso che Vitalij non poteva continuare l'incontro a causa di una ferita allo zigomo sinistro. I punti vedevano lo sfidante vincere per 58-56. Dato il finale controverso, in molti chiesero un rematch. Dapprima Lewis accett\u00f2, l'incontro si sarebbe dovuto disputare il 6 dicembre, ma poi il campione decise di rimandare l'incontro, e infine decise di ritirarsi rendendo il titolo vacante.\nNel 2004 Kly\u010dko diventa campione, avendo ragione di Corrie Sanders, ma problemi fisici lo costringono ad un temporaneo ritiro. Torna a combattere nel 2008, riconquistando il titolo contro Samuel Peter; nel 2010 difende lo stesso titolo contro Shannon Briggs.\nDopo una facile difesa contro Odlanier Sol\u00eds (marzo 2011), nel febbraio 2012 sconfigge ai punti Dereck Chisora il quale, durante le operazioni di peso, lo aveva colpito con uno schiaffo al volto. Sostiene il suo ultimo incontro nel settembre 2013, battendo Manuel Charr: annuncia il suo ritiro nel dicembre successivo.\nIl 15 dicembre 2013 Kly\u010dko annunci\u00f2 ufficialmente il proprio ritiro dopo una carriera professionale durata 17 anni. Pi\u00f9 tardi fu nominato \"campione emerito\" dalla WBC: ci\u00f2 significava che qualora avesse avuto ripensamenti, avrebbe potuto sfidare immediatamente il campione in carica. L'ucraino afferm\u00f2 tuttavia che un ritorno era qualcosa che \"non si sarebbe potuto immaginare\" in quel momento. Il suo titolo, divenuto vacante, fu conteso in un match fra Chris Arreola e Bermane Stiverne, poi vinto da quest'ultimo.\nNel giugno 2018, al primo anno d'eleggibilit\u00e0, \u00e8 divenuto il primo pugile ucraino ad essere incluso nella International Boxing Hall of Fame. \nCarriera politica.\nDurante le elezioni presidenziali in Ucraina del 2004 e dopo la rivoluzione arancione, i fratelli Kly\u010dko sostennero la candidatura di Viktor Ju\u0161\u010denko. Nel 2005, Vitali fu nominato consigliere di Ju\u0161\u010denko, eletto Presidente.\nNel 2006, durante un periodo di pausa a causa di problemi fisici, Vitalij Kly\u010dko \u00e8 stato candidato a sindaco nelle elezioni comunali di Kiev. Sconfitto da Leonid \u010cernovec'kij, con la sua campagna elettorale contro la corruzione \u00e8 arrivato secondo con il 26% dei voti ed \u00e8 stato eletto all'interno del consiglio comunale con una coalizione liberale. Si \u00e8 ripresentato nuovamente candidato a sindaco durante le elezioni anticipate del 2008, indette in seguito alle accuse di corruzione mosse contro Leonid \u010cernovec'kij. Dopo una campagna elettorale svolta con il sostegno di Rudy Giuliani, Kly\u010dko stavolta \u00e8 arrivato terzo con il 18% delle preferenze ma ha comunque mantenuto il suo seggio all'interno del consiglio comunale. Lo stesso anno \u00e8 stato anche nominato nella delegazione ucraina al Congresso dei poteri locali e regionali del Consiglio d'Europa.\nNell'aprile 2010 Vitalij Kly\u010dko diventa il leader del neonato UDAR, partito di ispirazione liberale con il quale \u00e8 stato eletto nel parlamento ucraino durante le elezioni nazionali del 2012.\nIl 24 ottobre 2013 Kly\u010dko ha annunciato la sua intenzione di partecipare alle elezioni presidenziali in Ucraina del 2014; gli esperti in diritto per\u00f2 hanno espresso i loro dubbi su questa possibilit\u00e0, dato che la legge ucraina prescrive che il candidato presidente debba avere avuto la residenza in Ucraina per dieci anni prima del giorno dell'elezione, mentre Kly\u010dko per molti anni ha vissuto anche in Germania. Il 29 marzo 2014 l'ex pugile ha annunciato il ritiro della sua candidatura per le presidenziali, dando il suo sostegno al futuro presidente Petro Poro\u0161enko, per concorrere nuovamente alle elezioni del sindaco di Kiev. Kly\u010dko \u00e8 stato eletto sindaco ottenendo il 57% dei voti, distanziando nettamente gli altri due candidati Lesja Orobec (10,3%) e il sindaco uscente Volodymyr Bondarenko (8,2%). Il 21 novembre ha reso vacante il suo posto in Parlamento. Il Blocco Petro Poro\u0161enko riscuote successo alle elezioni, ottenendo 132 seggi.\nGuid\u00f2 la lista elettorale del Blocco Petro Poro\u0161enko alle elezioni parlamentari dell'ottobre 2014, dichiarando per\u00f2 che non si sarebbe dimesso come sindaco di Kiev.\nIl 28 agosto 2015, dopo l'ufficializzazione della fusione dell'UDAR con il partito \"Solidarnist\"' di Poro\u0161enko, Kly\u010dko \u00e8 diventato presidente del nuovo Blocco Petro Poro\u0161enko. Tre mesi pi\u00f9 tardi \u00e8 stato rieletto sindaco di Kiev, superando al ballottaggio Boryslav Bereza con il 66,5% dei voti. Il 26 maggio 2016, a causa dell'entrata in vigore di una legge che proibisce di essere contemporaneamente a capo di una amministrazione e presidente o membro di un partito politico, ha dovuto rassegnare le sue dimissioni dal ruolo di presidente di partito.\nVita privata.\nVitalij Kly\u010dko \u00e8 sposato dal 26 aprile 1999 con Natalija Egorova, un'ex atleta e modella dalla quale ha avuto tre figli. Ha chiamato uno dei suoi figli Max, dal nome del pugile campione dei pesi massimi Max Schmeling.\nSia Vitalij che suo fratello Volodymyr sono degli appassionati giocatori di scacchi. Vitalij \u00e8 amico dell'ex campione mondiale di scacchi Vladimir Kramnik, contro il quale ha anche giocato perdendo sempre. Paragonando il pugilato agli scacchi ha affermato: \u00abGli scacchi sono simili al pugilato. Hai bisogno di sviluppare una strategia, e hai bisogno di pensare due o tre passi avanti riguardo a ci\u00f2 che il tuo avversario sta facendo. Devi essere astuto. Ma qual \u00e8 la differenza tra gli scacchi e il pugilato? Negli scacchi, nessuno \u00e8 un esperto, ma tutti giocano. Nel pugilato tutti sono esperti, ma nessuno combatte\u00bb.\nI fratelli Kly\u010dko sono impegnati in attivit\u00e0 di beneficenza a sostegno di scuole, chiese e bambini. Dal 2002 i Kly\u010dko collaborano con l'UNESCO."}
{"id": "2433191", "revid": "1543377", "url": "https://it.wikipedia.org/wiki?curid=2433191", "title": "Ragazza in un bosco", "text": "Ragazza in un bosco (in olandese \"Meisje in het bos\") \u00e8 un dipinto a olio su tela di Vincent van Gogh, di 39x59 cm, eseguito nell'agosto 1882 a L'Aia, e conservato nel museo Kr\u00f6ller-M\u00fcller di Otterlo. Il dipinto non \u00e8 firmato.\nCon la fine del 1881, ma soprattutto col 1882 Van Gogh passa dal semplice disegno al dipinto, convinto che\nPer esercitarsi trova una ricca fonte di soggetti nei paesaggi attorno a L'Aja, in particolare nei boschi, \"\u201cgi\u00e0 molto autunnali\u201d\" . Uno dei paesaggi di questo periodo \u00e8 questa scena del bosco: una ragazza vestita di bianco appoggiata ad un grosso tronco di albero, un tappeto di foglie che coprono il terreno. Per essere vendibile, il pittore lo carica di luminosit\u00e0, per essere certo che \"\u201csi pu\u00f2 respirare in esso, e camminarvi e sentire l'odore del bosco\u201d\" . Nella stessa lettera al fratello Th\u00e9o, Vincent traccia uno schizzo del dipinto."}
{"id": "2433196", "revid": "1123126", "url": "https://it.wikipedia.org/wiki?curid=2433196", "title": "Catacomba di Calepodio", "text": "La catacomba di Calepodio \u00e8 una catacomba di Roma, posta in via del Casale di San Pio V, nei pressi di via Aurelia Antica, nel moderno quartiere Aurelio.\nToponimo.\nL'attuale nome di \"\u201cCalepodio\u201d\" si \u00e8 imposto solo a partire dal V-VI secolo, ed incerta \u00e8 l'identificazione del personaggio: pu\u00f2 far riferimento al sacerdote, morto martire, di cui si parla nella tardiva \"passio\" di papa Callisto; oppure semplicemente pu\u00f2 far riferimento, come per la maggior parte delle catacombe romane, al nome del fondatore o del donatore del terreno in cui sorse il complesso cimiteriale ipogeo.\nIn precedenza, verso la met\u00e0 del IV secolo, la catacomba era conosciuta come \"catacomba di Callisto\": cos\u00ec si legge nella \"Depositio Episcoporum\", alla data del 12 aprile 352, giorno della deposizione nel cimitero delle spoglie di papa Giulio I.\nInfine, la \"Depositio Martyrum\", alla data 14 ottobre 222 parla della deposizione di papa Callisto I nella catacomba \"al III miglio della via Aurelia\", nome col quale il cimitero era conosciuto nel III secolo.\nTopografia.\nIl cimitero si estende su tre piani di gallerie (Leonella De Santis parla di \"\u201cdue o forse tre piani\u201d\"), molte delle quali devastate o in pessimo stato di conservazione. Il nucleo pi\u00f9 antico \u00e8 il livello superiore, ove \u00e8 stata scoperta la tomba di papa Callisto.\nNel sopraterra sono state trovate tracce di un cimitero subdiale e resti di una basilica semipogea, con una grande abside, che alcuni archeologi affermano essere la basilica che papa Giulio I fece costruire in onore del suo predecessore Callisto e nella quale lui stesso fu poi sepolto. Altri invece (Enrico Stevenson) pensano che tale basilica si debba identificare con alcune strutture del Casale di San Pio V.\nStoria.\nLa catacomba in cui venne sepolto papa Callisto (nel 222) gi\u00e0 esisteva all'epoca della sua morte e perci\u00f2 si pu\u00f2 considerare come uno dei luoghi di sepoltura ipogei pi\u00f9 antichi di Roma. Abbandonata come tutte le altre catacombe romane, cadde nell'oblio. Antonio Bosio (XVI secolo) non ne parla nella sua \"Roma sotterranea\". Fu riscoperta nel XVII secolo da Marcantonio Boldetti e dai soliti tombaroli. Scarsamente studiata nel XIX secolo, fu solo nella seconda met\u00e0 del XX secolo che iniziarono campagne di scavi e di studio. Fu grazie all'opera dell'archeologo Aldo Nestori che si pot\u00e9 scoprire nell'aprile del 1960 la tomba di papa Callisto e nel 1969 l'abside della basilica semipogea attribuita a papa Giulio.\nI martiri di Calepodio.\nNella basilica di Santa Maria in Trastevere si conservano le reliquie di tre santi: Calepodio, papa Callisto I e papa Giulio I, tutte provenienti da questa catacomba. Di Calepodio, martire, si \u00e8 gi\u00e0 detto circa la sua identificazione incerta: sembra non trattarsi comunque di un personaggio di fantasia, poich\u00e9 nella catacomba \u00e8 stata trovata un'iscrizione che confermerebbe la sua esistenza. Papa Giulio I \u00e8 ricordato come colui che sistem\u00f2, monumentalizzandola, la tomba di Callisto e che fece costruire la basilica in onore del suo predecessore e nella quale, sembra, si fece seppellire. Come detto infine, la \"Depositio Martyrum\" parla della deposizione di papa Callisto I in questa catacomba: \u00e8 il martire romano cronologicamente pi\u00f9 antico ricordato nella Depositio (dopo i santi Pietro e Paolo)."}
{"id": "2433202", "revid": "267975", "url": "https://it.wikipedia.org/wiki?curid=2433202", "title": "Catacomba di Aproniano", "text": "La catacomba di Aproniano \u00e8 una catacomba di Roma, posta in via Cesare Correnti, nei pressi di via Latina, nel quartiere Appio-Latino.\nL'identificazione di questo cimitero ipogeo con quello di Aproniano, di cui parlano le fonti antiche, \u00e8 attribuito a Enrico Josi, anche se molti studiosi non concordano con questa identificazione e preferiscono chiamare il cimitero con il nome della via in cui \u00e8 ubicato. Aproniano fu il proprietario del terreno in cui sorse il cimitero. La catacomba fu certamente visitata da Antonio Bosio che ne parla nella sua \"Roma sotterranea\" e la descrive come ricca di architetture, cappelle funerarie, cubicoli e arcosoli completamente affrescati, e con mosaici: in essa vi riconosce quattro livelli (perci\u00f2 una delle pi\u00f9 grandi e audaci di tutta Roma), e vi trov\u00f2 due iscrizioni datate rispettivamente 384 e 400.\nDi tutta questa ricchezza rimane ben poco. Riscoperta dallo Josi nel 1937, gli scavi non portarono a grandi risultati. \u00c8 stata confermata la presenza di quattro livelli; furono scoperte due iscrizioni datate 371 e 372: ci\u00f2 fa supporre che la catacomba risalga alla seconda met\u00e0 del IV secolo. Il livello pi\u00f9 antico \u00e8 il secondo, di cui per\u00f2 non si conosce la scala d'ingresso originaria.\nGli itinerari altomedievali per pellegrini attribuiscono a questa catacomba la presenza di diversi santi martiri: Eugenia, Nemesio diacono, Olimpio, Semproniano, Teodulo, Superio, Oblotere e Tiburticano. Questi ultimi due e Nemesio sono completamente sconosciuti alle antiche fonti liturgiche. Di Olimpio, Semproniano, Teodulo e Superio si ha conoscenza solo nella leggenda agiografica del martire Stefano. L'unica martire di cui si ha una qualche notizia \u00e8 Eugenia, che sarebbe morta sotto gli imperatori Valeriano (253-260) e Gallieno (253-268), e i cui resti erano deposti in una cappella della chiesa subdiale a lei dedicata sulla destra della via Latina: si sa dal \"Liber Pontificalis\", che i papi Giovanni VII e Adriano I ristrutturarono la chiesa di Sant'Eugenia e vi fondarono nei pressi un monastero femminile. Purtroppo, tutto il sopraterra del cimitero ipogeo \u00e8 andato completamente distrutto dai lavori edilizi del XX secolo."}
{"id": "2433205", "revid": "889336", "url": "https://it.wikipedia.org/wiki?curid=2433205", "title": "Acri (Italia)", "text": "Acri (: , \"\u00c8acri\" in dialetto locale) \u00e8 un comune italiano di abitanti della provincia di Cosenza in Calabria. Dal 17 settembre 2001 Acri pu\u00f2 fregiarsi del titolo citt\u00e0.\nGeografia fisica.\nTerritorio.\nIl centro urbano \u00e8 situato a 720\u00a0 ai piedi della Sila e della montagna della Noce e il suo territorio si estende per oltre . Porta nord della Sila, la parte pi\u00f9 antica, dalla quale \u00e8 possibile osservare le alte cime del Pollino, domina la valle del Mucone e la valle del Crati.\nNe attraversano il territorio i seguenti fiumi: il Mucone, il Calamo, il Duglia (chiamato anche fiume degli schiavi) affluente del Crati (di km 51,59), il San Martino (affluente del Mucone), il Cierac\u00f2 affluente di sinistra del Mucone, il Coriglianeto che sbocca nel mar Ionio attraversando la citt\u00e0 di Corigliano-Rossano, il Ch\u00e0damia che sbocca nel mar Ionio, il Trionto, che attraversa la valle dell'Esaro e sbocca nel mar Ionio, il Galatrella (km 42,47) che sbocca nel mar Ionio. Nel territorio di Acri nasce anche il torrente Mizofato.\nNel periodo 2006-2015 il comune di Acri risulta essere fra i comuni dove pi\u00f9 si sono verificati casi di incendio boschivo ad opera\ndi ignoti.\nClima.\nIl clima \u00e8 di tipo mediterraneo.\nOrigini del nome.\nL'etimologia del lemma \"Acri\" deriverebbe dal greco \u03b1\u03ba\u03c1\u03b1 (Akra) che significa \"sommit\u00e0\". Tale nome \u00e8 attestato gi\u00e0 nel 1324 quando se ne fa riferimento con la frase \"In castro Acri\" ovvero 'nella citt\u00e0 fortificata di Acra'. Secondo alcuni occuperebbe il posto di \"Acheruntia\" o di una citt\u00e0 bruzia chiamata \"Acra\". Gli abbondanti ritrovamenti archeologici degli ultimi anni suggeriscono la presenza di una citt\u00e0 pre bruzia, probabilmente da identificare con Pandosia Bruzia fondata e capitale del regno di Italo, re degli Enotri (e degl'Itali-Morgeti), dal cui nome deriverebbe la parola Italia. Gli abitanti si chiamano acresi, ma da alcuni decenni emerge la tendenza a usare acritani, che ricalca il dialettale \"acriteani\".\nStoria.\nSimboli.\nIl simbolo araldico della citt\u00e0 di Acri \u00e8 rappresentato da tre monti sormontati da tre stelle, con la dicitura: \"Acrae, Tri Vertex, Montis Fertilis, U.A. (Universitas Acrensis)\".\nIl pi\u00f9 antico stemma araldico conosciuto della citt\u00e0 di Acri \u00e8 presente sul portone d'ingresso della chiesa e del convento di San Domenico antica (San Giovanni il Battista), stemma in pietra realizzato nel 1524, insieme allo stemma delle famiglie feudatarie dell'epoca i principi San Severino da Bisignano.\nMonumenti e luoghi d'interesse.\nArchitetture religiose.\nTale epoca \u00e8 stata valutata osservando l'arco a sesto acuto di tufo, dove, in forma molto simile, \u00e8 presente anche nella Cattolica di Stilo di Rossano.\nNella platea del Vescovo Ruffino viene menzionata la riapertura al culto dopo il terribile terremoto del 1080-1081, e la consacrazione di cinque preti di rito greco.\nSociet\u00e0.\nEtnie e minoranze straniere.\nSecondo l'ISTAT al 31 dicembre 2018 la popolazione straniera residente era di 721 persone.\nLingue e dialetti.\nIl dialetto di Acri \u00e8 una lingua romanza, deriva dal latino parlato, anche se conserva tracce stratificazioni degli idiomi delle dominazioni che si sono susseguite.\nFra le principali caratteristiche del dialetto di Acri, rispetto all'italiano:\n-Aggiunta degli \"EA\" nelle finali di parole e verbi (es. accattatu in calabrese cosentino diventa accatteatu in acrese)\n- la trasformazione delle vocali \"O\" ed \"E\" dell'italiano rispettivamente nelle vocali \"U\" ed \"I\" (per\nes., vinu = vino; pani = pane);\n- la trasformazione della lettera \"B\" dell'italiano in \"V\" (vasciu = basso); tuttavia quando la \"B\" \u00e8\npreceduta dalla \"M\" ne assume il suono (assimilazione progressiva: gamma = gamba);\n- caratteristica singolare del dialetto di Acri \u00e8 quella di mutare in \"D\" la consonante \"L\" seguita da\nvocale; ad es. in calabrese \"mela\" diventa \"mida\", nel dialetto acrese: \"midu\"; \"luci\" (luce) diventa \"duci\".\nIl dialetto pi\u00f9 simile all'acrese \u00e8 il coriglianese della confinante Corigliano con alcune influenze cosentine.\nCultura.\nMusei e Biblioteche.\nAll'interno del palazzo Falcone, nel cuore del centro storico, \u00e8 presente il MACA Museo Arte Contemporanea Acri, il Museo del Beato Angelo nei locali del convento dei Padri Cappuccini e la Biblioteca Comunale nei locali della Fondazione Padula.\nMedia.\nTelevisione.\nEATV fondata il 1 Dicembre 2016, Canale 623 del digitale terrestre.\nRadio.\nRadio Acheruntia, fondata nel 1977.\nGeografia antropica.\nFrazioni.\n160 frazioni e localit\u00e0, tra le quali: Acqua di Fico, Acqua Fridda, Apriglianese, Aria delle Donne, Bellucci, Canaletta, Casalinella, Ceraco, Cerac\u00f2, Cerasello, Chimento, Cocozello, Corneto, Crista d'Acri, Croce di Greca, Croce Don Paolo, Cuore di Maria, Cuta, Duchessa, Duglia, Farnarossa, Ferrante d'Aragona, Foresta, Gallone Pane, Gioia, Guglielmo,La Mucone, La Mucone Sottano, Macchia di Baffi, Manca e Galera, Milano, Mischinella, Monsignore, Montagnola, Ordichetto, Pagania, Pagania del Vallone, Pantalia, Pantalea, Pantano d'Olmo, Pantano il Melo, Pantano Soprano, Pantano Sottano, Pastamolla, Pertina, Pietramorella, Pietremarine, Pinitello, Policaretto, Pozzometro, Pucchio, Salice, San Giacomo d'Acri, San Lorenzo, San Martino, Sant'Adriano, Sant'Angelo d'Acri, Santa Maria la Fiumara, Santo Zaccheria, Serricella, Serra di Cristo, Scarduso, Schito, Scuva, Serra di Vuda, Serralonga, Serricella, Settarie, Sorbo, Vallone Cupo, Vallone il Melo, Vallone il Pero, Vallone U Midu, Vagno, Vammana, Vupo\nEconomia.\n \nNel territorio di Acri si coltivano l'olivo, il castagno, il noce, il ciliegio, il nocci\u00f2lo, la vite e nella zona silana il melo, il pero, il susino, l'amareno (\"amarello\"), il grano, il mais, la patata. Importante \u00e8 anche la produzione di salumi di ogni genere di cui Acri vanta un'esperienza millenaria. Fiorenti sono le attivit\u00e0 artigianali, sono presenti sul territorio delle aziende industriali di piccole dimensioni. Dal Medioevo fino ai primi del 1940 la citt\u00e0 vantava una fiorente lavorazione del baco da seta, che fu poi abbandonata con l'avvento della seta sintetica e della seta cinese, che decret\u00f2 la fine di molti opifici e setifici presenti sul territorio. \u00c8 inoltre iniziato l'allevamento sperimentale del suino nero calabrese, presso il centro sperimentale E.S.A.C nella struttura dell'ex salumificio cittadino, in contrada Finocchio.\nInfrastrutture e trasporti.\nIl comune \u00e8 interessato dalla Strada statale 660 tra Acri e Cosenza.\nAmministrazione.\nImpianti sportivi.\nStadio Comunale \"Pasquale Castrovillari\" con capienza di 5000 posti."}
{"id": "2433211", "revid": "729019", "url": "https://it.wikipedia.org/wiki?curid=2433211", "title": "Idralea", "text": "Idralea \u00e8 una favola mitologica, pubblicata nel 1585 da Orazio Navazzotti, scrittore al servizio dei duchi di Mantova.\nTrama.\nL'opera \u00e8 ambientata sullo sfondo di una ideale arcadia piemontese, tra i fiumi Tanaro, Bormida e Po, immersi in selve ed ameni paesaggi agresti.\nLa favola segue le sorti della ninfa cacciatrice Idralea, consacrata alla dea Diana. Di Idralea si invaghisce un malvagio mostro dalle fattezze di serpente velenoso, protetto dal dio Plutone. L'audace ninfa, combattendolo, riesce infine ad ucciderlo, ma cos\u00ec facendo si attira le ire di Plutone, che si ritiene massimamente offeso.\nIl potente dio del sottosuolo, cos\u00ec, la trasforma in una fonte velenosa. La notizia rapidamente si diffonde nel regno ove ella viveva e raggiunge anche Merio, figlio di Tanar e Orizia, perdutamente innamorato di Idralea: egli, trafitto al cuore dalla scomparsa dell'amata, si dispera prorompendo in un incessante pianto.\nProserpina, la quale, compagna di Diana ed Afrodite, dall'alto del suo cocchio trainato da alati destrieri non tralascia di osservare gli accadimenti terreni, si intenerisce di fronte alla cattiva sorte toccata alla bella ed audace fanciulla. La protettrice del risveglio primaverile e della estiva fertilit\u00e0 della terra non esita, perci\u00f2, a recarsi da Plutone e, usando tutte le arti della seduzione che a lei lo hanno legato, riesce a calmarlo e ad ottenere che vengano mitigati gli effetti del maleficio.\nCos\u00ec il pianto incontenuto di Merio diviene un rivo, che, congiungendosi con la fonte di Idralea, presso la citt\u00e0 di Acqui Terme, riscalda le sue acque, rendendole per sempre benefiche e curative."}
{"id": "2433216", "revid": "120115181", "url": "https://it.wikipedia.org/wiki?curid=2433216", "title": "CoFren", "text": "La CoFren S.r.l. (ex Frendo Sud, ex Rutgers) \u00e8 un'azienda italiana specializzata nella produzione di pasticche frenanti per treni merci e ad alta velocit\u00e0. Dal 2005 fa parte della multinazionale americana Wabtec.\nStoria.\nFondata nel 1936 nei dintorni di Torino per la produzione di freni per auto, principalmente per la Fiat, nel secondo dopoguerra l'azienda diventa la filiale di una societ\u00e0 americana, la Frendo, che opera nello stesso settore. Lo stabilimento viene trasferito nella zona di Pianodardine, ad Avellino, con il nome di Frendo Sud e lavora in gran parte per lo stabilimento dell'Alfa Sud ma nello stesso tempo amplia la produzione di freni per il settore ferroviario.\nAlla fine degli anni Ottanta la societ\u00e0 viene acquisita dal gruppo tedesco Rutgers, che opera con una sede distaccata a Milano nel settore automotive e in quello ferroviario. Nel 2005 nuovo cambio di propriet\u00e0: l'azienda, che prende il nome di CoFren, \u00e8 rilevata dalla multinazionale americana Wabtec, fornitore globale per l'industria ferroviaria, che la specializza esclusivamente nella produzione di freni per treni. Diventando negli anni, con poco meno di 150 dipendenti, una eccellenza italiana e uno dei pochi produttori al mondo nel settore fino ad imporsi in Europa nell'alta velocit\u00e0."}
{"id": "2433217", "revid": "986213", "url": "https://it.wikipedia.org/wiki?curid=2433217", "title": "Federico Augusto di Brunswick-Wolfenb\u00fcttel-Oels", "text": "Biografia.\nFederico Augusto era uno dei 13 figli di Carlo I di Brunswick-Wolfenb\u00fcttel e Principe di Brunswick-Wolfenb\u00fcttel-Bevern e di sua moglie Filippina Carlotta di Prussia.\nFederico Augusto venne destinato alla carriera militare e dal 1754 venne nominato Capitano di un reggimento di guardie ed a partire dal 28 aprile 1761 fu Colonnello e capo del reggimento di guardie a piedi di Zastrow. Durante la Guerra dei Sette anni partecip\u00f2 agli scontri a Vellinghausen, Wilhelmsthal, Melsungen e Homburg e venne coinvolto nella Battaglia di Fritzlar. Il 17 agosto 1761 vernne nominato Maggiore Generale e nell'ottobre dello stesso anno prese parte ai combattimenti per liberare la citt\u00e0 di Braunschweig. Su tale evento, anche la poetessa Anna Luise Karsch gli dedic\u00f2 un'ode che ebbe grande risonanza per l'epoca. Nel 1764 scrisse anche un'ode personale per il principe Federico Augusto.\nNel 1763 venne nominato Luogotenente Generale e capo del reggimento di fanteria di Tettenborn (poi N\u00b0 19) al servizio della Prussia, divenendo il pi\u00f9 fido tra gli aiutanti di suo zio il sovrano prussiano e venendo da questi nominato governatore della fortezza di K\u00fcstrin.\nIl 6 settembre 1768 egli spos\u00f2 Federica Sofia Carlotta Augusta di W\u00fcrttemberg-Oels (1\u00ba agosto 1751 - 4 novembre 1789), figlia di Carlo Cristiano Ermanno di W\u00fcrttemberg-Oels (1716-1792). il matrimonio rimase senza eredi.\nIl 21 maggio 1787 venne nominato Generale di fanteria.\nTre anni dopo la morte di sua moglie, il 13 dicembre 1792 pot\u00e9 avere accesso al trono del ducato di Oels (derivatogli dalla moglie) ed il 28 dicembre di quello stesso anno prese servizio stabile in un corpo d'armata prussiano e combatt\u00e9 in Vestfalia, ma per ragioni di salute dovette ritirarsi dal 26 marzo 1793 come Luogotenente Generale. Il 20 marzo 1794 ottenne licenza permanente dall'esercito.\nNegli anni della sua pensione si dedic\u00f2 in prevalenza all'attivit\u00e0 letteraria e di traduzione di testi dal francese. Egli mor\u00ec nell'ottobre del 1805 e venne sepolto a Weimar.\nIl ducato di Oels pass\u00f2 a suo nipote Federico Guglielmo di Brunswick.\nDi lui si sa che era appassionato di occultismo ed alchimia e che divenne membro d'onore dell'Accademia delle Scienze di Prussia dal 20 dicembre 1764, oltre ad avere accesso dal 1774 alla carica di Prevosto del Duomo di Brandeburgo.\nMassone, come i suoi due fratelli Wilhelm Adolf e Leopold, a partire dal 1771 fu \"Socius, Amicus et Fautor ordinis\". Fu membro della \"Stretta Osservanza\" e prefetto di Berlino dal 1773. Dal 1772 al 1799 fu Gran maestro nazionale della Gro\u00dfen National-Mutterloge \"Zu den drei Weltkugeln\", che era sotto la protezione di Federico II di Prussia."}
{"id": "2433219", "revid": "1543377", "url": "https://it.wikipedia.org/wiki?curid=2433219", "title": "Parco nazionale della Regina Elisabetta", "text": "Il parco nazionale Queen Elizabeth (QENP, ufficiosamente anche QEP) \u00e8 un'area protetta situata nell'Uganda occidentale. Istituito nel 1952, occupa una superficie di 1978 km\u00b2 e confina ad ovest con il lago Edoardo e il parco nazionale dei Virunga nella Repubblica Democratica del Congo e a nord con il Ruwenzori. Il parco si estende a cavallo dei distretti di Kasese, Rubirizi, Rukungiri e Bushenyi.\nL'altezza sul livello del mare \u00e8 compresa tra 1000 e 1300 m, ma sul Ruwenzori sale a 5110 m. Le precipitazioni annue presentano valori compresi tra 700 mm a Mweya, al centro del parco, e 1250 mm nella parte settentrionale e nella foresta di Maramagambo.\nLa zona del parco meglio attrezzata dal punto di vista turistico \u00e8 quella intorno al centro visitatori, situato sulla penisola di Mweya tra il lago Edoardo e il canale di Kazinga. Quest'ultimo scorre tra il lago Giorgio ad est, con una leggera pendenza, fino al lago Edoardo nella parte occidentale del parco nazionale. Le gite in barca su questo corso d'acqua naturale offrono eccellenti opportunit\u00e0 per osservare ippopotami e pellicani, nonch\u00e9 i numerosi uccelli migratori europei che giungono qui per svernare.\nFlora e fauna.\nIl parco comprende una vasta gamma di ambienti e paesaggi: savane aperte, foreste pluviali tropicali, fitte paludi di papiro, crateri e laghi, compresi due dei grandi laghi del Rift dell'Africa orientale, il lago Edoardo e il lago Giorgio.\nLa foresta pluviale tropicale si sviluppa nella parte sud-orientale del parco, mentre a nord del lago Giorgio vi sono vaste paludi di papiri. Entrambe le rive del canale di Kazinga sono dominate da una fitta boscaglia. Zone erbose e savane ad acacia si trovano a nord del canale di Kazinga, nella parte centrale del parco e nella regione di Ishasha alla sua estremit\u00e0 meridionale. Nella cosiddetta \"Crater Area\" predomina la prateria.\nIl parco \u00e8 particolarmente ricco di specie, con quasi 100 specie di mammiferi e oltre 600 specie diverse di uccelli. Scimpanz\u00e9 abituati alla presenza dell'uomo e altre specie di primati si possono osservare nella \"Kyambura Gorge\", nella parte orientale del parco. Diverse specie di scimmie e ilocheri si possono trovare anche nella foresta di Maramagambo. Nella parte meridionale del parco, nella zona di Ishasha, si possono osservare la gru pavonina, uccello nazionale dell'Uganda, e il damalisco, anche se le grandi mandrie di damalischi per le quali questa zona era famosa sono ora crollate. Qui i leoni hanno l'abitudine di arrampicarsi sugli alberi. I laghi craterici e i laghi salati a volte appaiono rosa, visti da lontano, a causa dell'elevata popolazione di fenicotteri.\nTra le altre specie animali tipiche o presenti nel parco nazionale figurano, ad esempio, il comune kob dell'Uganda, il bufalo africano, l'oribi, l'elefante, il leone e la mangusta striata, oltre a vari martin pescatori, aquile pescatrici africane e aironi golia. La popolazione di elefanti \u00e8 diminuita dai circa 4000 esemplari del 1971, ai 2931 del 1973, ai 1978 del 1981 fino ai circa 700 del 1987 a causa della pressione del bracconaggio.\nAnche il santuario faunistico di Kigezi (330 km\u00b2) a sud del parco nazionale, la riserva forestale di Kitale (550 km\u00b2) a nord e la riserva di Toro-Semliki (quasi 500 km\u00b2) fornirebbero un habitat ottimale per gli elefanti."}
{"id": "2433221", "revid": "14691", "url": "https://it.wikipedia.org/wiki?curid=2433221", "title": "Lago George", "text": ""}
{"id": "2433222", "revid": "28592", "url": "https://it.wikipedia.org/wiki?curid=2433222", "title": "Sanzioni", "text": ""}
{"id": "2433224", "revid": "144796", "url": "https://it.wikipedia.org/wiki?curid=2433224", "title": "Federico Augusto di Brunwick-Wolfenb\u00fcttel-Oels", "text": ""}
{"id": "2433225", "revid": "486946", "url": "https://it.wikipedia.org/wiki?curid=2433225", "title": "Lago Edward", "text": ""}
{"id": "2433227", "revid": "108865630", "url": "https://it.wikipedia.org/wiki?curid=2433227", "title": "Strato germinativo", "text": "Nell'anatomia umana lo strato germinativo (detto anche basale perch\u00e9 ne costituisce la base) \u00e8 uno strato dell'epidermide la cui funzione \u00e8 quella di produrre cellule\nAnatomia.\nSi tratta della parte pi\u00f9 profonda dell'epidermide, sotto lo strato chiamato spinoso.\nFunzionalit\u00e0 cellulare.\nLe cellule che costituiscono lo strato basale sono posizionate in un'unica fila, hanno forma cubica con nucleo ovale e citoplasma basofilo e soprattutto sono cellule staminali dotate di intensa attivit\u00e0 proliferativa. Presentano sulla superficie basale emidesmosomi che le ancorano al derma sottostante."}
{"id": "2433231", "revid": "767487", "url": "https://it.wikipedia.org/wiki?curid=2433231", "title": "Canale di Kazinga", "text": "Il canale di Kazinga \u00e8 un canale naturale lungo 32\u00a0km che collega i laghi Edward e George in Uganda. Prende il nome da un omonimo villaggio di pescatori, situato sulle sue sponde. Il canale domina il paesaggio del Parco nazionale della Regina Elisabetta, il principale parco nazionale faunistico, e attrae una vasta fauna; vi si registra tra l'altro, una delle massime concentrazioni di coccodrilli e ippopotami al mondo."}
{"id": "2433236", "revid": "599013", "url": "https://it.wikipedia.org/wiki?curid=2433236", "title": "\u00c1urea Cruz", "text": "Biografia.\n\u00c8 la sorella minore dell'ex pallavolista Eva Cruz.\nCarriera.\nClub.\nLa carriera di \u00c1urea Cruz inizia a livello giovanile nella squadra della . Nel 1998 inizia la carriera professionistica con le ; un anno dopo vince la Liga de Voleibol Superior Femenino, venendo eletta MVP delle finali. Per motivi di studio si sposta negli Stati Uniti d'America, dove gioca per quattro stagioni per la , con cui \u00e8 finalista nell'edizione 2003 della NCAA Division I. Terminati gli studi rientra in Porto Rico, dove gioca per due stagioni con le .\nNella stagione 2005-06 gioca nella Serie A1 italiana con la maglia dell', mentre nell'annata successiva difende i colori dell'. Le due stagioni successive \u00e8 prima in Spagna con l' e poi in Corea del Sud con lo . Nella stagione 2009 torna nuovamente alle , vincendo per la seconda volta lo scudetto.\nNella stagione 2009-2010 torna in Italia, ingaggiata dal , col quale vince la Coppa Italia 2010, successo bissato anche la stagione seguente. Nel campionato 2012-13 viene ingaggiata dal , club della Superliqa azera, dove rimane per tre annate, vincendo tre scudetti, peraltro impreziositi da diversi riconoscimenti individuali.\nNell'annata 2015-16 \u00e8 nella Serie A1 italiana difendendo i colori dell' di Novara, mentre nell'annata successiva passa alla . Nel gennaio 2018 torna il campo col , nella Voleybol 1. Ligi turca per la seconda parte del campionato 2017-18.\nPer la stagione 2018-19 \u00e8 nuovamente nella massima divisione italiana al , mentre in quella seguente si trasferisce alla , neopromossa in Serie A1, dove resta fino alla fine di dicembre 2019. Si accasa quindi con le per la Liga de Voleibol Superior Femenino 2020, tornando a giocare in patria dopo undici anni, mentre nel 2021 partecipa alla prima edizione dell': al termine degli impegni nella lega statunitense, partecipa alla Liga de Voleibol Superior Femenino 2021 con le .\nNazionale.\nNel 1999 debutta nella nazionale portoricana, con cui nel 2006 vince la medaglia di bronzo ai XX Giochi centramericani e caraibici; nel 2009, dopo il terzo posto alla Coppa panamericana, \u00e8 finalista al campionato nordamericano w un anno dopo \u00e8 medaglia d'argento ai XXI Giochi centramericani e caraibici.\nIn seguito vince la medaglia di bronzo al campionato nordamericano 2013 e alla Coppa panamericana 2014, mentre si aggiudica l'argento ai XXII Giochi centramericani e caraibici, per poi vincere altri due bronzi alla NORCECA Champions Cup 2015, dove viene premiata come miglior schiacciatrice, e al campionato nordamericano 2015.\nConquista poi la medaglia d'argento alla Coppa panamericana 2016 e centra la storica prima qualificazione della formazione caraibica ai Giochi olimpici, partecipando ai Giochi della XXXI Olimpiade di Rio de Janeiro. Dopo aver disputato nel gennaio 2020 il torneo di qualificazione nordamericano ai Giochi della XXXII Olimpiade, chiuso al secondo posto e senza conquistare la qualificazione, annuncia il suo ritiro dalla nazionale."}
{"id": "2433237", "revid": "767487", "url": "https://it.wikipedia.org/wiki?curid=2433237", "title": "Afro Samurai", "text": ", scritto anche come AFRO SAMURAI, \u00e8 un manga \"seinen\" \"d\u014djinshi\" scritto e disegnato da Takashi Okazaki, serializzato a cadenza irregolare sulla rivista per manga \"d\u014djinshi\" \"Nou Nou Hau\" da novembre 1998 a settembre 2002. Ispirata dall'amore di Okazaki per la musica soul e hip hop e per i media americani, le vicende della serie ruotano intorno alla vita di Afro Samurai, il quale assiste impotente da bambino all'uccisione del padre Rokutaro \u2014 possessore della fascia chiamata Numero 1 \u2014 da parte del pistolero Justice, possessore della fascia Numero 2. Una volta cresciuto, Afro parte per un viaggio alla ricerca di Justice, in modo da poterlo uccidere e vendicare la scomparsa del proprio padre.\nUna miniserie televisiva anime da 5 episodi, ispirata al manga originale e prodotta dallo studio Gonzo, \u00e8 stata trasmessa nel 2007 su Fuji TV e Paramount Network. Un film anime per la televisione, intitolato \"\" e prodotto sempre dallo studio Gonzo, \u00e8 stato trasmesso nel 2009 su Fuji TV e Paramount Network, guadagnandosi in seguito due nomination agli Emmy. In seguito alla distribuzione sul mercato dell'anime, il fumetto originale di Okazaki \u00e8 stato riproposto in una versione da due volumi. Quest'ultima versione del manga \u00e8 stata pubblicata in Italia da Panini Comics tramite la propria divisione Planet Manga nel 2009.\nInoltre, \"Afro Samurai\" ha ricevuto un videogioco e un cameo in un film live-action. Riguardo l'anime, due album contenenti la colonna sonora composta da RZA dei Wu-Tang Clan sono stati pubblicati in Giappone.\nTrama.\nIn un Giappone futuristico con in vigore ancora il sistema feudale, si dice che colui che brandir\u00e0 la fascia chiamata Numero 1 sar\u00e0 il combattente pi\u00f9 fiero al mondo e avr\u00e0 tra le sue mani un potere al pari di quello degli dei. Il solo modo per ottenere tale fascia \u00e8 quello di sfidare il possessore attuale in un combattimento. Tuttavia, soltanto chi possiede la fascia Numero 2 pu\u00f2 permettersi di sfidare il possessore di Numero 1, mentre chiunque pu\u00f2 fronteggiare chi tiene con s\u00e9 la Numero 2, rendendo il possessore di questi condannato ad affrontare continue lotte. Tra le montagne, il combattente Justice, indossante la fascia Numero 2, duella con il possessore di Numero 1, Rokutaro, il quale rimane decapitato durante la lotta prima che l'avversario entri in possesso della sua fascia. Afro Samurai, figlio di Rokutaro, \u00e8 testimone del combattimento e giura vendetta contro Justice, che gli dice di cercarlo solo quando sar\u00e0 \"pronto per fronteggiare un dio\".\nDiversi anni dopo, Afro \u00e8 divenuto il possessore di Numero 2, nonch\u00e9 un esperto spadaccino che viaggia per i monti Shumi in cerca di Justice, in compagnia di un misterioso individuo dalla parlantina estenuante di nome Ninja-Ninja. Lungo il proprio cammino, Afro affronta diversi nemici incluso il \"Clan dei sette vuoti\", determinati a ottenenere la fascia Numero 1 per i loro scopi. Durante una battaglia, per\u00f2, Afro rimane ferito, ma si salva per miracolo e viene soccorso da una donna di nome Okiku. La donna si dimostra interessata al samurai, e nonostante egli tenti di resistere, finir\u00e0 per cedere e passare una notte di passione con lei. La ragazza per\u00f2 si rivela essere sia un membro dei Sette che una vecchia conoscenza di Afro, ma verr\u00e0 uccisa dai suoi stessi alleati per aver aiutato il samurai a scampare da un'imboscata. Dopo parecchio tempo, Afro arriva ai monti Shumi e al quartier generale dei Sette, dove affronta e uccide loro e i loro svariati agenti, robot e assassini, incluso l'Afro Droid, creato a sua immagine e somiglianza e con le sue stesse abilit\u00e0. Si batte inoltre contro il vendicativo amico d'infanzia Jinno.\nUn flashback narrativo rivela successivamente che l'insegnante samurai con il quale Afro si era allenato da piccolo per diventare spadaccino, noto come Maestro della spada, indoss\u00f2 la fascia Numero 2, sino al momento in cui incontr\u00f2 e si confront\u00f2 con il protagonista. Entrambi vennero attaccati e uccisi, lasciando Afro, Jinno, Otsuru (Okiku) e il loro maestro vivi. Nel momento in cui Afro uccise il loro maestro e reclam\u00f2 il possesso della fascia Numero 2, Jinno gli giur\u00f2 vendetta, ma a causa delle ferite scivol\u00f2 da una scogliera e scompare. Poco dopo, vediamo come i Sette recuperarono Otsuru e Jinno in fin di vita e con il corpo martoriato, decidendo, tramite il loro scienziato, di trasformare Jinno in un cyborg con una maschera a forma di orsacchiotto (come quello della sorella) e di metterlo in cima al monte per aspettare il suo ex amico. La narrazione torna al presente e Jinno affronta Afro, dimostrandosi abile quanto lui, ma nella lotta egli uccide Ninja-Ninja, che si scopre essere l'amico immaginario di Afro.\nQuest'ultimo riesce a fermare l'avversario e sconfiggerlo, senza per\u00f2 ucciderlo, essendo ancora legato al suo amico. Afro entra quindi nel tempio del Numero 1 e scopre l'esistenza di altre fasce, la cui classificazione \u00e8 del tutto sconosciuta, e nota che i corpi di coloro che hanno posseduto tali fasce vengono colpiti. Giunge quindi sulla scena Justice, che racconta al protagonista la verit\u00e0: la fascia Numero 1, bench\u00e9 doni un grande potere, deve essere combinata con le altre (compresa la Numero 2) per donare il potere degli dei. Detto ci\u00f2 affronta in duello Afro, e il combattimento tra i due \u00e8 lungo e difficile per entrambe le parti (Justice \u00e8 invecchiato e Afro \u00e8 rimasto gravemente ferito nello scontro con Jinno), ma alla fine il vecchio pistolero viene sconfitto. Afro ottiene cos\u00ec la Numero 1, prima che tutte le fasce scompaiano nel nulla, e fa poi ritorno tra le montagne per confrontarsi con Jinno, il quale indossa ogni tipo di fascia per poter soddisfare la propria vendetta.\nProduzione.\nTakashi Okazaki ha iniziato a disegnare personaggi afroamericani su oggetti come le scatole dei Kleenex quando era un adolescente, ispirato dalla sua passione per la musica hip hop e soul. Ha inserito inoltre nei suoi disegni idee tipiche dei media americani e la loro raffigurazione della cultura giapponese. Successivamente, Takashi ha iniziato a inserire nei suoi lavori elementi inerenti ai samurai, sviluppando cos\u00ec gradualmente l'aspetto grafico di Afro, il quale \u00e8 ispirato al samurai nero Yasuke vissuto durante il periodo Sengoku in Giappone. Okazaki ha iniziato a scrivere il \"d\u014djinshi\" originale, poi intitolato \"Afro Samurai!\", quando lui e i suoi amici hanno iniziato la pubblicazione indipendente della rivista artistica \"Nou Nou Hau\". Il \"numero 0\" preparatorio di \"Nou Nou Hau\" \u00e8 stato pubblicato nel novembre 1998 con \"Afro Samurai\" presente in copertina. Takashi Okazaki ha scritto l'intero manga seguendo la lettura occidentale, con elementi provenienti sia dai fumetti giapponesi che da quelli inglesi. Nell'ultima pagina del suo manga, inoltre, l'autore usa Afro Samurai per una pubblicit\u00e0 che promuoveva cibo per gatti. In occasione dell'uscita dell'adattamento animato, Okazaki ha rivisto il manga \"d\u014djinshi\", introducendo molte migliorie grafiche. Presso la Japan Society dal 13 marzo al 14 giugno 2009, l'immagine del \"d\u014djinshi\" \"Afro Samurai\" presente in copertina sul numero 0 di \"Nou Nou Hau\" \u00e8 stata presentata all'esposizione \"KRAZY!: The Delirious World of Anime + Manga + Video Games\".\nMedia.\nManga.\nScritto e illustrato da Takashi Okazaki, \"Afro Samurai\" \u00e8 stato originariamente pubblicato nella rivista autofinanziata \"Nou Nou Hau\", dedita alla pubblicazione di manga \"d\u014djinshi\". Comparsa per la prima volta sul numero 0 del periodico, la versione \"d\u014djinshi\" \u00e8 stata pubblicata per la prima volta tra novembre 1998 e settembre 2002. In seguito all'uscita dell'anime, Takashi Okazaki ha revisionato l'intero progetto, sviluppando una nuova versione. Nonostante la nuova versione del manga sia stata fatta in Giappone, la prima edizione \u00e8 stata edita da Seven Seas Entertainment e Tor Books negli Stati Uniti per due volumi \"tank\u014dbon\". Come supplemento speciale, alcuni estratti in miniatura del manga \"d\u014djinshi\" sono stati mostrati alla fine del primo volume. Un'edizione in lingua inglese del manga \u00e8 stata pubblicata da Tor Books e Seven Seas, sotto l'etichetta \"Tor/Seven Seas\". In Italia i due volumi sono stati pubblicati da Panini Comics attraverso la propria divisione Planet Manga tra il 12 aprile e il 6 settembre 2009. Il manga \u00e8 stato pubblicato successivamente anche in patria in un unico volume il 18 dicembre 2009, anche in edizione limitata con tutti i capitoli della versione originale d\u014djinshi, inclusi in un volume dedicato.\nAnime.\nL'anime \u00e8 stato prodotto dallo studio giapponese Gonzo in collaborazione con Samuel L. Jackson e l'autore Takashi Okazaki, e si compone di cinque episodi per Paramount Network di 2007. La colonna sonora \u00e8 stata affidata a RZA del Wu-Tang Clan.\nFilm.\nUn film basato sull'anime, \"\", \u00e8 andato in onda per Paramount Network nel 2009. La colonna sonora \u00e8 stata affidata a RZA del Wu-Tang Clan.\nVideogioco.\nIl 27 gennaio 2009 \u00e8 stato pubblicato un videogioco 3D dedicato ad \"Afro Samurai\", sviluppato da Namco Bandai per PlayStation 3 e Xbox 360. Si tratta di un videogioco d'azione in cui bisogna attraversare otto livelli nei panni del protagonista Afro, facendo uso della katana come arma per uccidere i nemici che gli si pareranno contro, sfruttando sequenze di combo micidiali ed altre abilit\u00e0 fuori dall'ordinario come rallentare il tempo oppure utilizzare la spada per deviare i proiettili. Un sequel, intitolato \"\", sviluppato da Versus Evil, e pubblicato da Redacted Studios, \u00e8 stato rilasciato nel settembre 2015 per Microsoft Windows e PlayStation 4. Purtroppo, essendo un titolo solo digitale, \u00e8 stato rimosso da tutti i negozi a causa della ricezione negativa del gioco. Anche la versione Xbox One non \u00e8 mai stata rilasciata."}
{"id": "2433238", "revid": "1543377", "url": "https://it.wikipedia.org/wiki?curid=2433238", "title": "Spartina", "text": "Spartina (comunemente nota in ambito anglosassone come \"cordgrass\" o \"cord-grass\") \u00e8 un genere di piante erbacee della famiglia Poaceae, che include 14 specie.\nDescrizione.\nQueste piante sono a crescita rapida. Le specie variano in dimensione da 0,3 a 2 m in altezza. Molte specie generano ibridi, se esse vengono a contatto.\nDistribuzione e habitat.\nLe specie di \"Spartina\" sono native delle coste dell'Oceano Atlantico di: Europa occidentale e meridionale, Africa nord-occidentale e meridionale, Americhe e isole dell'Oceano Atlantico meridionale.\nUna o due specie vivono sulla costa dell'Oceano Pacifico del Nord America e negli ambienti di acqua dolce dell'entroterra delle Americhe.\nLa pi\u00f9 alta biodiversit\u00e0 delle specie si trova sulle coste orientali del Nord America e Sud America, particolarmente in Florida.\nEsse formano grandi e spesso dense colonie, particolarmente nelle paludi salate costiere.\nTassonomia.\nSi riportano le 14 specie selezionate e ibridi di \"Spartina\":\nColtivazione.\nLa \"Spartina\" \u00e8 stata piantata dagli uomini per correggere le zone dalla spoliazione e l'erosione, e per rifornire di cibo il bestiame. Vari individui del genere (specialmente la \"Spartina alterniflora\" e suoi derivati, \"Spartina anglica\" e \"Spartina \u00d7 townsendii\") si sono espansi fuori dai loro confini nativi diventando specie invasive.\nLe specie di \"Spartina\" vengono utilizzate come cibo dalle larve di alcune specie di lepidotteri incluso la \"Poanes aaronii aaronii\" (\"aaron's akipper\"), la quale si nutre esclusivamente della \"Spartina liscia\", e la \"Ectropis crepuscularia\" (\"engrailed\")."}
{"id": "2433243", "revid": "729019", "url": "https://it.wikipedia.org/wiki?curid=2433243", "title": "Carlo Cristiano Ermanno di W\u00fcrttemberg-Oels", "text": "Biografia.\nCarlo Cristiano Ermanno era l'unico figlio del Duca Cristiano Ulrico II di W\u00fcrttemberg-Wilhelminenort (1652-1704) e di Filippina Carlotta (1691-1758), figlia del Conte Ermanno di Redern e Krappitz. Egli si trov\u00f2 ad essere il nipote del fondatore della sua linea regnante su Oels dal momento che questi l'aveva ottenuta per matrimonio dai reggenti di Boemia.\nIl principe inizi\u00f2 ancora giovane la carriera militare frequentando le scuole di Oels, Stoccarda ed infine l'Universit\u00e0 di Tubinga. Egli combatt\u00e9 le prime battaglie nell'esercito Imperiale contro la Francia, passando per desiderio della madre poi all'esercito danese. Nel 1736 divenne Maggiore Generale di cavalleria, ottenendo grande favore dal Re di Danimarca che nel 1739 lo nomin\u00f2 comandante delle sue guardie personali. Egli ottenne le onorificenze dell'Ordine dell'Elefante e dell'Ordine dell'Union Parfaite. Alla morte di Cristiano VI di Danimarca nel 1747 fece ritorno ad Oels e venne nominato da Re Federico II di Prussia Luogotenente Generale, divenendo governatore di Breslavia e ricevendo la medaglia dell'Ordine dell'Aquila Nera.\nNel 1744 alla morte di Carlo Federico II di W\u00fcrttemberg-Oels ottenne il governo del ducato di Oels. L'anno successivo mor\u00ec anche il duca Carlo di W\u00fcrttemberg-Bernstadt senza eredi, e Carlo Cristiano ottenne anche i suoi territori.\nLa creazione di Carlsruhe.\nLa leggenda vuole che Carlo Cristiano nel 1745 stesse andando a caccia a cavallo nella foresta e si addorment\u00f2. Egli sogn\u00f2 di creare in quel luogo una citt\u00e0 ed al suo risveglio segu\u00ec il consiglio fondando una citt\u00e0 che port\u00f2 il suo nome. Dapprima il complesso si svilupp\u00f2 attorno ad una residenza di caccia da lui fatta costruire, espandendosi successivamente nell'area circostante.\nMatrimonio e figli.\nCarlo Cristiano spos\u00f2 Maria Sofia Guglielmina, figlia del conte Federico Ernesto di Solms-Laubach l'8 aprile 1741 a Laubach, dalla quale ebbe i seguenti eredi:"}
{"id": "2433244", "revid": "24852413", "url": "https://it.wikipedia.org/wiki?curid=2433244", "title": "Codice diplomatico gaetano", "text": ""}
{"id": "2433245", "revid": "144796", "url": "https://it.wikipedia.org/wiki?curid=2433245", "title": "Brunswick-Oels", "text": ""}
{"id": "2433247", "revid": "1412194", "url": "https://it.wikipedia.org/wiki?curid=2433247", "title": "Ghiandole sudoripare eccrine", "text": "Le ghiandole sudoripare eccrine sono un gruppo di ghiandole di costituzione tubolare presenti sulla superficie cutanea del corpo umano e alcuni altri Primati. Sono in numero variabile circa 2-5 milioni, esse variano per fattori ambientali. Queste ghiandole sembrano essere una caratteristica di recente formazione filogenetica, dal momento che compaiono solo nei Primati pi\u00f9 vicini all'uomo come scimpanz\u00e9, gorilla e orango.\nQueste ghiandole prendono il nome dal tipo di secrezione che operano, cio\u00e8 \"eccrina\". Essa prevede la secrezione del solo prodotto delle cellule, tramite trasporto attivo e diffusione, con la caratteristica peculiare di non accumulare il proprio secreto. Si differenziano dalle ghiandole sudoripare apocrine, che partecipano alla secrezione con parte della membrana apicale e del citoplasma.\nDisposizione.\nLe ghiandole sudoripare eccrine sono presenti in quasi tutta la superficie del corpo eccetto che a livello di glande, clitoride, superficie interna del prepuzio, piccole labbra e faccia interna del padiglione auricolare. Si trovano, invece, in massima densit\u00e0 sul palmo delle mani e nella pianta dei piedi. La parte secernente si trova nel derma e nelle ghiandole di maggiori dimensioni pu\u00f2 arrivare anche all'ipoderma.\nFunzioni.\nLe principali funzioni delle ghiandole sudoripare sono:\nIl sudore entra anche a far parte del film idrolipidico cutaneo.\nAttivit\u00e0.\nLe ghiandole sudoripare eccrine sono deputate alla produzione del sudore eccrino. La produzione non \u00e8 continua, ma dipende da diversi stimoli che influenzano anche le regioni in cui avviene la produzione stessa. Il caldo, per esempio, provoca una sudorazione prevalentemente sulla fronte, sul collo, sul dorso, sul torace e sul dorso delle mani. Stimoli emozionali riguardano invece le regioni delle ascelle, lati del tronco, nel palmo delle mani e nella pianta dei piedi. In 24 ore pu\u00f2 essere prodotta una quantit\u00e0 variabile di sudore, che pu\u00f2 arrivare anche a 10-12 litri.\nL'attivit\u00e0 delle ghiandole \u00e8 controllata dall'ipotalamo e le fibre nervose efferenti per le cellule sercernenti sono colinergiche, mentre sono adrenergiche per le cellule mioepiteliali. A temperatura ambiente avviene la cosiddetta \"perspiratio insensibilis\", l'azione non apparente della ghiandole sudoripare, resa evidente da alcuni fattori chimici, metabolici o psichici.\nStruttura.\nDal punto di vista istologico sono \"ghiandole tubulari semplici di tipo glomerulare\". La porzione secernente forma appunto un gomitolo, detto \"glomerulo\", di diametro variabile fra 0,1 mm e 1 mm. Ogni ghiandola poi presenta un dotto escretore che sale con un percorso ondulato o rettilineo nel derma per terminare a spirale nell'epidermide prima di sboccare sulla superficie cutanea.\nGlomerulo.\nIl glomerulo delle ghiandole eccrine \u00e8 composto da due strati di cellule: uno esterno di \"cellule mioepiteliali\" ed uno interno di \"cellule epiteliali secernenti\". Le cellule mioepiteliali poggiano sulla membrana basale prendendovi contatto insieme ad alcuni prolungamenti delle cellule secernenti; la loro contrazione spreme le ghiandole e permette la fuoriuscita del sudore. Le cellule secernenti, invece, si dividono a loro volta in due tipi diversi per forma e struttura: \"cellule chiare\" e \"cellule scure\".\nCellule chiare.\nLe cellule chiare sono di forma piramidale e sierose; si pongono in contatto con le cellule mioepiteliali nel lato basale, mentre nel lato apicale posso sporgere nel lume con piccoli microvilli oppure entrare in contatto con le cellule scure. Le cellule chiare delimitano un sistema intercellulare di capillari di secrezione. A livello basale la membrana presenta numerose invaginazioni simili a strutture nel tubulo renale e dei condotti salivari. Tra queste invaginazione trovano posto numerosi mitocondri a forma di bastoncello. Le cellule presentano anche numerosi granuli di glicogeno, un reticolo endoplasmatico granulare ed un nucleo tondeggiante. Il loro ruolo \u00e8 la produzione della componente idrosalina del sudore.\nCellule scure.\nLe cellule scure o mucoidi sono l'altro tipo cellulare presente nello strato di cellule secernenti del glomerulo. Presentano nel citoplasma piccole gocce contenenti muco che, una volta secreto, si dispone intorno al dotto escretore per riassorbire molti degli elettroliti secreti dalle cellule chiare per fare in modo che il sudore definitivo sia ipotonico rispetto al plasma.\nDotto escretore.\nIl dotto escretore \u00e8 formato da due strati di cellule: quello pi\u00f9 profondo e a contatto con la membrana basale \u00e8 simile alle cellule chiare del glomerulo, mentre quelle pi\u00f9 luminali presentano un orletto a spazzola costituito da numerosi piccoli microvilli che riassorbono parte degli elettroliti appena secreti. I dotti escretori si aprono solo all'apice delle creste epidermiche e sono spesso forniti di una laminetta cornea che impedisce l'entrata di microbi.\nSudore eccrino.\nIl sudore viene formato all'interno del glomerulo dalle cellule presenti. Il sudore eccrino, in particolare, \u00e8 un liquido inodore, incolore e limpido. Il 98-99% \u00e8 costituito da acqua, mentre il restante 1-2% da soluti inorganici (di cui la maggiore parte [NaCl]) ed organici (urea, acido urico, acido lattico, creatinina). La sua densit\u00e0 \u00e8 circa 1,004 e il pH varia da 5 a 7,5.\nEmbriologia.\nSi sviluppano dal terzo mese di vita dell'embrione, ma la loro attivit\u00e0 si mostra dopo 10 giorni dalla nascita."}
{"id": "2433250", "revid": "587663", "url": "https://it.wikipedia.org/wiki?curid=2433250", "title": "Onda radio", "text": ""}
{"id": "2433252", "revid": "54253", "url": "https://it.wikipedia.org/wiki?curid=2433252", "title": "Le Toya Luckett", "text": ""}
{"id": "2433254", "revid": "54253", "url": "https://it.wikipedia.org/wiki?curid=2433254", "title": "Interlacciamento", "text": ""}
{"id": "2433258", "revid": "1371684", "url": "https://it.wikipedia.org/wiki?curid=2433258", "title": "Catacomba di San Castulo", "text": "La catacomba di San Castulo \u00e8 una catacomba di Roma, posta in via San Castulo, nei pressi di via Casilina vecchia, nel quartiere Tuscolano.\nToponimo.\nEsso \u00e8 il primo cimitero fuori Porta Maggiore lungo l'antica via Labicana (oggi via Casilina). La leggendaria \"passio\" di San Castulo e il \"\u201cDe locis sanctis martyrum quae sunt foris civitatis Romae\u201d\" (itinerario per pellegrini della fine del VII secolo) lo collocano \"iuxta aquaeductum\": gli studiosi identificano questo acquedotto con l'acquedotto Claudio lungo la ferrovia Roma-Napoli. Inoltre i due testi indicano il luogo di sepoltura del martire \"in arenario\": questo \u00e8 un altro segno che permette di identificare la nostra catacomba con quella di San Castulo, in quanto, nell'Ottocento, Giovanni Battista de Rossi aveva scoperto che il cimitero era stato ricavato da un'antica cava di pozzolana.\nStoria.\nLa catacomba, oggi in pessimo stato di conservazione ed inaccessibile, fu scoperta per la prima volta nel 1685 da Raffaele Fabretti, che la identific\u00f2 con quella di San Castulo per aver trovato dei frammenti di iscrizione (oggi per\u00f2 ritenuti dei falsi) con la scritta \"martyre dominu Castulu\". Fu poi riscoperta dal de Rossi nel 1864.\nI martiri.\nDue sono i martiri ricordati in questa catacomba. Castulo, celebrato dal Martirologio Romano il 26 marzo, secondo antiche leggende era un cameriere di Diocleziano, che avrebbe dato rifugio nel palazzo imperiale a molti cristiani perseguitati, tra cui lo stesso papa Caio: scoperto a seguito di un tradimento, sub\u00ec il martirio. Il \"De locis\" parla anche di un vescovo martire, Stratonico, di cui per\u00f2 le fonti non dicono assolutamente nulla. Di certo sappiamo che le reliquie dei due martiri furono traslate da papa Pasquale I (817-824) nella basilica di Santa Prassede."}
{"id": "2433263", "revid": "372624", "url": "https://it.wikipedia.org/wiki?curid=2433263", "title": "IP3", "text": ""}
{"id": "2433266", "revid": "124123", "url": "https://it.wikipedia.org/wiki?curid=2433266", "title": "Bahi Ladgham", "text": ""}
{"id": "2433268", "revid": "1543377", "url": "https://it.wikipedia.org/wiki?curid=2433268", "title": "Trans-Texas Corridor", "text": "Il Trans-Texas Corridor, abbreviato in TTC, \u00e8 un'infrastruttura del Texas incompiuta. Si trattava di un gruppo di strade, ferrovie e linee elettriche che percorrevano insieme circa 6400\u00a0km. Esso faceva parte di un progetto che mirava a collegare i tre paesi del Nord America attraverso un corridoio multimodale tra Citt\u00e0 del Messico, in Messico, e Winnipeg, in Canada. Il progetto, proposto nel 2001, dopo considerevoli critiche e controversie, fu interrotto nel 2010 sia nella progettazione che nelle prime fasi di costruzione."}
{"id": "2433273", "revid": "1784425", "url": "https://it.wikipedia.org/wiki?curid=2433273", "title": "H\u00e9di Nouira", "text": "Fu il primo presidente della Banca centrale tunisina, istituita nel 1958.\nOppositore delle politiche di collettivizzazione e alla svolta socialista degli anni sessanta, fu quindi Primo ministro della Tunisia dal 2 novembre 1970 al 23 aprile 1980, portando avanti politiche liberali, che risollevarono in un primo momento l'economia tunisina ma che crearono anche gravi squilibri sociali."}
{"id": "2433276", "revid": "1442080", "url": "https://it.wikipedia.org/wiki?curid=2433276", "title": "Medibank International 2008 - Singolare maschile", "text": "Il singolare del Medibank International 2008 \u00e8 stato un torneo di tennis facente parte dell'ATP Tour.\nJames Blake era il detentore del titolo, ma ha perso nel 1\u00ba turno contro Fabrice Santoro.\nDmitrij Tursunov ha vinto in finale 7\u20136(3), 7\u20136(4), contro Chris Guccione."}
{"id": "2433277", "revid": "118263167", "url": "https://it.wikipedia.org/wiki?curid=2433277", "title": "Ghiandole sudoripare apocrine", "text": "Le ghiandole sudoripare apocrine sono un gruppo di ghiandole sudoripare presenti nella cute poco rappresentate nell'uomo.\nIl nome che portano per\u00f2 non \u00e8 riconducibile al tipo di secrezione che le cellule operano, ovvero quella \"ap\u00f2crina\"; esse infatti a livello dell'adenomero presentano delle estroflessioni del citoplasma che in passato fece pensare si trattasse appunto di secrezione apocrina: nella realt\u00e0 il tipo di secrezione \u00e8 semplicemente \"merocrino\", dal momento che non riversano all'esterno parte del citoplasma, ma solo delle grosse vescicole secretorie. Pertanto si distinguono dalle ghiandole sudoripare eccrine.\nMolte delle ghiandole presenti nel corpo umano sono ghiandole apocrine modificate (ad esempio la ghiandola mammaria, le ghiandole perineali, le ghiandole ceruminose auricolari e le ghiandole di Moll delle palpebre).\nDisposizione.\nNell'Uomo si trovano solo nell'ascella, nell'inguine, nell'areola mammaria, nel monte di Venere, nella regione sottombelicale, nelle grandi labbra, nello scroto e nel perineo. Sono pi\u00f9 numerose nella donna rispetto all'uomo e le persone con la pelle scura ne possiedono circa tre volte tanto rispetto ai caucasici.\nFunzioni.\nLe ghiandole sudoripare apocrine, a differenza di quelle eccrine, sono filogeneticamente pi\u00f9 antiche e sono legate a numerose funzioni non meramente di termoregolazione che le eccrine non hanno. La presenza accertata di \"feromoni\", d\u00e0 al sudore apocrino un ruolo di riconoscimento olfattivo di specie e sesso.\nQueste ghiandole sono piccole e inattive durante l'infanzia. La loro funzionalit\u00e0 inizia durante la pubert\u00e0, et\u00e0 in cui si \u00e8 pi\u00f9 soggetti a patologie legate ad una loro qualche anormalit\u00e0. Secernono una sostanza dal caratteristico odore (perch\u00e9 contenente pi\u00f9 grassi rispetto alle ghiandole eccrine) maggiormente durante gli stati emotivi. \u00c8 stimolato dagli androgeni ed \u00e8 la ghiandola dell'odore corporeo, quello che ci pu\u00f2 dare l'attrazione o la repulsione verso gli altri.\nStruttura.\nCome le ghiandole sudoripare eccrine sono ghiandole \"tubuloglomerulari semplici\". Il glomerulo \u00e8 presente nella parte profonda del derma, nello strato reticolare, ed \u00e8 formato da tubuli aggrovigliati in anse. Il tubulo \u00e8 formato da cellule che hanno forma diversa a seconda della fase secretorie: se a riposo sono cubiche, se in attivit\u00e0 batiprismatiche. Le cellule secernenti sono rivestite internamente da uno strato di cellule mioepiteliali che sono a contatto con la membrana basale. Il citoplasma delle cellule in attivit\u00e0 \u00e8 composto da diversi granuli di secreto che contengono lipidi, pigmenti e ferro. I granuli vengono poi trasportati nella parte apicale per essere secreti.\nIl dotto escretore \u00e8 formato da pi\u00f9 strati di cellule ricche di tonofilamenti negli strati pi\u00f9 interni. Lo sbocco del dotto \u00e8 nel colletto di un follicolo pilifero appena sopra lo sbocco di una ghiandola sebacea.\nSudore apocrino.\nIl sudore prodotto dalle ghiandole apocrine \u00e8 molto simile a quello delle ghiandole eccrine, ma pi\u00f9 grasso. Presenta un 95% di acqua e contiene glucidi, proteine e lipidi. Il pH \u00e8 basico, tra 7 e 8, e presenta un colore leggermente opaco. La presenza di acidi grassi esterificati pu\u00f2 far cambiare il suo colore: da latteo pu\u00f2 diventare giallastro (specialmente a livello ascellare). \nPresenta un caratteristico odore che si pensa si liberi dopo la secrezione e che sia dovuto alla decomposizione batterica che ha luogo lungo la superficie cutanea.\nVariabilit\u00e0.\nLe ghiandole apocrine, in base alla loro diversit\u00e0 nel produrre il secreto, danno vita a diverse condizioni:"}
{"id": "2433281", "revid": "72396", "url": "https://it.wikipedia.org/wiki?curid=2433281", "title": "Ranking mondiale femminile FIFA", "text": ""}
{"id": "2433282", "revid": "1784425", "url": "https://it.wikipedia.org/wiki?curid=2433282", "title": "Mohamed Mzali", "text": ""}
{"id": "2433283", "revid": "1718925", "url": "https://it.wikipedia.org/wiki?curid=2433283", "title": "Rocky (The Rocky and Bullwinkle Show)", "text": "Lo scoiattolo Rocky (\"Rocket J. Squirrel\") \u00e8 un personaggio dei cartoni animati protagonista delle serie \"The Rocky and Bullwinkle Show\" e The \"Bullwinkle Show\" andate in onda negli Stati Uniti nel periodo 1959\u20131964 e prodotte da Jay Ward.\nSi tratta di un piccolo scoiattolo coraggioso e sveglio, con un casco d'aviatore sempre in testa.\nLe serie di Rocky e Bullwinkle sono state trasmesse in Italia negli anni novanta su circuiti privati, con un doppiaggio che \u00e8 riuscito a preservare piuttosto bene l'umorismo originale. Nella versione italiana Rocky \u00e8 doppiato da Willy Moser, mentre Bullwinkle, da Franco Latini.\nBullwinkle e Rocky sono stati protagonisti anche di un film prodotto da Robert De Niro, The Adventures of Rocky and Bullwinkle, del 2000."}
{"id": "2433285", "revid": "287204", "url": "https://it.wikipedia.org/wiki?curid=2433285", "title": "Trasgressione marina", "text": "Una trasgressione marina \u00e8 un evento geologico durante il quale il livello del mare si innalza rispetto alla terra e la linea costiera si muove verso terreni pi\u00f9 elevati, allagando di conseguenza zone in precedenza scoperte.\nCause.\nLe trasgressioni possono essere causate sia dall'abbassamento del suolo che dal riempimento con acqua di bacini oceanici (o da una diminuzione nella loro capacit\u00e0 di contenimento). Le trasgressioni e le regressioni marine possono essere causate da eventi tettonici (come quelli orogenetici), da un grande mutamento climatico (come le ere glaciali) o aggiustamenti isostatici che seguono la rimozione del ghiaccio o dell'accumulo di sedimenti.\nDurante il Cretaceo, l'espansione del fondale oceanico cre\u00f2 un bacino Atlantico relativamente poco profondo a spese del pi\u00f9 profondo bacino del Pacifico. Questo ridusse la capacit\u00e0 del bacino oceanico complessivo su scala globale causando un innalzamento del livello del mare. Come risultato di questo innalzamento del livello marino, gli oceani \"traboccarono\" completamente in tutta la parte centrale del Nord America creando il Mare interno occidentale dal Golfo del Messico all'Oceano Artico.\nIl fenomeno opposto alla trasgressione \u00e8 la regressione, in cui il livello del mare si abbassa rispetto alla terra e porta alla luce i precedenti fondali marini. Durante i periodi glaciali del Pleistocene, cos\u00ec tanta acqua venne rimossa dagli oceani ed immagazzinata sulla terra nei ghiacciai permanenti che l'oceano regred\u00ec di 120 metri, esponendo il ponte di terra di Bering tra Alaska e Asia.\nNel corso di alcune migliaia di anni al termine dell'ultima era glaciale il livello del mare torn\u00f2 ai livelli attuali allagando ampie regioni della Terra. Questa trasgressione, identificata nel 1924 da Dubois lungo le coste del Belgio, \u00e8 detta \"trasgressione delle Fiandre\" e si \u00e8 verificata principalmente fra l'anno 8000 a.C. e il 4000 a.C. (vedi grafico).\nFacies caratteristiche.\nI mutamenti delle facies sedimentarie lungo la colonna stratigrafica sono indicativi delle trasgressioni e regressioni e sono spesso facilmente riconoscibili, a causa delle condizioni uniche richieste per depositare ogni tipo di sedimento in funzione dell'ambiente. Per esempio, le rocce sedimentarie clastiche a grana grossa come la sabbia sono di solito depositate lungo le linee costiere, ambienti ad alta energia; i sedimenti a grana fine tuttavia, come le silt e i fanghi carbonatici, vengono depositati molto pi\u00f9 lontano dalla costa, nelle acque profonde, a bassa energia.\nDi conseguenza, una trasgressione si rivela nella \"colonna\" sedimentaria quando c'\u00e8 un passaggio verticale da sedimenti di facies costiera (come l'arenaria) a sedimenti di facies da mare aperto (come la marna), andando nella direzione dalle rocce pi\u00f9 antiche a quelle pi\u00f9 giovani. Una regressione sar\u00e0 caratterizzata dal modello opposto, con le facies di alto mare che mutano in quelle costiere. Le regressioni sono meno ben rappresentate nelle formazioni geologiche, poich\u00e9 i loro strati sono spesso segnati da una discordanza dovuta all'erosione.\nQuanto sopra esposto si riferisce a simulazioni idealizzate; in pratica identificare trasgressioni o regressioni pu\u00f2 essere pi\u00f9 complicato. Per esempio, una regressione pu\u00f2 essere indicata da un cambiamento che va soltanto dai carbonati alle argille, o una trasgressione dall'arenaria alle argille, e cos\u00ec di seguito. Un aiuto nel riconoscimento delle condizioni ambientali viene dall'analisi dei fossili presenti, con una attenzione particolare riguardo a quelli aventi precisi significati paleoecologici. I mutamenti laterali nelle facies sono parimenti importanti; una sequenza di trasgressione ben evidenziata in un'area dove vi era un mare epicontinentale profondo, pu\u00f2 mostrare solo tracce poco evidenti in zone dove l'acqua era bassa. Questi fattori vanno tenuti in considerazione quando si interpreta una data \"colonna\" sedimentaria."}
{"id": "2433289", "revid": "1543377", "url": "https://it.wikipedia.org/wiki?curid=2433289", "title": "Supercorridor", "text": "Si definisce supercorridor (in italiano \"supercorridoio\") un'infrastruttura legata ai trasporti proposta negli Stati Uniti d'America. Un \"supercorridor\" consisterebbe in numerose autostrade, rotaie e strutture adatte al trasporto di beni come acqua, elettricit\u00e0, gas naturale e petrolio.\nLa sezione autostradale dovrebbe essere divisa in due parti distinte: corsie per i camion e corsie per i veicoli. Allo stesso modo, la linea ferroviaria del corridoio dovrebbe essere ripartita tra treni merci, treni per pendolari e treni ad alta velocit\u00e0. \nUn esempio di \"supercorridor\" \u00e8 il Trans-Texas Corridor in Texas, opera ora interrotta, che faceva parte di un progetto per collegare Citt\u00e0 del Messico e Winnipeg passando per il Messico, il Texas, l'Oklahoma, l'Illinois e il Canada.\nCritiche.\nMolti critici sostengono che sarebbe pi\u00f9 utile investire in progetti pi\u00f9 piccoli e nella manutenzione delle strade gi\u00e0 esistenti, altri sono invece preoccupati per i danni ambientali che potrebbero verificarsi con la creazione di un \"supercorridor\". Anche l'acquisizione di grandi spazi di terreno per costruire corridoi di questo tipo ha creato un intenso dibattito su diritti di propriet\u00e0, cos\u00ec come il problema del possibile aumento della disoccupazione tra i camionisti."}
{"id": "2433290", "revid": "353200", "url": "https://it.wikipedia.org/wiki?curid=2433290", "title": "Camoranesi", "text": ""}
{"id": "2433291", "revid": "1784425", "url": "https://it.wikipedia.org/wiki?curid=2433291", "title": "Rachid Sfar", "text": ""}
{"id": "2433293", "revid": "1305772", "url": "https://it.wikipedia.org/wiki?curid=2433293", "title": "Ventottesimo emendamento della Costituzione irlandese", "text": "Il Ventottesimo emendamento della Costituzione irlandese fu oggetto di due distinte consultazioni referendarie:"}
{"id": "2433294", "revid": "353200", "url": "https://it.wikipedia.org/wiki?curid=2433294", "title": "Legrottaglie", "text": ""}
{"id": "2433297", "revid": "1543377", "url": "https://it.wikipedia.org/wiki?curid=2433297", "title": "Province dell'Afghanistan", "text": "Le province dell'Afghanistan (\"Wilaya\" - \u0648\u0644\u0627\u064a\u062a) sono la suddivisione territoriale di primo livello del Paese e sono pari a 34. Ciascuna di esse si suddivide ulteriormente in distretti.\nLa maggior parte dei distretti e delle divisioni amministrative discende dalla riforma degli anni 1960, in cui i distretti vennero istituiti col sistema \"gerrymandering\" per assicurare il prevalere dei Pashtun.; le province di Panjshir e di Daykundi sono state istituite nel 2004.\nI governi provinciali sono guidati da un governatore. Ogni provincia \u00e8 rappresentata nel governo centrale da due membri della Camera degli Anziani: uno \u00e8 eletto dal consiglio provinciale per quattro anni, mentre l'altro \u00e8 eletto dai consigli di distretto per tre anni. La rappresentanza nella Camera del Popolo \u00e8 basata direttamente sui distretti, con il vincolo che in ogni provincia due dei rappresentanti devono essere donne, nominate dal Presidente."}
{"id": "2433304", "revid": "486946", "url": "https://it.wikipedia.org/wiki?curid=2433304", "title": "Classe Rubis/Amethiste SSN", "text": ""}
{"id": "2433305", "revid": "110279580", "url": "https://it.wikipedia.org/wiki?curid=2433305", "title": "Mercedes-Benz M111", "text": "La sigla Mercedes-Benz M111 indica una famiglia di motori a scoppio prodotti dal 1992 al 2006 dalla Casa tedesca Mercedes-Benz.\nProfilo e caratteristiche.\nQuesta famiglia di motori va a sostituire la precedente famiglia di motori M102, della quale ripropone grosso modo i livelli di cubatura. Si tratta del primo quadricilindrico Mercedes-Benz di tipo plurivalvole costruito in grande serie. Gli assi a camme sono comandati da una doppia catena e, nella maggior parte delle versioni appartenenti alla famiglia \"M111\", \u00e8 presente anche un variatore di fase sul lato aspirazione ed un dispositivo di rilevamento battiti in testa. Le valvole sono dotate di punterie idrauliche a rullo.\nRispetto ai precedenti motori \"M102\", i motori \"M111\" risultano pi\u00f9 economi dal punto di vista del consumo di carburante ed anche pi\u00f9 brillanti nelle prestazioni. Sono esistite per\u00f2 anche due versioni particolarmente brillanti di questi motori, forti della sovralimentazione tramite compressore volumetrico.\nDi seguito vengono riportate le principali caratteristiche comuni alle varie versioni dei motori \"M111\".\nLa famiglia di motori \"M111\" \u00e8 stata affiancata nel 2002 dai nuovi motori M271, che a partire dal 2004 l'avrebbero sostituita quasi del tutto. Rimasero in produzione fino al 2006 alcune versioni destinate ad essere montate su alcuni mezzi commerciali della Casa.\nDi seguito vengono presentati i vari motori della famiglia \"M111\" in ordine cronologico di debutto.\nVersione da 2 litri.\nLa famiglia dei motori \"M111\" ha debuttato nella seconda met\u00e0 del 1992 in due versioni: quella da 2 litri e quella da 2.2 litri. La versione di cilindrata pi\u00f9 bassa era caratterizzata da misure di alesaggio e corsa pari ad 89.9x78.7 mm, per una cilindrata complessiva di 1998 cm\u00b3.\nLa variante pi\u00f9 diffusa \u00e8 stata quella aspirata, ma a partire dal 1995 \u00e8 stata introdotta anche un'altra variante, sovralimentata mediante compressore volumetrico.\nAspirata.\nLa variante aspirata era siglata M111E20, ed era inizialmente capace di erogare fino a 136 CV di potenza massima a 5500 giri/min, con un picco di coppia pari a 190 Nm a 4000 giri/min. A met\u00e0 del 1996, per\u00f2, c'\u00e8 stata una rivisitazione che ha interessato tale motore: nell'ambito di un procedimento di ottimizzazione del rendimento del propulsore, il rapporto di compressione \u00e8 stato innalzato (da 9.6 a 10.4), \u00e8 stato introdotto un variatore di fase elettro-idraulico sul lato aspirazione ed \u00e8 stata infine rivista l'elettronica di gestione. Tutto ci\u00f2 si tradusse con l'ottenimento di una coppia massima sempre di 190 N\u00b7m, ma pressoch\u00e9 costante tra i 3700 ed i 4500 giri/min.\nQuesto motore \u00e8 stato montato su:\nUna variante depotenziata del 2 litri \"M111\" \u00e8 stata introdotta nel 1996: erogava 129 CV di potenza massima, mentre la coppia massima \u00e8 inizialmente di 180 Nm a 4200 giri/min, per poi salire a 186 Nm tra 3600 e 4500 giri/min a partire dal 1999. Tale variante \u00e8 stata montata su:\nDi quest'ultimo motore \u00e8 esistita anche una sottovariante dotata di coppia massima di 190 Nm a 4000 giri/min. Questa sottovariante \u00e8 stata montata sulla Mercedes-Benz C180 SW S202 (2000-01).\nSovralimentata.\nIl 2 litri \"M111\" in configurazione sovralimentata (siglato M111E20ML) ha debuttato nel 1995. Dal punto di vista dimensionale rimane invariato rispetto al corrispondente 2 litri aspirato. La differenza sostanziale sta appunto nella sovralimentazione: essa avviene tramite un compressore volumetrico Roots, azionato da una cinghia collegata all'albero motore. \u00c8 presente anche uno scambiatore di calore per lo smaltimento delle forti sollecitazioni termiche tipiche dei motori sovralimentati. In questo motore, il compressore \u00e8 anche dotato di una sorta di giunto elettromagnetico grazie al quale il compressore si inserisce in maniera dolce e fluida a partire dai 2000 giri/min. Anche in fase di rilascio dell'acceleratore, il compressore si disinserisce gradualmente. \nUn'altra significativa variazione rispetto al 2 litri aspirato sta nell'abbassamento del rapporto di compressione, sceso da 9.6 ad 8.5:1.\nL'evoluzione e le varianti del 2 litri sovralimentato sono difficili da spiegare, dato il numero di varianti (quattro) e le differenze tra un mercato e l'altro.\nDurante il primo anno di produzione, il motore \"M111E20ML\" \u00e8 esistito unicamente senza il variatore di fase: qui la potenza massima raggiungeva 180 CV a 5300 giri/min, con un picco di coppia motrice pari a 260 N\u00b7m tra 2500 e 4800 giri/min. Nel 1996, la configurazione con fasatura variabile ha sostituito la precedente: in genere, i valori massimi di potenza e coppia salgono rispettivamente a 192 CV e 270 N\u00b7m, in entrambi i casi agli stessi regimi della variante meno potente. Ma le \"Mercedes-Benz E200 Kompressor W210\" riservate ad alcuni mercati (tra cui il nostro) e prodotte dal 1997 al 2002, hanno una potenza massima leggermente inferiore, 186 CV a 5300 giri/min.\nNel 2000, con l'introduzione della seconda serie della Classe C berlina ovvero la w203, la situazione si complica ulteriormente: il 2 litri aspirato e quello sovralimentato da 192 CV sono stati sostituiti da un'unica variante del 2 litri \"M111\". Ci\u00f2 \u00e8 valso per la Classe C, ma anche per altre applicazioni, tra cui la \"Classe E W210\". Questo nuovo 2 litri era sempre sovralimentato tramite compressore volumetrico, ma aveva prestazioni intermedie. Raggiungeva infatti 163 CV di potenza massima e 230 N\u00b7m di coppia massima, anche in questo caso agli stessi regimi delle precedenti varianti sovralimentate e fu abbinato ad un cambio a 6 rapporti al posto dei precedenti 5. Nello stesso periodo era ancora in listino la vecchia \"Classe C W202 Station Wagon\" (o S202). Anche questa ha ripreso il nuovo 2 litri Kompressor da 163CV.\nPer maggior chiarezza viene qui mostrata una tabella che descrive le principali applicazioni del 2 litri \"M111\" sovralimentato:\nVersione da 2.2 litri.\nContemporaneamente al motore aspirato da 2 litri ha debuttato anche il 2.2 litri \"M111\": tale motore \u00e8 esistito solo in configurazione aspirata ed aveva le seguenti caratteristiche:\nVersione da 1.8 litri.\nNel marzo 1993, circa sei mesi dopo il debutto delle prime motorizzazioni \"M111\", viene introdotto il 1.8 della stessa famiglia, una motorizzazione che va a rimpiazzare il precedente 1.8 \"M102\". Anche questo motore \u00e8 stato proposto solo in configurazione aspirata. Queste sono le sue caratteristiche ed applicazioni:\nVersione da 2.3 litri.\nIl 2.3 \"M111\" \u00e8 stato introdotto nel 1995: destinato a rimpiazzare il 2.2 della stessa famiglia, il 2.3 \u00e8 stato dapprima proposto in configurazione aspirata e successivamente anche sovralimentato mediante compressore volumetrico. \nQuesto motore aveva una cilindrata di 2295 cc, originata dall'ampliamento dei cilindri, sia nell'alesaggio (90.9 mm) sia nella corsa (88.4 mm). \u00c8 stato un motore piuttosto trasversale per quanto riguarda il suo range di applicazioni, poich\u00e9 queste spaziavano dalle berline alle roadster ai SUV, fino ai veicoli commerciali.\nDi seguito vengono illustrate pi\u00f9 in dettaglio le due configurazioni in cui si rese disponibile il 2.3 \"M111\".\nAspirata.\nIl 2.3 \"M111\" aspirato (o M111E23) ha debuttato per primo rispetto al sovralimentato. Inizialmente \u00e8 stato proposto su quei modelli per i quali non era stato previsto il 2.2 . In seguito quest'ultimo motore \u00e8 stato rimpiazzato proprio dal pi\u00f9 nuovo 2.3, che \u00e8 andato ad equipaggiare anche i modelli che montavano in precedenza l'unit\u00e0 \"M111E22\".\nQueste erano le caratteristiche del 2.3 \"M111\" aspirato:\nDi questo motore \u00e8 esistita anche una sottovariante leggermente depotenziata, introdotta anch'essa nel 1995 e che erogava 143 CV a 5400 giri/min. La coppia massima era invece di 210 N\u00b7m a 4000 giri/min, poi portata tra il 1998 e il 2000 a 215 N\u00b7m compresi tra 3200 e 4700 giri/min. In tale configurazione, il 2.3 \"M111\" ha trovato applicazione sulla monovolume V230 W638 (1996-2003) e su mezzi a carattere commerciale, come il Vito 114 W638 (1996-03) o lo Sprinter 214/314/414 (1995-2006).\nSovralimentata.\nIl 2.3 \"M111\" sovralimentato, analogamente alla corrispondente versione da 2 litri, montava un compressore volumetrico Roots che ne innalzava in maniera decisa le prestazioni. Di questo motore sono esistite due varianti, differenti tra loro in maniera molto leggera per le prestazioni. La pi\u00f9 potente era accreditata di 197 CV a 5500 giri/min, con un picco di coppia pari a 280 N\u00b7m a 2500 giri/min. Si tratta anche della variante pi\u00f9 recente, visto che \u00e8 stata montata tra il 2001 ed il 2002 sulle Mercedes-Benz C230 Sportcoup\u00e9 Kompressor.\nL'altra variante, invece, erogava una potenza leggermente inferiore, ma ugualmente molto valida, pari a 193 CV a 5300 giri/min, con coppia massima di 280 N\u00b7m a 3000 giri/min.\nQui il range di applicazioni \u00e8 stato pi\u00f9 ampio e comprendeva:"}
{"id": "2433306", "revid": "54253", "url": "https://it.wikipedia.org/wiki?curid=2433306", "title": "Conte Teodosio", "text": ""}
{"id": "2433307", "revid": "353200", "url": "https://it.wikipedia.org/wiki?curid=2433307", "title": "Salihamid\u017ei\u0107", "text": ""}
{"id": "2433309", "revid": "54253", "url": "https://it.wikipedia.org/wiki?curid=2433309", "title": "Embraer ERJ-145", "text": ""}
{"id": "2433312", "revid": "181699", "url": "https://it.wikipedia.org/wiki?curid=2433312", "title": "I Pugni di Rocco", "text": ""}
{"id": "2433317", "revid": "19933", "url": "https://it.wikipedia.org/wiki?curid=2433317", "title": "Deficit delle partite correnti", "text": ""}
{"id": "2433318", "revid": "33689", "url": "https://it.wikipedia.org/wiki?curid=2433318", "title": "Babywindmill", "text": ""}
{"id": "2433320", "revid": "76963", "url": "https://it.wikipedia.org/wiki?curid=2433320", "title": "Melissa Dettwiller", "text": "Biografia.\nNata nella cittadina di Houma in Louisiana ha iniziato ad allenarsi quando aveva 15 anni. Sino all'agosto 2005 viveva a New Orleans, ma durante l'uragano Katrina, lei e il suo ragazzo hanno dovuto lasciare la loro casa; vive a Las Vegas, Nevada.\nMelissa compete nelle 134 libbre. All'inizio faceva solo show regionali, ma dal 2005 fa apparizioni a livello nazionale, grazie al secondo posto ottenuto alle nazionali giovanili e partecipa al campionato USA.\nCollegamenti esterni.\nSito ufficiale di Melissa Dettwiller"}
{"id": "2433338", "revid": "2130303", "url": "https://it.wikipedia.org/wiki?curid=2433338", "title": "Santuario della Santissima Annunziata (Gaeta)", "text": "Il santuario della Santissima Annunziata \u00e8 uno dei pi\u00f9 importanti luoghi di culto cattolici di Gaeta, situato nel centro storico della citt\u00e0, tra via dell'Annunziata e il lungomare Caboto.\nDal 2009 al 27 settembre 2014, il santuario ha svolto le funzioni di procattedrale assumendone il titolo, essendo la cattedrale dei Santi Erasmo e Marciano e di Santa Maria Assunta chiusa per restauro.\nStoria.\nMedioevo.\nIl 2 maggio 1321 il vescovo di Gaeta Francesco Bruno autorizza la realizzazione di uno stabilimento ospedaliero, con annessa chiesa-corsia, alle porte della citt\u00e0. In realt\u00e0 la chiesa della Santissima Annunziata e l'omonimo stabilimento furono fondati nel 1320, come si legge in una targa dedicatoria posta sull'architrave del portale laterale della chiesa. La chiesa fu consacrata l'11 maggio 1354 e, un anno dopo, fu avviata l'attivit\u00e0 ospedaliera dello Stabilimento dell'Annunziata.\nDal XVI al XIX secolo.\nNel XVI secolo la grande chiesa-corsia dell'Annunziata fu arricchita del grande polittico di Andrea Sabatini, donato dal ricco gaetano Giuliano Colojna. Altre opere significative che decorarono la chiesa in questo periodo furono le tele della Cappella d'Oro, posta di fianco all'abside della chiesa. Nel 1621 inizi\u00f2 il restauro in stile barocco della chiesa, che si protrasse fino al 1677. Il progetto fu affidato all'architetto-marmoraro napoletano Andrea Lazzari, cui sarebbero succeduti suo figlio Jacopo e suo nipote Dionisio. Andrea realizz\u00f2 la facciata della chiesa, suo figlio la cappella del Santissimo Sacramento e suo nipote l'assetto interno della chiesa. Nel 1686 l'organaro Giuseppe de Martino realizza l'organo della cantoria sinistra. L'altro, siccome lo stabilimento non aveva abbastanza soldi, fu acquistato dalla cattedrale. Sempre nel Seicento sono eseguiti gli stalli lignei deloro da Colangelo Vinaccia da Massa e i due altari laterali della chiesa. Da quel momento la chiesa abbandon\u00f2 definitivamente il suo secondo ruolo di corsia e divenne soltanto un tempio dedicato alla Madonna.\nDal XIX secolo ad oggi.\nNel secolo scorso, a causa delle due grandi guerre, la chiesa non ebbe vita facile. Nonostante ci\u00f2 tutti i capolavori della chiesa si erano salvati, compreso l'organo che nel 1927 era stato nascosto nel coro delle Orfanelle, sopra il polittico fondale della chiesa, per cui, non pi\u00f9 visibile, si \u00e8 salvato dai trafugatori di piombo. Il prezioso strumento solo nel 1980 torner\u00e0 nella chiesa ma non sopra la cantoria sinistra, come fu in origine, ma sotto ad essa, dove \u00e8 rimasto fino al dicembre 2009 quando \u00e8 stato ripristinato e ricollocato nella posizione originaria.\nNel 2009, la chiesa \u00e8 stata elevata a santuario e gemellata con quello di Lourdes.\nDescrizione.\nEsterno.\nLa slanciata facciata della chiesa, opera di Andrea Lazzari, si affaccia sulla piccola piazzetta di collegamento tra la via dell'Annunziata ed il Lungomare Giovanni Caboto. Essa \u00e8 divisa in tre ordini da grandi cornicioni. Il primo ordine partendo dal basso accoglie il portale, il secondo il grande finestrone ed il terzo il campaniletto a vela con orologio maiolicato di Matteo de Vivo da Napoli. Nel primo e secondo ordine, ai lati, si trovano rispettivamente due nicchie rettangolari. Esse dovevano accogliere delle statue di santi, che poi non furono mai realizzate.\nIl fianco destro, che d\u00e0 sul lungomare, \u00e8 stato recentemente restaurato e lascia intuire la struttura interna costituita da navata unica coperta da volta a crociera: infatti si vedono ancora gli archi ogivali laterali delle volte, ognuno in corrispondenza di una finestra rettangolare. In fondo, sopra il lato destro dell'abside, sorge il campanile a vela medioevale decorato con motivo marmoreo bianco e nero, contenente tre campane rinascimentali.\nIl fianco sinistro della chiesa d\u00e0 su via dell'Annunziata e in esso si apre l'antico portale laterale gotico. Quest'ultimo, forse analogo a quello che stava sulla facciata medioevale, sopra l'architrave, su cui c'\u00e8 una targa che ricorda la dedicazione e l'anno in cui la chiesa fu iniziata, si trova un affresco raffigurante l'\"Annunciazione\".\nInterno.\nNavata.\nLa chiesa \u00e8 a navata unica divisa in quattro campate coperte da volta a crociera. Il pavimento presenta gli stemmi della citt\u00e0.\nNella prima campata si trovano le due acquasantiere in marmi policromi, risalenti alla met\u00e0 del XVII secolo, il grande stemma di Gaeta posto nella controfacciata, sotto il finestrone, il \"Crocifisso Gattola\", posto in una nicchia della parete sinistra, i due confessionali ottocenteschi e due quadretti raffiguranti Sant'Apollonia forse opera giovanile di G. F. Criscuolo (a sinistra) e Santa Lucia attribuibile alla scuola di S. Conca.\nNella seconda campata si trovano i due altari laterali di Dionisio Lazzari contenenti le due grandi tele di Luca Giordano: a sinistra la \"Crocefissione\", a destra l'\"Adorazione dei pastori\". Sopra i due altari ci sono i quadretti della \"Gloria di san Domenico con san Pietro Martire e san Francesco di Paola\" (a sinistra) e di \"Sant'Anna e san Gioacchino\" (a destra) sempre di Luca Giordano.\nNella terza campata ci sono a sinistra il portale laterale gotico ed il quadretto dell'\"Annunciazione\", a destra la cappella del S.S. Sacramento ed il quadretto della \"Visitazione\".\nLa quarta campata accoglie, sia nella parete di destra che in quella di sinistra, le due cantorie di Dionisio Lazzari. Esse, in legno dipinto a finto marmo, in origine dovevano essere in pietra. Poi, per mancanza di fondi, furono eseguite in legno.\nCappella del S.S. Sacramento.\nLa cappella del S.S. Sacramento fu realizzata da Jacopo Lazzari. La piccola balaustra e l'altare decorano la stupenda cappella che ha la volta dipinta di Andrea Scapuzzi. Sopra l'altare ci sono il tabernacolo del Lazzari e la pala d'altare della \"Madonna col Bambino\", opera di Giacinto Brandi. Ai lati dell'altare si trovavano due pale (\"Addolorata\" e \"Deposizione\") dello Spagnoletto, trafugate durante la seconda guerra mondiale.\nPresbiterio e abside.\nIl presbiterio della chiesa, chiuso da una balaustra in marmi policromi del Lazzari, occupa l'abside e l'ultima campata della navata della chiesa. Sotto l'arco absidale si trova il grande altar maggiore di Dionisio Lazzari, decorato con motivi a fiori. Il tabernacolo, decorato con un cherubino di marmo bianco di Carrara, \u00e8 sormontato dal crocifisso del Lazzari. Nell'abside si trovano i grandi \"stalli lignei\" del coro. Sulle due pareti laterali, sotto i finestroni rettangolari, sono ospitate due tele di Sebastiano Conca del 1720: la \"Presentazione di Ges\u00f9 al tempio\" e l\"'Adorazione dei Magi\". La parete di fondo \u00e8 decorata dal maestoso polittico di Andrea Sabatini da Salerno (1521), al centro del quale si trova l'\"Annunciazione\". L'opera \u00e8 cos\u00ec articolata:\nOrgano a canne.\nSulla cantoria di sinistra si trova l'organo a canne, costruito tra il 1685 e il 1689 dall'organaro napoletano Giuseppe de Martino con cassa lignea dorata progettata da Dionisio Lazzari. Lo strumento, dopo un lungo abbandono, \u00e8 stato restaurato nel 2009 da Alessandro Girotto e ricollocato sulla sua cantoria mentre, a partire dal 1980, era stato posto sotto la stessa cantoria, al lato dell'altar maggiore.\nL'organo, a trasmissione meccanica sospesa originale, ha un'unica tastiera di 48 tasti con prima ottava cromatica estesa mancante del \"Do#\" ed una pedaliera dritta di 11 note anch'essa mancante del \"Do#\" costantemente unita al manuale e con il registro di \"Contrabbassi 16'\" (aggiunto nel XIX secolo) sempre inserito.\nLo strumento \u00e8 inserito all'interno di una cassa lignea barocca riccamente decorata con sculture e rilievi, ispirata alla facciata della chiesa di Santa Maria del Faro a Napoli. Il prospetto si articola in tre campate, con quella centrale coronata da un arco a tutto sesto; all'interno di ciascuna campata si trovano le canne di mostra, non originali, appartenenti al registro \"principale 8'\", con bocche \"a mitria\" allineate orizzontalmente.\nCappella d'Oro.\nAnnessa alla chiesa \u00e8 la Cappella dell'Immacolata Concezione, nota come \"Cappella d'Oro\".\nIl piccolo ambiente \u00e8 situato alle spalle dell'abside, con ingresso indipendente su via dell'Annunziata, costituito da un portale barocco sormontato dallo stemma di Gaeta. La cappella, risalente al XIV secolo, era originariamente interamente affrescata; nel XVI secolo, venne restaurata in stile barocco e dotata di un pregevole ciclo pittorico con \"Scene della vita di Ges\u00f9\", \"Scene della vita di Maria\" e \"Scene dell'Antico Testamento\", opera di Giovanni Filippo Criscuolo (1531). Sull'altare, si trova un polittico, costituito dall'\"Immacolata Concezione\" di Scipione Pulzone (1582, al centro) e da quattro tele del Criscuolo raffiguranti, a sinistra \"San Rocco\" e \"San Pietro\", a destra \"San Paolo\" e \"San Sebastiano\"; il polittico \u00e8 coronato da una lunetta, anch'essa del Criscuolo, raffigurante l'\"Adorazione dei Magi\". La rifinitura in oro zecchino del soffitto e delle cornici ha valso all'ambiente il nome di \"Cappella d'Oro\" o \"Grotta d'Oro\"."}
{"id": "2433339", "revid": "1543377", "url": "https://it.wikipedia.org/wiki?curid=2433339", "title": "Joey Silvera", "text": "Biografia.\nJoey Silvera lavora nell'industria del porno USA sin dai primi anni settanta. Nativo dello Stato di New York, inizi\u00f2 la sua carriera di pornoattore a San Francisco nel 1974. La sua professione lo porter\u00e0 ad apparire in pi\u00f9 di 1000 pellicole hard nel corso della sua pluridecennale carriera. Veniva spesso scritturato come spalla del protagonista, dando una certa connotazione umoristica alla sua recitazione, e rimane una delle figure pi\u00f9 riconoscibili del mondo dei film a luci rosse. Durante la sua carriera ha lavorato con quasi tutte le pi\u00f9 grandi pornostar dell'epoca d'oro del Porno, tra le tante si ricordano Ginger Lynn, Annette Haven, Nina Hartley.\nNei primi anni novanta, Silvera inizi\u00f2 a dirigere i propri film per la sua compagnia All Blew Shirts (successivamente chiamata Joey Silvera Video). I suoi video venivano inizialmente distribuiti dalla Devil's Film, pi\u00f9 tardi Silvera si accord\u00f2 con la Evil Angel di John Stagliano per garantire una migliore distribuzione dei suoi lavori.\nSilvera \u00e8 anche celebre per aver introdotto i transessuali nel mondo del porno professionale. Sue celebri serie di porno con trans sono \"Service Animals\" e \"The Shemale Rogue Adventures\".\nInoltre ha una piccola parte parlata nel disco del 2005 del rapper statunitense Necro, \"The Sexorcist\", precisamente nella canzone \"Whore\" dove afferma che Necro gli ha ispirato dei film porno da lui diretti.\nSilvera \u00e8 membro sia della \"Hall of Fame\" dell'AVN, di quella della Legends of Erotica e della Hall of Fame XRCO."}
{"id": "2433340", "revid": "222009", "url": "https://it.wikipedia.org/wiki?curid=2433340", "title": "Iunus-Bek Ievkurov", "text": ""}
{"id": "2433342", "revid": "19933", "url": "https://it.wikipedia.org/wiki?curid=2433342", "title": "MG34", "text": ""}
{"id": "2433343", "revid": "339392", "url": "https://it.wikipedia.org/wiki?curid=2433343", "title": "Officine Meccaniche (Azienda)", "text": ""}
{"id": "2433345", "revid": "353200", "url": "https://it.wikipedia.org/wiki?curid=2433345", "title": "Mellberg", "text": ""}
{"id": "2433346", "revid": "6923", "url": "https://it.wikipedia.org/wiki?curid=2433346", "title": "AMR Corporation", "text": "AMR Corporation era una delle pi\u00f9 grandi holding di compagnie aeree statunitensi. Questo gruppo controllava anche le compagnie American Airlines, American Eagle Airlines ed Executive Airlines. Fu fondata nel 1982 e il suo presidente attuale \u00e8 Thomas Horton. La sua sede centrale era a Fort Worth, in Texas.\nNel 2007, secondo la rivista \"Air Transport World\", \u00e8 stata la pi\u00f9 grande compagnia aerea del mondo in termini di \"passeggeri trasportati per chilometro\", \"passeggeri trasportati\" e \"flotta operativa\", e la terza al mondo in termini di \"ricavo operativo\"."}
{"id": "2433347", "revid": "353200", "url": "https://it.wikipedia.org/wiki?curid=2433347", "title": "Zebina", "text": ""}
{"id": "2433353", "revid": "1185701", "url": "https://it.wikipedia.org/wiki?curid=2433353", "title": "Paolo Longo", "text": "Biografia.\nPaolo Longo, volto noto ai telespettatori, \u00e8 il corrispondente per la Rai dalla Cina. Nato a Monopoli (Bari), ma \"cittadino del mondo\", per il suo peregrinare tra New York, Gerusalemme e Pechino. Intorno al 1970 \u00e8 tra i fondatori di Telebari, la prima tv locale via etere d'Italia. Nel 1984 emigra dalla Puglia ed entra in Rai. Nel frattempo sposa una collega \"free lance\", Manuela Parrino.\nCarriera.\n\u00c8 inviato della televisione italiana a New York, dove \u00e8 corrispondente dagli Stati Uniti per dodici anni.\nInsieme alla moglie si trasferisce alla volta di Gerusalemme, ove occupa l'incarico di \"capo dell'ufficio di corrispondenza\" della Rai dal Medio Oriente.\nScrive il libro \"\u201cLa vita al tempo della guerra: Cronache da Israele e dai Territori\u201d\".\nIl 26 settembre 2003 apre la sede Rai in Cina e prende servizio ufficiale a Pechino.\nNel 2008 la cerimonia d'inaugurazione delle Olimpiadi di Pechino \u00e8 trasmessa dalla Rai con la sua voce.\nLibri.\nIl 18 ottobre 2002 presenta il libro \"\u201cLa vita al tempo della guerra: Cronache da Israele e dai Territori\u201d\", scritto insieme alla moglie Manuela Parrino e pubblicato con Piemme editore.\nPremi.\nIl 28 febbraio 2005 l'Ordine dei giornalisti della Puglia gli assegna il premio alla carriera \"\u201cGiornalista di Puglia\u201d\", in memoria del collega Michele Campione."}
{"id": "2433354", "revid": "19933", "url": "https://it.wikipedia.org/wiki?curid=2433354", "title": "Pietro martire", "text": ""}
{"id": "2433365", "revid": "729019", "url": "https://it.wikipedia.org/wiki?curid=2433365", "title": "Porta Pia (Ancona)", "text": "Porta Pia \u00e8 un'antica porta monumentale di accesso alla citt\u00e0 di Ancona progettata dall'architetto Filippo Marchionni.\nCaratteristiche e architettura.\nPorta Pia \u00e8 un arco di trionfo a un solo fornice, racchiuso entro due paraste e con massicci contrafforti alti quanto la fascia d'imposta; tutta la struttura \u00e8 caratterizzata da levigati blocchi in pietra d'Istria. I contrafforti, pi\u00f9 che svolgere un mero compito decorativo, assolvono al sostegno delle spinte laterali dell\u2019arco, grazie anche ai due raccordi terminanti in due piccoli piedistalli - ornati con dei vasi da cui esce del fuoco - che collegano la parte bassa della struttura con la sua trabeazione. L'ordine architettonico impiegato nel lato prospiciente la Mole Vanvitelliana \u00e8 una reinvenzione di gusto neocinquecentesco dello ionico: sono motivi rincorrenti di chiara impronta manierista le conchiglie e i mascheroni di mostri marini presenti nell'opera, collocati a ricordare la vocazione marittima della citt\u00e0 di Ancona.\nLa base delle paraste possiede unicamente \u2013 intervallate da \"listelli\" \u2013 le modanature \"plinto\", \"scozia\" e \"toro\", al pari delle basi delle lesene doriche appartenenti al progetto mai realizzato per la chiesa dei Santi Faustino e Giovita di Carlo Fontana a Roma. Le due paraste appaiono leggermente schiacciate, dovuto al fatto che le loro proporzioni appartengono all'ordine dorico. Per far riacquistare loro slancio, l'architetto le disegn\u00f2 con una pronunciata rastremazione dall'alto verso il basso, come nelle edicole situate all'interno del vestibolo della Biblioteca Medicea Laurenziana di Michelangelo a Firenze. Il capitello, chiaramente ispirato da quello ionico, presenta le volute sostituite da delle conchiglie vagamente somiglianti a un nautilus e una figura femminile, collocata l\u00e0 dove in un normale capitello ionico rimarrebbe il \"fiore dell'abaco\", che indossa un elmo con piume di struzzo. Sospeso al di sotto del capitello, un panneggio \u00e8 agganciato alle due volute. L'architrave, come gran parte dell'apparato decorativo di questa imponente architettura, \u00e8 un'invenzione dell'architetto, giocato in questo caso sulla sovrapposizione di \"fasce\" e \"listelli\". Al centro, immediatamente sopra l'arco, il bugnato s'interrompe e cos\u00ec anche l'architrave, lasciando posto a una gigantesca targa, priva di iscrizioni, sostenuta simmetricamente da otto gocce.\nElemento neocinquecentesco \u00e8 il caratteristico fregio, esageratamente sviluppato in altezza, evidente richiamo alla soluzione di Michelangelo presente nella facciata interna di Porta Pia a Roma. A differenza dell'architetto toscano, nella parte alta del fregio Marchionni pone una mensola pressoch\u00e9 cubica - adeguatamente sostenuta dai mascheroni - facendo cos\u00ec avanzare la cornice da essa retta, risaltando con grande originalit\u00e0 gli effetti chiaroscurali dell'intera composizione. Nella cornice, un'ampia modanatura, concava e a forma di quarto di cerchio denominata \"cavetto\", si diparte da un \"listello\" e un \"toro\": questa sequenza di modanature - ispirata al Borromini e dunque esplicitamente di gusto tardobarocco - \u00e8 la stessa presente nella trabeazione della Mole. In particolare, la medesima sequenza si ricollega a vari esiti europei settecenteschi - palesando dunque il comune modo di intendere l'Architettura all'epoca quale fu il Tardobarocco - come ad esempio le cornici delle ali ai lati dell'Arco di Pra\u00e7a do Com\u00e9rcio a Lisbona. In ultimo, al di sopra di una fascia liscia, si succedono due volte una \"gola diritta\" e un \"listello\": altra singolarit\u00e0 dovuta alla ricerca di un effetto di magniloquenza e sontuosit\u00e0. A coronamento della composizione, un timpano curvilineo spezzato racchiude lo stemma di papa Pio VI, il quale viene retto da due cornucopie.\nStoria.\nVenne costruita tra il 1787 e il 1789 per volere di papa Pio VI, da cui prese il nome, che affid\u00f2 il progetto all'architetto Filippo Marchionni, figlio di Carlo. Rappresentava il nuovo accesso in citt\u00e0, a conclusione della \"Strada Pia\", ed era collegata alle mura che salivano alla Cittadella. Il lato rivolto verso l'esterno della citt\u00e0 \u00e8 in pietra d'Istria in stile barocco; mentre quello posto verso Ancona, senza particolari ornamenti, venne disegnato da Scipione Daretti ed \u00e8 costituito da blocchi di tufo disposti a bugnato.\nMolti fregi, tra cui lo stesso stemma di papa Pio VI, furono scalpellati durante l'occupazione napoleonica della citt\u00e0, mentre con lo stesso tufo della facciata interna fu realizzata una fontanella alimentata da una piccola vena sorgiva, incastonata nelle mura che davano verso Ancona. Accanto alla porta \u00e8 stato posto un monumento, a forma di \u00e0ncora, a ricordo delle persone scomparse in mare.\nLesioni belliche ottocentesche.\nPorta Pia \u00e8 stata interessata dagli eventi bellici del 1799 durante il periodo di occupazione francese di Ancona, del 1849 durante la Repubblica romana e del 1860 durante l\u2019assedio della citt\u00e0 da parte delle truppe piemontesi.\nNel 1860 una batteria di otto cannoni da campagna batteva Porta Pia e le mura vicine, sono ancora presenti alcune lesioni riferibili a quel periodo, in parte riparate, facilmente riconoscibili per il contrasto tra la pietra bianca originale ed il grigio del materiale usato per la riparazione.\nSul lato vicino al Lazzaretto sono visibili le impronte lasciate da cannonate a palla e anche piccole lesioni di fucileria piemontesi, altre lesioni sono presenti in misura minore sul lato Duomo, anche sul bordo della colonnina lato mare, sul lato silos in alto si pu\u00f2 vedere una lesione circolare con al centro un residuo metallico, presumibilmente uno dei primi proiettili conici o a bottiglia. Una delle piccole colonne bianche, a terra staccata dal basamento, presenta diversi seghi di cannonate a palla."}
{"id": "2433366", "revid": "110157", "url": "https://it.wikipedia.org/wiki?curid=2433366", "title": "Cappella dell'Immacolata Concezione (Gaeta)", "text": "La cappella dell'Immacolata Concezione, anche detta \"Cappella d'Oro\" o \"Grotta d'Oro\" per la sua ricca decorazione interna lignea con rifiniture in oro zecchino, \u00e8 un importante luogo di culto cattolico di Gaeta, situato nel centro storico della citt\u00e0, in via dell'Annunziata, all'interno dello Stabilimento dell'Annunziata.\nStoria.\nLa cappella dell'Immacolata Concezione venne costruita nel XIV secolo.\nNella prima met\u00e0 del XVI secolo, l'interno dell'ambiente venne dotato dell'attuale apparato decorativo, costituito dal soffitto ligneo e dal ciclo pittorico di Giovanni Filippo Criscuolo. Nel secolo successivo, ad opera di Dionisio Lazzari, venne realizzato il portale sull'esterno.\nIn questa cappella amava pregare Pio IX ed \u00e8 proprio l\u00ec che ha avuto l'ispirazione per la stesura del Dogma dell'Immacolata Concezione (1854).\nDescrizione.\nArchitettura.\nLa cappella dell'Immacolata Concezione \u00e8 inglobata all'interno dello stabilimento dell'Annunziata e d\u00e0 su via dell'Annunziata con un portale barocco. Questo, opera di Dionisio Lazzari, \u00e8 in marmo; ai lati \u00e8 affiancato da due lesene corinzie che sorreggono idealmente il timpano spezzato triangolare, con sull'architrave lo stemma di Gaeta. Al centro del timpano si apre l'unica finestra che d\u00e0 luce all'interno, anch'essa arricchita da una cornice marmorea decorativa. Alla sinistra del portale, una targa ricorda che papa Pio IX, durante il suo esilio gaetano, veniva spesso a pregare in questo luogo.\nL'ambiente \u00e8 a navata unica priva di abside e coperta con volta a botte ribassata, riccamente decorata con un soffitto a cassettoni ottagonali in legno con rifiniture in oro zecchino. Le pareti sono interamente occupate dal ciclo pittorico di Giovanni Filippo Criscuolo, ad eccezione della parte inferiore, che presenta una boiserie lignea. Il presbiterio \u00e8 delimitato da una balaustra in ferro battuto ed accoglie l'altare in marmi policromi, realizzato alla fine del XVIII secolo su disegno di Pietro Paolo Ferrara.\nCiclo pittorico.\nLa parte superiore delle pareti \u00e8 decorata con il pregevole \"Ciclo pittorico\" di Giovanni Filippo Criscuolo, firmato e datato 1513; probabilmente il pittore non condusse da solo l'opera ma si avvalse di aiuti, come lasciano intuire alcune differenze di registro stilistico tra i vari quadri. Questo si articola in pi\u00f9 tele divise e racchiuse da cornici lignee scolpite e dorate e rappresenta scene della vita di Ges\u00f9, di Maria ed episodi dall'Antico Testamento; lo stile risente dell'influsso di Andrea Sabatini, maestro del Criscuolo, con un'accentuazione maggiormente drammatica dei toni dolci sabatiniani.\nLa parete di controfacciata presenta, ai lati della finestra posta sopra il portale, due tele raffiguranti l'\"Annunciazione\", con a sinistra l'arcangelo Gabriele e a destra la Madonna. Lungo la parete destra, sono raffigurate, dalla parete d'ingresso: le \"Nozze di Cana\", \"Ges\u00f9 accoglie i fanciulli\", il \"Battesimo di Cristo\", \"Ges\u00f9 discute con i Dottori nel Tempio\", la \"Visitazione\" e la \"Nativit\u00e0 di Maria\". Le tele della parete di sinistra, dalla parete di fondo, raffigurano: la \"Nativit\u00e0 di Ges\u00f9\", il \"Sogno di Giuseppe\", la \"Fuga in Egitto\", la \"Strage degli Innocenti\", la \"Circoncisione di Ges\u00f9\" e la \"Presentazione di Ges\u00f9 al Tempio\".\nLa decorazione pittorica della parete di fondo si articola su due registri: quello superiore, costituito da una lunetta raffigurante l'\"Adorazione dei Magi\", e quello inferiore, costituito da un polittico. Quest'ultimo \u00e8 composto da cinque tele, delle quali quella centrale \u00e8 opera di Scipione Pulzone e raffigura l'\"Immacolata Concezione\" (1582). Le tele laterali, invece, sono del Criscuolo e raffigurano, da destra, \"San Sebastiano\", \"San Paolo\", \"San Pietro\" e \"San Rocco\".\nOriginariamente l'ambiente era totalmente affrescato; di tale decorazione pittorica, risalente al secondo quarto del XIV secolo e attribuibile all'ultima fase di attivit\u00e0 di Antonio Speziario Cavarretto (formatosi nella bottega di Giotto), rimangono due brani, staccati ed esposti l'esposizione permanente nell'annesso stabilimento della Santissima Annunziata: un'\"Annunciazione\" (con la scena inserita all'interno di un contesto architettonico) e parte di un \"Coro di angeli\"."}
{"id": "2433367", "revid": "19933", "url": "https://it.wikipedia.org/wiki?curid=2433367", "title": "Rosenborg B.K.", "text": ""}
{"id": "2433369", "revid": "729019", "url": "https://it.wikipedia.org/wiki?curid=2433369", "title": "San Nicola (Ozieri)", "text": "San Nicola (\"Santu Nigola\" in sardo) \u00e8 una frazione del comune di Ozieri che conta circa 3000 residenti, si trova nella pianura di Chilivani a circa 3\u00a0km da Ozieri.\n\u00c8 un insediamento a carattere prevalentemente residenziale e produttivo sorto intorno ai primi anni settanta seguendo il piano urbanistico redatto dall'architetto Marcialis quando Antonio Peralta era il sindaco di Ozieri. \nIl nome del quartiere si deve alla piccola chiesa romanica di San Nicola (spesso erroneamente denominata \"di Butule\", che \u00e8 invece andata distrutta) risalente al XII-XIII sec. che l'Amadu ipotizza potesse essere la parrocchiale del villaggio medievale di Pira \u2018e Mestighe. In anni recenti \u00e8 stata realizzata una nuova e pi\u00f9 ampia chiesa parrocchiale sempre intitolata a San Nicola.\nAll'interno dell'abitato \u00e8 presente un nuraghe trilobato detto di \"Sa mandra 'e sa Giua\", con resti di capanne nuragiche e di fabbricati di epoca romana (il quartiere, tra l'altro, dista circa 1\u00a0km dal ponte romano di \"pont'ezzu\")."}
{"id": "2433370", "revid": "339392", "url": "https://it.wikipedia.org/wiki?curid=2433370", "title": "Shanghai Cooperation Organisation", "text": ""}
{"id": "2433377", "revid": "767487", "url": "https://it.wikipedia.org/wiki?curid=2433377", "title": "Gulf Intracoastal Waterway", "text": "Il Gulf Intracoastal Waterway \u00e8 una parte dell'Intracoastal Waterway situata nel sud degli Stati Uniti lungo il Golfo del Messico. Esso consiste in un insieme di canali navigabili che collegano i fiumi che sfociano nel Golfo del Messico. Lungo 1700 km, esso collega Brownsville, in Texas, a Carrabelle, in Florida."}
{"id": "2433383", "revid": "467420", "url": "https://it.wikipedia.org/wiki?curid=2433383", "title": "Informatore Scacchistico", "text": "L'Informatore Scacchistico \u00e8 una pubblicazione della casa editrice \"\u0160ahovski Informator\", fondata a Belgrado nel 1966 da Aleksandar Matanovi\u0107 e Milivoje Molerovi\u0107.\nIl primo numero usc\u00ec in maggio del 1966 e fino al 1990 usc\u00ec con cadenza semestrale. Dal 1991 vengono invece pubblicate tre edizioni all'anno. Il 100\u00ba numero usc\u00ec il 1\u00ba aprile 2008. Dal n. 80, uscito nel 2001, \u00e8 disponibile anche una versione elettronica su compact disc.\nPer circa trent'anni, fino all'avvento dei database di partite su computer, rappresent\u00f2 la principale fonte di informazioni per gli scacchisti di tutto il mondo sulle partite e sui tornei giocati a livello internazionale. Anche oggigiorno comunque l\"'Informatore\", come viene comunemente chiamato, continua ad essere una pubblicazione molto popolare tra gli scacchisti.\nOgni numero dell'Informatore Scacchistico contiene diverse centinaia di partite, molte commentate estesamente dagli stessi giocatori o da altri maestri o grandi maestri. Le posizioni pi\u00f9 interessanti sono illustrate con diagrammi. Al termine del volume \u00e8 presente un indice dettagliato delle partite, un indice delle migliori combinazioni e un elenco dei risultati dei principali tornei giocati nel periodo precedente all'uscita del volume. \u00c8 presente spesso anche un'appendice curata direttamente dalla FIDE, con notizie sui congressi e sulle nomine di grandi maestri e maestri internazionali.\nAnatoly Karpov comment\u00f2 cos\u00ec la nascita della nuova rivista: - \"L'\"Informatore Scacchistico\" ha segnato l'inizio di una rivoluzione nell'ambito dell'informazione sugli scacchi. Oggigiorno la velocit\u00e0 con cui si propagano le idee scacchistiche supera quella di altri campi. L\"'Informatore Scacchistico\" continua ad essere un punto di riferimento e gli scacchisti lo usano sia come manuale che come semplice fonte di piacevole lettura. L'\"Informatore\" ha reso disponibile la bellezza del nostro gioco in tutte le parti del mondo\"."}
{"id": "2433390", "revid": "73843", "url": "https://it.wikipedia.org/wiki?curid=2433390", "title": "Deutschland Tour", "text": ""}
{"id": "2433392", "revid": "1543377", "url": "https://it.wikipedia.org/wiki?curid=2433392", "title": "Put Up or Shut Up", "text": "Put Up or Shut Up \u00e8 il secondo EP del gruppo musicale statunitense All Time Low. L'album ha venduto oltre copie."}
{"id": "2433396", "revid": "287204", "url": "https://it.wikipedia.org/wiki?curid=2433396", "title": "Bisogno di libert\u00e0", "text": "Bisogno di libert\u00e0 (titolo originale \"Besoin de Libert\u00e8\") \u00e8 l'autobiografia dello scrittore svedese Bj\u00f6rn Larsson, scritta nel 2006 in francese per \u00c9ditions du Seuil e pubblicata in Italia da Iperborea nel 2007."}
{"id": "2433399", "revid": "216401", "url": "https://it.wikipedia.org/wiki?curid=2433399", "title": "Campionato di Zurigo di ciclismo", "text": ""}
{"id": "2433404", "revid": "329581", "url": "https://it.wikipedia.org/wiki?curid=2433404", "title": "Carl David Tolm\u00e9 Runge", "text": "Biografia.\nIl padre Julius era membro di un'importante famiglia di mercanti e verso il 1836 si trasfer\u00ec nell'isola di Cuba, all'Avana, dove svolse anche la funzione di console danese. A Cuba conobbe Fanny Tolm\u00e9, figlia di un mercante inglese di ascendenze ugonotte e la spos\u00f2 nel 1846. Successivamente la famiglia si trasfer\u00ec a Brema, dove nacque Carl David e dove, nel 1864, mor\u00ec il padre.\nNel 1880 consegu\u00ec il dottorato di ricerca in matematica a Berlino, dove studi\u00f2 con Karl Weierstrass; nel 1886 divenne professore presso la Technische Hochschule.\nI suoi interessi includevano la matematica, la spettroscopia, la geodesia e e l'astrofisica. Oltre alla matematica pura, svolse anche lavori sperimentali, come lo studio delle linee spettrali di vari elementi (insieme a Heinrich Kayser); era, inoltre, molto interessato all'applicazione di questo lavoro alla spettroscopia astronomica.\nNel 1904, su iniziativa di Felix Klein, si trasfer\u00ec all'Universit\u00e0 di Gottinga, dove rimase fino al suo pensionamento nel 1925."}
{"id": "2433411", "revid": "1793900", "url": "https://it.wikipedia.org/wiki?curid=2433411", "title": "Houston Ship Channel", "text": "Lo Houston Ship Channel, aperto nel 1919, \u00e8 parte del porto di Houston e uno dei pi\u00f9 affollati porti degli Stati Uniti. Esso \u00e8 lungo 80\u00a0km e che collega la terraferma alla Baia di Galveston. Sulle sue rive vi \u00e8 un'ampia zona industriale."}
{"id": "2433417", "revid": "1442080", "url": "https://it.wikipedia.org/wiki?curid=2433417", "title": "Medibank International 2008 - Singolare femminile", "text": "Il singolare del Medibank International 2008 \u00e8 stato un torneo di tennis facente parte del WTA Tour 2008.\nKim Clijsters era la detentrice del titolo, ma non l'ha potuto difendere perch\u00e9 si \u00e8 ritirata ufficialmente il 6 maggio 2007.\nJustine Henin ha vinto 4\u20136, 6\u20132, 6\u20134, contro Svetlana Kuznecova.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2433419", "revid": "767487", "url": "https://it.wikipedia.org/wiki?curid=2433419", "title": "Teatri di Foggia", "text": "I principali teatri di Foggia sono diciannove.\nTeatro comunale U.Giordano.\nAlcuni hanno una storia importante, come il Teatro Comunale \"Umberto Giordano\": i lavori per la costruzione del Teatro Comunale a Foggia iniziarono nel 1825 e terminarono nel 1828, anno in cui fu inaugurato ed intitolato al re Ferdinando. Era uno dei pi\u00f9 importanti teatri del regno. Il progetto si deve all'architetto napoletano Luigi Oberty che gli impose il raffinato stile neoclassico, in voga a quei tempi e che arricchisce molti scorci della Foggia ottocentesca. Il teatro per\u00f2 risult\u00f2 essere insufficiente per ospitare il grande pubblico foggiano cosicch\u00e9, a pochi anni dall'apertura, fu ampliato e l'iniziale progetto dell'Oberty fu rivisitato sostituendo all'originario peristilio a sei colonne tre ampie fornici e le finestre del primo piano furono tramutate in balconi. Al suo interno rivela la tipica forma a ferro di cavallo, tipico dei teatri all'italiana, con tre ordini di palchi decorati con stucchi; l'ampia volta che lo ricopre non \u00e8 decorata sfarzosamente ma \u00e8 impreziosita da un pregevole lampadario di cristalli. Grande attenzione fu data alla sistemazione del ridotto che \u00e8 decorato con quattro statue dei sovrani del tempo: Francesco I e Maria Isabella e i successori Ferdinando II e Maria Teresa. Il nome del teatro pass\u00f2 dopo l'unit\u00e0 d'Italia da \"Real Teatro Ferdinando\" a \"Teatro Dauno\" e nel 1928 fu dedicato al grande compositore foggiano Umberto Giordano. sito web www.teatrogiordano.it"}
{"id": "2433430", "revid": "767487", "url": "https://it.wikipedia.org/wiki?curid=2433430", "title": "Sukiyaki Western Django", "text": " \u00e8 un film del 2007, diretto da Takashi Miike. \u00c8 un omaggio al western all'italiana: Miike ha infatti dichiarato di aver sempre desiderato dirigere uno \"spaghetti-western\", che vedeva sempre in televisione quando era bambino, in compagnia di suo padre. Il titolo fa riferimento al film del 1966 \"Django\" e al sukiyaki, un piatto della cucina giapponese.\n\u00c8 stato presentato in concorso alla 64\u00aa Mostra internazionale d'arte cinematografica di Venezia.\nTrama.\nUn pistolero di nome Piringo uccide un gruppo di uomini e racconta a un superstite, prima di ucciderlo, la storia degli Heike e dei Genji, due clan conosciuti come il Bianco e il Rosso, impegnati nella battaglia di Dan-no-ura.\nAlcuni secoli dopo la battaglia di Dan-no-ura, un solitario pistolero si reca in Nevada, in un villaggio scosso dalla guerra tra i Bianchi, comandati dal raffinato Yoshitsune, che ama usare sia la pistola che la katana, e i Rossi, comandati dal rozzo Kiyomori, che ama leggere William Shakespeare e si fa chiamare dai suoi uomini Enrico.\nIl pistolero incontra Ruriko, una donna alcolizzata che gli racconta la storia del villaggio, di come fu prima conquistato dai Rossi, e successivamente dai Bianchi, e della guerra tra i due clan che continua da anni. Il pistolero conosce anche Heiachi, il nipote di Ruriko, che ha perso la voce dopo aver assistito all'omicidio del padre, appartenente ai Rossi, da parte di Kiyomori. La madre, Shizuka, appartenente ai Bianchi, impazz\u00ec e torn\u00f2 dal suo clan, in cerca di vendetta.\nSia i Bianchi che i Rossi tendono un agguato a Benkei, un uomo che nasconde una mitragliatrice dentro una bara. Kiyomori riesce a recuperare la preziosa arma, mentre il pistolero parla con Yoshitsune, che gli racconta della leggenda di una donna chiamata Bloody Benten, spietata assassina di cui gli raccontavano da bambino e contro cui aveva sempre sognato di combattere. Gli uomini di Yoshitsune rintracciano Shizuka e la uccidono davanti agli occhi di Ruriko e di Heiachi, che chiude gli occhi e non li riapre pi\u00f9, mentre il pistolero viene pestato a sangue. Ruriko decide quindi di vendicare suo figlio Akira e Shizuka, e di proteggere Heiachi, rivelando al pistolero di essere lei la letale Bloody Benten. Manda quindi suo marito dal vecchio Piringo, maestro di Ruriko e padre di Akira, che consegna all'uomo le armi di Bloody Benten.\nIntanto Ruriko mostra al pistolero un tesoro, che viene piazzato nel villaggio, e viene trovato dai Bianchi, che vengono falcidiati dal pistolero, da Bloody Benten e dal marito di questa. Nel villaggio irrompe Kiyomori, con la sua letale arma, uno sparuto gruppo di Rossi e lo sceriffo del villaggio, che soffre di doppia personalit\u00e0. Ne scaturisce una battaglia, che vede ovviamente in vantaggio Kiyomori, fino a quando viene abbattuto da Bloody Benten, che riesce cos\u00ec a vendicare figlio e nuora, ma viene successivamente uccisa dallo sceriffo, che a sua volta viene impalato dalla croce di una chiesa.\nLa resa dei conti tra il pistolero e Yoshitsune si svolge sotto una fitta nevicata. Yoshitsune sfodera la sua katana, con la quale blocca i proiettili del pistolero, che improvvisamente prende un'altra pistola e spara in faccia a Yoshitsune, uccidendolo.\nIl pistolero consegna il tesoro e una pistola a Heiachi, che apre gli occhi davanti alle tombe dei genitori e della nonna. Il pistolero si allontana, mentre una didascalia informa che Heiachi, alcuni anni dopo, si rec\u00f2 in Italia e fu conosciuto come Django.\nVersione integrale.\nLa versione internazionale del film dura 23 minuti meno di quella giapponese. Sono state infatti tagliate alcune sequenze che spezzavano il ritmo della pellicola. La versione integrale \u00e8 disponibile solo in DVD, uscito esclusivamente in Giappone."}
{"id": "2433439", "revid": "106908", "url": "https://it.wikipedia.org/wiki?curid=2433439", "title": "Iaquinta", "text": ""}
{"id": "2433442", "revid": "122296087", "url": "https://it.wikipedia.org/wiki?curid=2433442", "title": "Civico Museo Archeologico di Ozieri", "text": "Il Civico Museo Archeologico \"Alle Clarisse\" di Ozieri \u00e8 uno dei musei pi\u00f9 importanti del Nord Sardegna. Dal 2003 \u00e8 stato trasferito presso i locali dell\u2019ex convento delle Clarisse. Nelle sue vetrine sono presenti i reperti pi\u00f9 significativi ritrovati nel territorio comunale di Ozieri: materiali esposti sono datati a partire dalla preistoria all\u2019et\u00e0 moderna.\nStoria.\nIl Civico Museo Archeologico, inaugurato nel 1985 in un convento francescano del XVI secolo, si sposta nel 2003 nel settecentesco ex convento delle Recoletas de Santa Clara, appositamente restaurato e ristrutturato. Il convento, istituito ufficialmente nel 1753 per ospitare le Clarisse di Tempio, fu invece occupato dalle monache di Orosei, a causa dell'indigenza in cui versavano. A causa della legge Ratazzi, nel 1889 l\u2019edificio fu requisito per ospitare i militari che vi insediarono la caserma Pietro Micca. Nel 1953 i militari lasciarono l\u2019edificio e l\u2019anno successivo una parte fu donata alla chiesa, mentre l\u2019altra parte, rimasta in propriet\u00e0 al Comune, fu utilizzata per attivit\u00e0 scolastiche e sociali e divenne infine casa popolare. In seguito al finanziamento regionale ed europeo per il recupero di edifici monumentali fu possibile restaurare l\u2019edificio, il quale, terminato nel 2002, divenne la nuova sede del Civico Museo Archeologico di Ozieri e per questo denominato \u201cAlle Clarisse\u201d. L\u2019ingresso originario era situato in via Azuni ed introduceva a tre ambienti voltati, collegati fra loro e con un ampio corridoio anch\u2019esso voltato.\nI militari spostarono l\u2019ingresso esattamente al lato opposto: rinforzarono le antiche mura spagnole trasformandole negli attuali bastioni e realizzarono un terrapieno che divenne la piazza d\u2019armi, realizzarono una gradinata in granito che divenne l\u2019ingresso principale della struttura e aggiunsero un piano superiore su una parte della struttura, che infatti si differenzia dall\u2019altra parte perch\u00e9 coperto da una capriata di legno in stile piemontese. \nPercorso espositivo.\nEsterno: Cortile \u2013 Nel cortile \u00e8 sistemato un piccolo lapidario, che accoglie una stele centinata di tomba di giganti, i bacili nuragici e l\u2019architrave della chiesa campestre di S. Luca.\nPrimo piano:\nSALA I: La preistoria \u2013 Al Neolitico Medio (4.900 \u2013 4.400 a.C.) si riferiscono ceramiche, una dea madre in osso, un anellone, dai siti Bariles, Baldosa e Bisarcio. IL Neolitico Recente Sardo (4.100 \u2013 3.500 a.C.), caratterizzato principalmente dalla \"Cultura di San Michele o di Ozieri,\" \u00e8 rappresentato da materiali provenienti soprattutto dalla grotta omonima e da quella contigua di Mara, che restituiscono un panorama delle fantasiose ceramiche del periodo appartenenti sia all\u2019orizzonte del Neolitico Recente S. Ciriaco, che alla fase classica Ozieri del Neolitico finale, fra tutte la famosa \"Pisside,\" e dal primo Eneolitico \"Sub \u2013 Ozieri\".\nSALA II: La civilt\u00e0 nuragica \u2013 Dedicata al territorio durante la civilt\u00e0 Nuragica (1.850 \u2013 238 a.C.), che abbraccia l\u2019et\u00e0 del Bronzo e del Ferro, fino all\u2019et\u00e0 romana. La presenza di giacimenti metalliferi e risorse agropastorali e il loro sfruttamento causarono una importante frequentazione del territorio testimoniata oggi da 123 nuraghi e altri monumenti dell\u2019epoca. Le ceramiche, fra cui bracieri, bollitoi, \"ask\u00f2s\", pesi da telaio e fusaiole, gli utensili in pietra, come mortai, lisciatoi, macine e conci mammellari parlano di attivit\u00e0 diversificate. Il lingotto egeo - cipriota di Bisarcio, e altri ritrovamenti costituiti da oggetti in metallo documentano l\u2019importanza del territorio, inserito al centro di vie di comunicazione gi\u00e0 nell\u2019et\u00e0 preistorica.\nSALA III: L\u2019et\u00e0 fenicio - punica e romana \u2013 I ritrovamenti di et\u00e0 fenicio - punica nel territorio sono sporadici e costituiti da monete e pochi frammenti ceramici. I restanti reperti esposti nella sala provengono da stanziamenti e costruzioni di epoca romana, che segna una riduzione nel numero di abitanti, alcuni in continuit\u00e0 con i precedenti, altri di nuovo impianto ed estranei a modelli locali. Importanti documenti epigrafici sono la stele di Ferentius da Cuzi e due miliari, che insieme ai tre ponti sul Rio Mannu qualificano il territorio come luogo di transito importante e di collegamento fra \"Turris\" e \"Olbia\" nella direttrice che da Cagliari raggiungeva il porto sul Tirreno. Sono inoltre esposti materiali da stipe votiva, un busto di Sarda Ceres, balsamari, reperti vitrei, cinerari da necropoli, in particolare da Bisarcio, Punta \u2018e Navole, Sa Mandra \u2018e sa Jua e Ruinas.\nSALA IV: Sezione medioevale \u2013 L\u2019epoca bizantina e altomedievale \u00e8 illustrata dagli anelli a castone piramidale, fibbie, orecchini, fibule provenienti da Bisarcio nonch\u00e9 dagli orli e dalle pareti di grandi ziri provenienti da varie localit\u00e0, perch\u00e9 sopravvissuti fino al \u2018600 e \u2018700; sono esposti anche frammenti di maiolica arcaica pisana, lustri catalani, valenciani e altre ceramiche autoctone e provenienti dalla penisola. Trovano posto qui anche oggetti in osso e avorio di uso apotropaico.\nSecondo piano:\nSEZIONE NUMISMATICA: La collezione numismatica conta circa seimila monete confluite da numerosi ripostigli e ritrovamenti. La collezione, divisa in quattro sale, spazia dalle monete greche e puniche fino alle monete di epoca sabauda, a dimostrazione della continuit\u00e0 di frequentazione del territorio nei secoli.\nSEZIONE ETNOGRAFICA: La sezione etnografica \u00e8 costituita dal materiale proveniente da donazioni private. La collezione Bandini, \u00e8 costituita da ritratti e oggetti personali del magistrato Pietro Cosseddu - Virdis e della nobildonna Annetta de Raimondi. La donazione Marinelli \u00e8 anch'essa composta da ritratti e altri oggetti appartenuti al generale Giannino Baroncelli. La collezione Gallisay - Carta raccoglie spartiti, manoscritti autografi e stampe del musicista Priamo Gallisay. La collezione Manchia \u00e8 invece costituita da abiti tradizioniali, databili ai primi anni del novecento."}
{"id": "2433445", "revid": "6923", "url": "https://it.wikipedia.org/wiki?curid=2433445", "title": "Citro\u00ebn C4 Picasso", "text": "La C4 Picasso \u00e8 un'autovettura prodotta a partire dal 2006 in due varianti di carrozzeria monovolume dalla casa francese Citro\u00ebn. A partire dal 2018, tale vettura \u00e8 stata ribattezzata come C4 Spacetourer.\nStoria.\nA met\u00e0 degli anni 2000, quello delle monovolume di taglia media era un segmento di mercato relativamente giovane: il primissimo modello di quel tipo risaliva al 1991, quando la giapponese Mitsubishi lanci\u00f2 sul mercato la Space Runner, ma il vero boom di queste autovetture si ebbe solo a partire dal 1996, con il lancio di una Renault, la M\u00e9gane Sc\u00e9nic, prima esponente europea di quel segmento di mercato. Cos\u00ec, nel 2000, la Citro\u00ebn introdusse in listino la Xsara Picasso, monovolume dalla linea ad uovo che riusc\u00ec a sottrarre una fetta di clientela alla M\u00e9gane Sc\u00e9nic. Ma gi\u00e0 nel 2004, con il lancio della C4, i progettisti Citro\u00ebn si resero conto che della necessit\u00e0 di un nuovo modello che andasse a sostituire la Xsara Picasso, anche perch\u00e9 nel 2002 era gi\u00e0 stata presentata la Sc\u00e9nic seconda serie e nuovi modelli di altre marche arrivavano sul mercato. Per questo motivo, pur lasciando la Xsara Picasso in listino, Peugeot decise di affiancarle due modelli che completassero una sottogamma di monovolume costituita fino a quel momento dalla Xsara Picasso stessa e dalla ben pi\u00f9 grande C8.\nPrima generazione (2006-2013).\nDebutto.\nIl primo dei nuovi modelli a debuttare fu quello a sette posti: denominato \"C4 Picasso\". Il debutto avvenne nella cornice del Salone di Parigi del 2006 il 30 settembre e in vendita da novembre. Questa versione non \u00e8 andata a sostituire la Xsara Picasso, ma a porsi semplicemente un gradino pi\u00f9 in alto di quest'ultima, che \u00e8 rimasta cos\u00ec in listino (fino al 2010) per chi preferiva una monovolume a 5 posti. Le qualit\u00e0 fornite dalla nuova vettura le hanno permesso di piazzarsi alla terza posizione dell'European Car of the Year 2007, dietro alla Opel Corsa D e alla Ford S-Max.\nDesign ed interni.\nLa C4 Picasso si presenta come una monovolume di taglia medio-grande, ma dal tono sportiveggiante grazie ai parafanghi bombati ed al design aggressivo. In generale si pu\u00f2 dire che la monovolume francese vanta al suo debutto una spiccata personalit\u00e0 data dal frontale dal disegno \"corrucciato\", che la fa apparire piuttosto aggressiva. Qui trova posto l'ampia calandra con il logo Citro\u00ebn integrato, ai lati della quale si trovano i grossi fari trapezoidali dal grintoso disegno. Grintosa \u00e8 anche la bocca che si apre nel paraurti. Ma una delle pi\u00f9 grandi particolarit\u00e0 esteriori della C4 Picasso sta nell'ampio parabrezza panoramico che si estende fino a sopra la testa del conducente e del passeggero anteriore e che permette quindi di raddoppiare il raggio della visuale da 35\u00b0 a ben 70\u00b0. Inoltre, gran parte del tetto \u00e8 costituita da un pannello in cristallo che permette di avere una grande luminosit\u00e0 nell'abitacolo. Anche la vista laterale permette di apprezzare la grande superficie vetrata, costituita da ben quattro \"luci\" laterali. Posteriormente, sono presenti gruppi ottici a sviluppo verticale e persino un accenno di spoiler sul tetto.\nInternamente, spiccano subito le tre file di sedili, una caratteristica introdotta sei anni prima in questo segmento con l'arrivo della prima generazione della Opel Zafira e che nella seconda met\u00e0 degli anni 2000 era oramai abbastanza diffusa. Qui, per\u00f2, si raggiungono livelli di abitabilit\u00e0 quasi da record, grazie anche al lavoro dei designer, finalizzato a liberare quanto pi\u00f9 spazio possibile nell'abitacolo. A questo scopo, \u00e8 stata disegnata anche la plancia, caratterizzata da un disegno semplice, ma nello stesso tempo non convenzionale. Spicca quindi il cruscotto spostato al centro della plancia e dominato da uno schermo digitale regolabile in luminosit\u00e0, ma anche i comandi del climatizzatore spostati sui due lati. Quest'ultima caratteristica si ritrova anche nelle file di sedili posteriori. Agevole anche l'accesso alla terza fila. Vale la pena inoltre di citare il notevole numero di scomparti e tavolini a scomparsa che si ritrovano un po' dovunque nell'abitacolo, e che rendono la C4 Picasso una delle vetture di riferimento in tal senso. Da record anche la capacit\u00e0 del bagagliaio, ai vertici della categoria in qualunque configurazione si utilizzi la vettura.\nMeccanica e motori.\nIl pianale utilizzato per la \"C4 Picasso\" \u00e8 derivato da quello della C4 berlina e coup\u00e9: ritroviamo quindi l'avantreno di tipo MacPherson con molle elicoidali ed il retrotreno a ruote interconnesse. Qui per\u00f2, si pu\u00f2 incontrare una delle pi\u00f9 significative differenze, poich\u00e9 le versioni pi\u00f9 ricche montano le molle pneumatiche autolivellanti.\nQuanto all'impianto frenante, la \"C4 Picasso\" monta freni a disco sulle quattro ruote, autoventilanti all'avantreno e pieni al retrotreno. Presenti anche ABS ed ESP. Lo sterzo \u00e8 invece a cremagliera, con servocomando di tipo elettroidraulico.\nAl suo esordio, la \"C4 Picasso\" era prevista in quattro motorizzazioni, due a benzina e due turbodiesel common rail:\nBen quattro le possibili varianti di trasmissione: il 1.8 16v ed il 1.6 HDi sono accoppiate di serie ad un cambio manuale a 5 marce, mentre il 2 litri a benzina a seconda degli allestimenti pu\u00f2 montare di serie un tradizionale cambio automatico con convertitore di coppia a 4 rapporti oppure un robotizzato a 6 rapporti. La versione 2 litri HDi, invece, prevede anch'essa due possibili varianti di cambio a seconda del livello di allestimento, ma stavolta si poteva scegliere tra un robotizzato a 6 rapporti ed un automatico (anch'esso con convertitore di coppia) sempre a 6 rapporti.\nEvoluzione.\nIl 5 gennaio del 2007 venne ufficialmente svelata la seconda variante della \"C4 Picasso\", vale a dire quella a 5 posti, differente soprattutto nella zona posteriore, con nuovi gruppi ottici ed un nuovo taglio del padiglione che ne rende la linea pi\u00f9 grintosa e sportiveggiante. La gamma motori era identica a quella della versione a 7 posti, che per l'occasione \u00e8 stata ribattezzata come \"Grand C4 Picasso\", in modo da differenziarla anche nella denominazione dalla versione a 5 posti.\nDurante la prima met\u00e0 del 2008, il cambio robotizzato \"CMP-6\" a 6 rapporti divent\u00f2 disponibile anche per la versione 1.6 HDi, mentre il motore 1.8 16v venne pensionato a favore del pi\u00f9 moderno 1.6 Prince da 120 CV. In realt\u00e0 il 1.8 16v sopravvisse ancora per un paio d'anni, ma solo nella \"Grand Picasso\" in versione bi-fuel benzina/metano, introdotta proprio nell'autunno del 2008 e denominata \"C4 Grand Picasso BiEnergy\". Anche il 2 litri a benzina venne cancellato dai listini per far posto ad una versione depotenziata del 1.6 THP, che anche in questo caso erogava 140 CV. Il cambio era automatico a 4 rapporti, con convertitore di coppia.\nAlla fine del 2009, il 2 litri HDi da 136\u00a0CV viene affiancato da una sua variante pi\u00f9 potente, in grado di erogare fino a 150\u00a0CV di potenza massima. Tale motore \u00e8 accoppiato ad un cambio manuale a 6 marce.\nNel 2010, al Salone dell'automobile di Parigi, la \"C4 Picasso\" \u00e8 stata presentata in veste aggiornata, per il consueto restyling di mezza et\u00e0: esternamente gli aggiornamenti si limitano a pochi dettagli, tra cui l'introduzione di fari diurni a led incastonati nel paraurti anteriore di nuovo disegno, gli indicatori di direzione con plastiche bianche e soprattutto il nuovo logo della Casa introdotto all'inizio dello stesso anno con la DS3. Meccanicamente, una delle novit\u00e0 pi\u00f9 importanti sta nell'introduzione del motore e-HDi da 1.6 litri, basato sul normale 1.6 turbodiesel common rail, ma con tecnologia micro-ibrida consistente nell'evoluzione del concetto di dispositivo Start&amp;Stop. In tale configurazione, questo motore \u00e8 disponibile unicamente in abbinamento al cambio robotizzato a 6 rapporti, ed eroga una potenza leggermente superiore e pari a 112 CV. Rimane per\u00f2 in listino anche il 1.6 HDi normale, ed inoltre la versione automatica con motore 1.6 THP da 140\u00a0CV viene sostituita dal 1.6 THP da 156 CV, questa volta equipaggiato con il robotizzato a 6 rapporti. Ed ancora il 2 litri HDi da 136\u00a0CV viene tolto dai listini, mentre alla restante motorizzazione 2 litri turbodiesel da 150\u00a0CV viene affiancata la versione top di gamma, un nuovo 2 litri turbodiesel, questa volta da 163 CV. Questa nuova versione monta un automatico a 6 rapporti. Infine, cambiano anche i livelli di allestimento, sempre quattro, ma denominati: \"Attraction\", \"Seduction\", \"Business\" ed \"Exclusive\".\nAll'inizio del 2013 la produzione della versione a 5 posti termina: nei mesi che seguono vengono smaltite le scorte a stock di questo modello, fino alla tarda primavera, quando la vettura scompare dai listini Citro\u00ebn per far spazio alla seconda generazione della C4 Picasso a 5 posti.\nRimane, pur se per pochissimo tempo in pi\u00f9, fino a giugno, invece a listino la \"Grand Picasso\", prima vettura ad esordire ed ultima ad essere pensionata.\nA giugno 2013, dopo la presentazione delle immagini ufficiali della nuova C4 Picasso a 7 posti, anche questa versione esce di produzione.\nSeconda generazione (dal 2013).\nDebutto.\nMentre cessa la produzione della prima generazione della Picasso a 5 posti, la casa del \"double chevron\" diffonde in rete le prime immagini della concept car \"Technospace\", che prefigura quasi del tutto la nuova generazione della monovolume compatta Citro\u00ebn. La \"Technospace\" \u00e8 stata poi presentata dal vivo al Salone di Ginevra che ha aperto i battenti il 7 marzo 2013. Trattandosi di un prototipo che prefigura il modello praticamente definitivo, da qui alla versione di serie il passo \u00e8 stato breve. E difatti, gi\u00e0 a fine aprile \u00e8 stato dato il via libera agli ordini della seconda generazione della \"C4 Picasso\" a 5 posti.\nDesign ed interni.\nNel suo insieme, la \"C4 Picasso\" del 2013 propone un corpo vettura compatto, simile al precedente modello nell'impostazione generale dei volumi e delle proporzioni, ma con un'impronta stilistica pi\u00f9 sportiva. Il design futuristico che caratterizza la nuova generazione della \"C4 Picasso\" \u00e8 visibile principalmente nel frontale, tagliato orizzontalmente in due dalla calandra che incorpora il marchio della casa. La calandra viene ulteriormente prolungata dai fari diurni a led, sotto i quali trovano posto invece i fari di tipo tradizionale e dalla forma trapezoidale. Questi ultimi, di piccole dimensioni, vanno a costituire lo \"sguardo\" della vettura assieme a quelli a led, pur essendo distaccati gli uni dagli altri. Un'ampia \"bocca\" centrale ed i fendinebbia circolari posti sui due lati caratterizzano il paraurti frontale. La disposizione dei gruppi ottici anteriori su tre livelli, con quelli superiori a LED per le luci di posizione e il faro principale inglobato nel paraurti, \u00e8 del tutto simile ad un altro veicolo: La Jeep Cherokee KL; la quale, pur non avendo nulla in comune con il monovolume Citro\u00ebn, entra nel mercato contemporaneamente alla Picasso. Un'altra caratteristica della zona anteriore della vettura \u00e8 il parabrezza panoramico caratterizzato da una superficie vetrata pari a 5.3 m\u00b2. \nLa vista laterale \u00e8 quella che invece maggiormente collega la seconda generazione della \"C4 Picasso\" alla prima (parlando sempre di versione a 5 posti): ecco quindi che si ritrovano il muso leggermente sporgente rispetto alla tradizionale idea di monovolume, la superficie vetrata a quattro luci per lato, con il montante anteriore inclinato e seguito da un montante pi\u00f9 discreto che incorpora l'alloggiamento dello specchietto retrovisore. La base del finestrino compreso tra questi due montanti \u00e8 pi\u00f9 lineare rispetto a prima, ma termina con uno scalino che abbassa leggermente la linea di cintura nel prosieguo della fiancata, in modo da dare pi\u00f9 spazio alle superfici vetrate e rendere cos\u00ec pi\u00f9 luminoso l'interno. La fiancata \u00e8 piuttosto liscia e lineare, anche se solcata da una nervatura a met\u00e0 delle portiere. I due finestrini delle portiere sono racchiusi in una cornice cromata. I due montanti posteriori che racchiudono la quarta luce sovrastante la zona del bagagliaio sono praticamente paralleli tra loro e piuttosto inclinati per la tipologia di vettura, in modo da dare un tocco di sportivit\u00e0 alla vista d'insieme. Tutte queste caratteristiche della vista laterale finora descritte erano presenti anche nella precedente generazione della \"C4 Picasso\", ma nel nuovo modello sono state riviste in chiave pi\u00f9 moderna, con linee pi\u00f9 tese che danno alla vettura un aspetto pi\u00f9 contemporaneo. La parte posteriore del tetto monta anche un piccolo spoiler.\nL'abitacolo \u00e8 studiato per aumentare l'abitabilit\u00e0, i sedili sono stati progettati in funzione del comfort e la plancia \u00e8 caratterizzata da un disegno asimmetrico: in pratica una palpebra parte dal lato guida alzandosi fino ad arrivare al centro dove campeggiano due display che racchiudono tutte le funzioni della vettura, comprese quelle del cruscotto. Quest'ultimo non \u00e8 quindi presente di fronte al conducente. La palpebra che sovrasta la plancia di fronte al lato guida e nella zona centrale termina subito dopo aver racchiuso i due display multifunzione. Nell'abitacolo emerge la mancanza di una vera e propria consolle centrale: i comandi del climatizzatore, per esempio, sono situati sempre al centro, sotto i due display.\nLa capacit\u00e0 massima del bagagliaio raggiunge i 1.709 litri con il divanetto posteriore abbattuto, mentre in configurazione standard si ferma a 630 litri.\nStruttura, meccanica e motori.\nPur portando il nome di \"C4\" che dovrebbe accomunarla tecnicamente alla \"C4\" berlina, la seconda generazione della \"C4 Picasso\" inaugura invece una struttura del tutto nuova, perci\u00f2 non presenta molti aspetti in comune con la normale \"C4\" in listino dalla fine del 2010. Questa nuova struttura introdotta dalla \"C4 Picasso\" seconda serie prende il nome di \"EMP2\", acronimo di \"Efficient Modular Platform\", una piattaforma di tipo modulare. La scocca della vettura \u00e8 stata realizzata incrementando l'utilizzo di materiali leggeri, come la lega di alluminio e gli acciai ad alta resistenza, questi ultimi caratterizzati anche da notevoli doti di resistenza alle sollecitazioni meccaniche. Mentre il solo nuovo pianale ha permesso un risparmio medio di circa 70\u00a0kg sulla versione precedente, nella totalit\u00e0 della vettura \u00e8 stato possibile risparmiare circa 120\u00a0kg.\nAl suo debutto la seconda serie della \"C4 Picasso\" \u00e8 stata proposta in quattro motorizzazioni, due a benzina e due a gasolio:\nIn generale il cambio \u00e8 del tipo manuale a 6 marce. Le versioni e-HDi, per\u00f2, possono essere ordinate con un cambio robotizzato ETG-6 a 6 rapporti.\nEvoluzione.\nNel mese di maggio la nuova \"C4 Picasso\" 5 posti \u00e8 comparsa nei listini Citro\u00ebn, ma l'avvio della sua commercializzazione \u00e8 stata avviata il 15 giugno.\nPoco tempo dopo, durante l'estate, hanno cominciato ad essere diffuse le prime immagini della versione a 7 posti, destinata a sostituire la prima serie della \"Grand Picasso\". Mantenendone la denominazione, questa seconda variante entrer\u00e0 ufficialmente in listino alla fine del mese di agosto. Lunga 17\u00a0cm in pi\u00f9 rispetto alla \"sorella\" a 5 posti, la \"Grand Picasso\" ne riprende per intero la gamma motori, salvo un'unica particolarit\u00e0, e cio\u00e8 che in questo caso il motore 1.6 e-HDi da 92\u00a0CV \u00e8 previsto unicamente in abbinamento con il cambio robotizzato a 6 rapporti. Con l'avvento della versione 7 posti, la 5 posti viene proposta in versione THP da 156 anche per il mercato italiano (durante i primi due mesi di commercializzazione non era prevista per tale mercato). Esternamente la carrozzeria della versione a 7 posti si differenzia dalla 5 posti per lo stile della parte posteriore, con i montanti posteriori meno inclinati, e di parte delle superfici vetrate laterali, dove in corrispondenza delle portiere posteriori sono ora presenti finestrini divisi in due da un sottilissimo finto montante che funge da cornice si divisione tra le due sezioni vetrate della portiera stessa. A livello di capienza del bagagliaio la \"Grand Picasso\" \u00e8 ovviamente pi\u00f9 generosa e vanta una capacit\u00e0 di 1.817 litri con entrambe le file posteriori di sedili abbattute.\nA partire dal novembre 2013, sia la \"C4 Picasso\" che la \"C4 GrandPicasso\" sono state proposte con la nuova tecnologia \"BlueHDi\" abbinata ad un 2 litri turbodiesel da 150 CV.\nNel 2014, il motore 1.6 THP ha ricevuto una leggera rivisitazione, passando cos\u00ec da 156 a 165 CV, mentre l'anno seguente il 1.6 VTi aspirato da 120 CV \u00e8 scomparso dalla gamma: al suo posto \u00e8 stato inserito il 1.2 THP da 131 CV. Contemporaneamente a quest'ultimo evento, anche la gamma diesel ha subito sostanziosi aggiornamenti, con la scomparsa dei vecchi 1.6 HDi da 92 e 115 CV. Al loro posto sono stati introdotti i 1.6 BlueHDi da 99 e 120 CV. Alla fine dello stesso anno, la denominazione del tre cilindri passa da THP a PureTech, come peraltro anche nel resto della produzione PSA che prevede tale motorizzazione.\nNell'estate del 2016 si ha il restyling di met\u00e0 carriera: la monovolume francese cambia soprattutto a livello estetico e di dotazione. Esternamente, gli aggiornamenti sono in verit\u00e0 piuttosto discreti e comprendono un leggero una mascherina leggermente diversa, mentre posteriormente si ha l'arrivo di nuovi fari con effetto tridimensionale. Per quanto riguarda la dotazione interna, la gamma viene rimodulata in quattro nuovi allestimenti ripensati per aumentare il comfort a bordo. L'unica novit\u00e0 dal punto di vista tecnico fu l'arrivo di una motorizzazione di base, rappresentata dal 1.2 PureTech da 110 CV, una motorizzazione prevista solo in alcuni mercati europei e solo in abbinamento alla versione \"corta\" a 5 posti.\nNella primavera del 2018, la gamma viene ribattezzata in \"C4 Spacetourer\" (e in \"Grand C4 Spacetourer\" nel caso della versione a passo lungo): nome a parte, le novit\u00e0 pi\u00f9 salienti si ebbero fra i motori a gasolio, dove il 1.6 BlueHDi da 120 CV venne affiancato e successivamente sostituito dal nuovo 1.5 BlueHDi da 130 CV, mentre il 2 litri della potenza di 163 CV and\u00f2 a sostituire la precedente unit\u00e0 di pari cilindrata e da 150 CV. Quanto al motore diesel meno potente, ossia il 1.6 BlueHDi da 100 CV, esso scomparve semplicemente dal listino senza essere sostituito da altre motorizzazioni. Quanto alle motorizzazioni a benzina, l'unica novit\u00e0 degna di nota fu l'uscita di listino del motore 1.2 PureTech da 110 CV. Per il resto, non si ebbero novit\u00e0 di sorta sul piano tecnico, su quello estetico o su quello degli allestimenti. Durante l'estate dello stesso anno, mentre il 1.6 BlueHDi da 120 CV usc\u00ec definitivamente di listino assieme al 1.6 a benzina da 165 CV, il 1.2 PureTech divenne disponibile a richiesta con un cambio automatico ad 8 rapporti.\nNell'agosto del 2019 usc\u00ec di listino anche il 2 litri a gasolio da 163 CV: a quel punto la gamma si ridusse a due sole motorizzazioni, entrambe da 130 CV di potenza massima, una a benzina da 1,2 litri ed una a gasolio da 1,5 litri."}
{"id": "2433448", "revid": "136801", "url": "https://it.wikipedia.org/wiki?curid=2433448", "title": "Copa Sony Ericsson Colsanitas 2008", "text": ""}
{"id": "2433451", "revid": "6923", "url": "https://it.wikipedia.org/wiki?curid=2433451", "title": "Endel Puusepp", "text": "Gli fu consegnato il premio di Eroe dell'Unione Sovietica per aver fatto volare una delegazione sovietica di alto rango oltre la linea di confine da Mosca a Washington e ritorno, allo scopo di negoziare l'apertura del fronte occidentale. "}
{"id": "2433453", "revid": "486946", "url": "https://it.wikipedia.org/wiki?curid=2433453", "title": "Wikicity", "text": ""}
{"id": "2433454", "revid": "619191", "url": "https://it.wikipedia.org/wiki?curid=2433454", "title": "Minor League Baseball", "text": "La Minor League Baseball, spesso abbreviato in MiLB, \u00e8 una serie di leghe professionistiche americane di baseball, di livello inferiore rispetto alla Major League Baseball. Il quartier generale della MiLB \u00e8 situato a St.Petersburg, Florida.\nLe squadre appartenenti alla Minor League (escluse quelle della Mexican League) hanno un'affiliazione con una franchigia della MLB. Queste squadre affiliate vengono spesso ribattezzate \"farm team\", poich\u00e9 ricevono giocatori dalle franchigie MLB a scopo di sviluppo.\nAttualmente, 18 leghe minori operano con 261 squadre con sede in: Stati Uniti, Canada, Messico e Repubblica Dominicana.\nAltre leghe affiliate alla MLB, che per\u00f2 non fanno parte ufficialmente della Minor League sono: l'Arizona Fall League (Stati Uniti), la Dominican Professional Baseball League (Rep. Dominicana), la Liga Paralela e la Venezuelan Professional Baseball League (Venezuela), la Mexican Pacific League (Messico) e la Puerto Rico Baseball League (Porto Rico) nel continente americano, e la Australian Baseball League australiana in Oceania.\nDal 1997 al 2015 vi fu nella classe Rookie della MiLB la Venezuelan Summer League, che cess\u00f2 di esistere prima dell'inizio della stagione 2016 a causa dell'instabilit\u00e0 politica dello stato sudamericano.\nClassi.\nTripla-A.\nLa Tripla-A (AAA) rappresenta il livello pi\u00f9 alto della Minor League Baseball. Le squadre sono suddivise in tre leghe, distinte per zone geografiche e sono:\nDoppia-A.\nConsiderato un gradino sotto alla Tripla-A, la classe Doppia-A (AA) si suddivide anch'esso in tre leghe:\nLe classi A.\nLa classe A si suddivide a sua volta in tre sottoclassificazioni: la classe A-avanzata, classe A e la classe A-breve.\nA-avanzata.\n\u00c8 considerato il terzo livello pi\u00f9 alto della Minor League Baseball e si suddivide in tre leghe:\nClasse A.\nLe squadre di questo livello sono composte prevalentemente da giocatori provenienti dalla classe A-breve e dalla classe Rookie e sono:\nA-breve.\nLega che, a differenza degli altri livelli che vanno da aprile a settembre, inizia intorno alla met\u00e0 di giugno per terminare i primi giorni di settembre. Le due leghe che la compongono sono:\nLe classi Rookie.\nLa classe dedicata agli \"esordienti\" (in inglese Rookie) \u00e8 generalmente considerata un'unica classe, tuttavia al suo interno sono presenti due sottoclassificazioni: la Rookie avanzata e la Rookie.\nRookie Avanzata.\nSono conosciute come \"Rookie Advanced leagues\":\nRookie.\nSi tratta del livello pi\u00f9 basso della Minor League. La durata della stagione \u00e8 limitata, con una lunghezza simile a quella dell'A-breve.\nTra le rookie leagues vi sono:"}
{"id": "2433457", "revid": "179235", "url": "https://it.wikipedia.org/wiki?curid=2433457", "title": "Nothing Compares 2U", "text": ""}
{"id": "2433459", "revid": "19933", "url": "https://it.wikipedia.org/wiki?curid=2433459", "title": "Regno di Cagliari", "text": ""}
{"id": "2433462", "revid": "1305772", "url": "https://it.wikipedia.org/wiki?curid=2433462", "title": "Convocazioni per la CONCACAF Gold Cup 2009", "text": "Elenco di giocatori convocati da ciascuna Nazionale di calcio partecipante alla CONCACAF Gold Cup 2009.\nTutte le liste consistono in 23 giocatori, ad eccezione degli , a cui \u00e8 stato concesso il privilegio di ampliare la rosa a 30 giocatori, dovuto alla recente partecipazione alla FIFA Confederations Cup 2009.\nGruppo A.\nCanada.\nAllenatore: Stephen Hart\nCosta Rica.\nAllenatore: Rodrigo Kenton\nEl Salvador.\nAllenatore: Carlos de los Cobos\nGiamaica.\nAllenatore: Theodore Whitmore\nGruppo B.\nGrenada.\nAllenatore: Tommy Taylor\nHaiti.\nAllenatore: Jairo R\u00edos\nHonduras.\nAllenatore: Reinaldo Rueda\nStati Uniti.\nAllenatore: Bob Bradley\nGruppo C.\nGuadalupa.\nAllenatore: Roger Salnot\nMessico.\nAllenatore: Javier Aguirre\nNicaragua.\nAllenatore: Otoniel Olivas\n \nPanam\u00e1.\nAllenatore: Gary Stempel\n "}
{"id": "2433465", "revid": "16758", "url": "https://it.wikipedia.org/wiki?curid=2433465", "title": "Crossen an der Oder", "text": ""}
{"id": "2433467", "revid": "287204", "url": "https://it.wikipedia.org/wiki?curid=2433467", "title": "Gladstone", "text": ""}
{"id": "2433470", "revid": "1543377", "url": "https://it.wikipedia.org/wiki?curid=2433470", "title": "College World Series", "text": "Il College World Series o CWS \u00e8 un torneo di baseball tra squadre di studenti universitari che si svolge dal 1947 a Omaha, in Nebraska. Questa competizione ha luogo nel mese di giugno."}
{"id": "2433480", "revid": "619191", "url": "https://it.wikipedia.org/wiki?curid=2433480", "title": "We Collide", "text": "We Collide \u00e8 il nono album in studio dei Mesh, pubblicato nel 2006."}
{"id": "2433486", "revid": "767487", "url": "https://it.wikipedia.org/wiki?curid=2433486", "title": "Kristian Flittie Onstad", "text": "Carriera.\nClub.\nFlittie Onstad inizi\u00f2 la sua carriera professionistica nel Lyn Oslo. Esord\u00ec nell'Eliteserien il 19 agosto 2001, nella partita tra Lyn Oslo e Stab\u00e6k. Dopo aver totalizzato pi\u00f9 di 70 apparizioni per il Lyn Oslo, si trasfer\u00ec ai danesi dell'Esbjerg, dove rimase per tre stagioni.\nPrima dell'inizio dell'Eliteserien 2009, pass\u00f2 in prestito al Brann. Debutt\u00f2 il 16 marzo dello stesso anno, nella prima partita di campionato contro il Sandefjord, in cui la sua squadra usc\u00ec sconfitta per 3-1. Al termine del prestito, fu svincolato dall'Esbjerg. L'8 gennaio 2010 firm\u00f2 un contratto triennale con lo Stab\u00e6k.\nAd agosto 2010 pass\u00f2 al Raufoss. Nel 2011 fu in forza all'Ullensaker/Kisa. Il 3 aprile 2013, fu messo sotto contratto dal Mj\u00f8ndalen. Il 29 dicembre 2013 pass\u00f2 al Moss, firmando un contratto valido a partire dal 1\u00ba gennaio 2014.\nNazionale.\nFlittie Onstad disput\u00f2 34 partite nella , mettendo a segno 2 reti. Il primo incontro lo gioc\u00f2 il 14 gennaio 2003, contro il , ed termin\u00f2 con un pareggio per 1-1. Il 15 gennaio 2004 realizz\u00f2 la prima marcatura, ai danni del , ma furono gli asiatici ad imporsi per 2-1.\nL'ultima apparizione fu datata 2 settembre 2006, nella sfida contro l', in cui gli scandinavi furono sconfitti per 1-0."}
{"id": "2433489", "revid": "287204", "url": "https://it.wikipedia.org/wiki?curid=2433489", "title": "Juan de Mendoza y Luna", "text": "Dopo il ritorno in Spagna divenne consigliere del re ed alto ufficiale di Corte.\nGiovent\u00f9 ed inizi della carriera.\nJuan de Mendoza y Luna era figlio del secondo marchese di Montesclaros. Il padre mor\u00ec prima della sua nascita, ed egli fu allevato dalla madre, Isabel Manrique de Padilla.\nServ\u00ec nell'esercito del duca di Alba nella campagna di Portogallo, come capitano dei lancieri. Per il suo servizio fu insignito dell'Ordine di Santiago nel 1591. In seguito divenne governatore di Siviglia, dove ebbe il primo contatto col mondo delle Indie. Il 19 maggio 1603 la Corona lo nomin\u00f2 vicer\u00e9 della Nuova Spagna.\nVicer\u00e9 della Nuova Spagna.\nFece l'entrata formale a Citt\u00e0 del Messico il 26 ottobre 1603, accompagnato dalla moglie Ana de Mendoza, ed assunse le redini del governo. Immediatamente accus\u00f2 il predecessore, Gaspar de Z\u00fa\u00f1iga, di eccessive spese ed abuso dell'autorit\u00e0.\nNell'agosto del 1604 si verific\u00f2 una grande inondazione di Citt\u00e0 del Messico. Inizialmente il vicer\u00e9 sugger\u00ec di spostare la capitale sulle vicine colline di Tacubaya, ma la cosa si rivel\u00f2 troppo costosa. Decise quindi di terminare i lavori di drenaggio del canale di Huehuetoca, ma la cosa richiedeva molti anni ed il lavoro di 15000 indiani per essere portata a termine. Nel frattempo ripar\u00f2 gli argini costruiti durante il regno di Luis de Velasco, costruendo anche le strade di San Antonio Abad, Chapultepec, San Crist\u00f3bal e Guadalupe. Parte della citt\u00e0 rimase sommersa per un anno.\nMendoza y Luna costru\u00ec anche un acquedotto in archi di pietra che portava l'acqua dalle sorgenti di Chapultepec al centro della citt\u00e0. Ripul\u00ec i canali d'acqua e lastric\u00f2 molte strade con ciottoli.\nAument\u00f2 i limiti imposti agli indiani riguardo al fatto di tornare a vivere nelle loro terre.\nUltima parte di carriera.\nIl 20 novembre 1606 Mendoza y Luna fu nominato vicer\u00e9 del Per\u00f9, con l'ordine di restare in Nuova Spagna fino all'arrivo del successore. Il nuovo vicer\u00e9, Luis de Velasco, giunse nel luglio dell'anno seguente, e Mendoza salp\u00f2 da Acapulco verso Lima in quel mese.\nRimase vicer\u00e9 del Per\u00f9 fino al 1615. Durante il suo governo, a Lima furono costruiti il famoso ponte in pietra e l'Alameda de los Descalzos. Torn\u00f2 in Spagna l'anno seguente, diventando consigliere di stato e di guerra. In seguito fu presidente del consiglio di Hacienda (tesoro), e del consiglio di Aragona. Nel 1621 re Filippo IV di Spagna lo nomin\u00f2 Grande di Spagna.\nMor\u00ec a Madrid nel 1628, all'et\u00e0 di 57 anni."}
{"id": "2433491", "revid": "599013", "url": "https://it.wikipedia.org/wiki?curid=2433491", "title": "AbeBooks", "text": "AbeBooks \u00e8 un mercato on-line mondiale per il commercio elettronico di libri. Pi\u00f9 di 140 milioni di libri sono offerti da migliaia di librerie indipendenti di 57 paesi attraverso 6 siti internet. Su AbeBooks \u00e8 possibile acquistare libri antichi, rari e fuori catalogo, ma anche libri nuovi ed usati.\nL'azienda ha sede a Victoria, Canada, mentre la sede europea \u00e8 a D\u00fcsseldorf, Germania. AbeBooks fu fondata nel 1995 e i siti internet furono lanciati nel 1996.\nStoria.\nAbeBooks \u00e8 stata fondata nel 1995 da Rick e Vivian Pura e da Keith e Cathy Waters. Il sito internet fu lanciato nel 1996 ed inizialmente erano offerti in vendita solamente i libri di quattro librerie.\nAbeBooks acquis\u00ec la piattaforma tedesca JustBooks GmbH nel 2001, espandendosi in tal modo in Germania, Francia e Regno Unito. Acquis\u00ec l'azienda spagnola IberLibro, al fine di servire al meglio i mercati di lingua spagnola, il cui database venne poi integrato con quello di AbeBooks nel dicembre 2006.\nDalla fine degli anni novanta fino al 2005, AbeBooks stipul\u00f2 accordi con eBay, Half.com, Barnes &amp; Noble.com, BibliOZ.com ed Amazon.com, nel novembre 2005, AbeBooks acquis\u00ec BookFinder.com, un sito di comparazione prezzi americano.\nNel febbraio 2006, AbeBooks acquis\u00ec l'azienda per la gestione dell'inventario e degli ordini FillZ.com. Nel maggio 2006, AbeBooks acquis\u00ec il 40% di LibraryThing, network per i bibliofili e sito di catalogazione di libri.\nNel febbraio 2008, AbeBooks annunci\u00f2 il lancio del sito Gojaba.com per acquirenti e librerie russe e svedesi in seguito sviluppatasi anche per il Brasile e la Polonia, rispettivamente a partire da giugno e luglio 2008. Il database di Gojaba.com non \u00e8 condiviso con gli altri siti AbeBooks. Il sito italiano nacque nell'aprile 2008, con pi\u00f9 di 100 librerie italiane. In questo mese AbeBooks acquis\u00ec Chrislands.com, un'azienda statunitense specializzata nella creazione e hosting di siti web per librerie on line.\nNel dicembre 2008, AbeBooks \u00e8 stata acquisita da Amazon.com e continua ad operare come societ\u00e0 indipendente."}
{"id": "2433494", "revid": "767487", "url": "https://it.wikipedia.org/wiki?curid=2433494", "title": "Cani dell'altro mondo", "text": "Cani dell'altro mondo (\"Good Boy!\") \u00e8 un film del 2003 diretto da John Hoffman.\nTrama.\nOwen Baker (Liam Aiken) \u00e8 un dodicenne solitario che ha un grande desiderio: avere un cane.\nPer dimostrare ai suoi genitori di essere in grado di prendersi cura di un amico a quattro zampe, lavora come dog sitter nel suo quartiere. Conquistata la fiducia dei genitori, Owen adotta Hubble, un trovatello trasandato e malconcio. Owen presto scopre di essere in grado di comprendere il linguaggio di Hubble e viene cos\u00ec a sapere che in cani sono in realt\u00e0 abitanti della stella Sirio giunti sulla Terra migliaia di anni fa per colonizzare il nostro pianeta, ma qualcosa \u00e8 andato storto e la regina dei cani di Sirio ha mandato un suo seguace sulla Terra per controllare la situazione: Hubble."}
{"id": "2433495", "revid": "1573940", "url": "https://it.wikipedia.org/wiki?curid=2433495", "title": "Chiesa di San Gregorio Magno (Roma)", "text": "La chiesa di San Gregorio Magno \u00e8 una chiesa di Roma, nel quartiere Portuense, in piazza Certaldo.\nDescrizione.\n\u00c8 stata costruita nel XX secolo su progetto dell'architetto Aldo Aloysi. La chiesa si trova in posizione elevata rispetto alla piazza antistante, e vi si accede da una scala posta alla sinistra. Totalmente costruita in cemento armato a vista, la chiesa \u00e8 affiancata da un'alta torre campanaria, in cui spicca una statua di Cristo con le braccia tese.\nLa chiesa \u00e8 sede della parrocchia omonima, istituita il 14 dicembre 1963 con decreto del cardinale vicario Clemente Micara \"\u201cNeminem sane latet\u201d\". Alla chiesa \u00e8 legato il titolo cardinalizio di \"San Gregorio Magno alla Magliana Nuova\", istituito da Giovanni Paolo II il 21 febbraio 2001.\nIl 6 aprile 2014 ha ricevuto la visita di papa Francesco."}
{"id": "2433500", "revid": "767487", "url": "https://it.wikipedia.org/wiki?curid=2433500", "title": "Association to Advance Collegiate Schools of Business", "text": "L'Association to Advance Collegiate Schools of Business (AACSB) fu fondata nel 1916 come associazione di accreditamento di universit\u00e0 e \"business school\" del mondo. Ad aprile 2009, sono 567 in 6 continenti gli atenei accreditati. \nTra i membri fondatori dell'AACSB ritroviamo Columbia University, Harvard, Berkeley e Yale. "}
{"id": "2433510", "revid": "339392", "url": "https://it.wikipedia.org/wiki?curid=2433510", "title": "Sansepolcro Calcio", "text": ""}
{"id": "2433513", "revid": "729019", "url": "https://it.wikipedia.org/wiki?curid=2433513", "title": "Assedio di Amantea", "text": "L'assedio di Amantea \u00e8 stata un'operazione bellica inserita all'interno dell'Insurrezione calabrese, episodio della Guerra della Terza Coalizione.\nL'assedio decisivo dur\u00f2 una quarantina di giorni, dal 29 dicembre 1806 al 7 febbraio 1807, tuttavia per tutto il 1806 vi furono ostilit\u00e0 tra l'esercito francese ed i resistenti borboniani sostenuti dal Regno Unito.\nPremesse.\nI Borbone di Napoli l'11 aprile 1805 entrarono nella Terza coalizione contro Napoleone Bonaparte: questi sconfisse gli eserciti coalizzati nella battaglia di Austerlitz (2 dicembre 1805), e colse il pretesto per l'invasione dei territori borbonici. Sei anni dopo la breve parentesi della Repubblica Napoletana del 1799, l'esercito francese stavolta napoleonico torn\u00f2 alla conquista del Mezzogiorno d'Italia.\nIl 15 febbraio 1806 i francesi entrarono a Napoli, e il fratello di Napoleone, Giuseppe Bonaparte, fu proclamato Re di Napoli. Il re Ferdinando IV di Napoli si rifugi\u00f2 a Palermo, dove con l'aiuto degli inglesi diresse la resistenza della guerriglia borbonica sul continente.\nIn particolare in Calabria si distinsero diversi attivi focolai di resistenza contro l'occupazione francese, come gi\u00e0 accaduto sei anni prima.\nL'occupazione francese di Amantea e lo sbarco anglo-borbonico.\nNel mese di marzo 30.000 soldati francesi guidati dai generali Guillaume Philibert Duhesme e Jean Reynier scesero in Calabria.\nAmantea fu occupata senza resistenza il 12 marzo 1806 da un distaccamento di volteggiatori polacchi a piedi. Il comandante della piazza, il castellano Angelo Maria Abate Biondi di Serra d'Aiello, era fuggito. Alcuni cittadini furono incarcerati con l'accusa di essere filo-borbonici, spesso su denuncia motivata da rancori personali; il 21 maggio 1806 un amanteota di 47 anni, Alessandro Mirabelli, venne fucilato con l'accusa di aver opposto resistenza all'occupazione francese.\nIl 4 luglio i francesi furono sconfitti dalle forze anglo-borboniche nella battaglia di Maida, combattuta non lontano da Amantea, nella piana di Sant'Eufemia. Una flotta anglo-siciliana comandata dall'ammiraglio britannico William Sidney Smith e composta da un vascello, due fregate, due brick e dieci lancioni si schier\u00f2 in posizione da combattimento nelle acque di fronte ad Amantea. Il presidio francese abbandon\u00f2 la cittadina per ripiegare verso Cosenza lungo la via di Lago, portando con s\u00e9 alcuni prigionieri politici: la colonna fu attaccata da alcuni borboniani amanteoti nei pressi del sobborgo della Taverna, e poi da altri gruppi armati lungo la strada nei pressi di San Pietro, Terrati e Lago, tanto che i napoleonici furono costretti a rilasciare i prigionieri.\nI borboniani amanteoti segnalarono alla flotta anglo-borbonica che i francesi si erano ritirati: la flotta sbarc\u00f2 sulla spiaggia di Amantea 100 soldati inglesi, guidati dal generale Coll, e le bande di borboniani capeggiate da Necco di Scalea e Michele Pezza di Itri, meglio noto come \"Fra' Diavolo\". L'ammiraglio Smith nomin\u00f2 castellano Ridolfo Mirabelli, che ebbe subito da fronteggiare le rappresaglie dei borboniani che erano stati arrestati dai francesi a danno dei cittadini considerati filo-francesi: alcuni cittadini furono fatti riparare nelle navi inglesi per evitare le ritorsioni dei loro avversari politici. Ci\u00f2 non evit\u00f2 numerosi delitti anche efferati, avvenuti ad Amantea e nei paesi vicini.\nNel frattempo, mentre i capimassa si disperdevano a controllare i paesi circostanti (sotto il comando del Preside della Provincia, Giovanni Battista De Micheli da Longobardi) ed a riparare le mura e le difese cittadine, la guarnigione inglese che giorno presidiava la cittadina ogni notte rientrava sulle navi, temendo insidie.\nLe incursioni francesi dell'estate-autunno 1806.\nIl 5 luglio il generale Jean Antoine Verdier (accompagnato da alcuni fuggiaschi amanteoti filo-francesi, tra cui il tenente colonnello Luigi Amato ed il capitano Gaspare Cozza) si avvicin\u00f2 ad Amantea per riconquistarla, ma alla fine vi rinunci\u00f2 e ritorn\u00f2 a Cosenza.\nI borboniani si fortificarono nell'entroterra in localit\u00e0 Potame, a dominio della strada per Cosenza via Lago. In quel campo, per ordine del Preside De Micheli, ricevevano dal sindaco dei nobili di Amantea, Giuseppe Cavallo, 500 razioni di pane e vino ogni giorno alle ore 14.\nTre colonne francesi inviate dal maresciallo Andrea Massena e guidate dai generali Verdier, Reynier e Julien Auguste Joseph Mermet marciarono su Amantea il 24 agosto. Lo scontro con le masse borboniane avvenne sulle pendici di Monte Cocuzzo: i borboniani resistettero ma dovettero abbandonare il campo di Potame e ripiegare nelle mura di Amantea, che fu raggiunta da Verdier il 28 agosto. Tuttavia i francesi si ritirarono.\nIl 27 settembre 1806 il generale Verdier arriv\u00f2 alle porte della citt\u00e0 con due reggimenti di fanteria, due cannoni e alcune squadre della guardia civica. Tutte queste truppe assalirono la citt\u00e0, ma furono respinte a Cosenza gi\u00e0 il giorno seguente.\nSull'onda dell'ottimismo in questo periodo furono consumati molti efferati delitti ai danni dei cittadini filo-francesi e delle loro famiglie, spesso possidenti o notabili.\nAmantea era anche un approdo per i rinforzi borboniani provenienti dalla Sicilia: nel mese di novembre vi approdarono con imbarcazioni inglesi diversi capimassa. Il sindaco Giuseppe Cavallo era incaricato di rifornire di viveri le truppe. Ad Amantea del resto confluivano borboniani da molte localit\u00e0 vicine: ad esempio il 1\u00ba dicembre 1806 i francesi fucilarono due marinai di Diamante che avevano affittato la loro barca per il trasporto di volontari da Diamante ad Amantea.\nL'assedio del dicembre 1806.\nIl 3 dicembre 1806 i francesi tornarono in forze da Cosenza verso Amantea: 5000 soldati guidati dai generali Duhesme, Reynier, Verdier, Ortigoni e Giovanni Battista de' Franceschi. Occuparono Lago e San Pietro, incontrando resistenza da parte di circa 1200 borboniani guidati dai capimassi Mele, Presta, Morrone e Parafante a Lago e da Stocchi, Alice e Lopez a San Pietro. Quindi iniziarono l'assedio della cittadina, sistemandosi in due accampamenti, uno a nord sull'altura di Camolo, l'altro a sud in localit\u00e0 Cannavina (occuparono tra l'altro il convento di San Bernardino da Siena). I francesi dislocarono un presidio anche sulla spiaggia di Amantea, per impedire lo sbarco di rinforzi.\nLa situazione degli assediati si fece difficile. Essi disponevano di tre cannoni di grosso calibro, collocati nel Castello, e di sette pezzi di artiglieria pi\u00f9 piccoli, dislocati sui bastioni e sulle porte di Catocastro e Paraporto.\nSecondo la colorita descrizione fatta dallo storico locale Gabriele Turchi, l'acqua divenne una risorsa scarsa e costosissima, l'aceto diluito veniva passato come vino ed il rosolio si otteneva macerando fichi secchi nell'acqua. Gli animi erano infervorati in particolare da un frate cappuccino, padre Michele Ala. Si racconta anche di una nobildonna, la baronessa Laura Procida, moglie del barone Giulio Cesare Fava, che capeggiava un gruppo di difensori composto dai suoi contadini e dai domestici.\nIl primo assalto francese fu il 5 dicembre, dalla parte della Chiesa Madre, ma gli assedianti furono respinti con 40 morti e numerosi feriti.\nUn nuovo assalto fu tentato nella notte dell'8 dicembre, dalla parte della rampa di San Pantaleo (vicino alla Chiesa Madre), guidato dal capitano amanteota in servizio nell'esercito francese Gaspare Cozza. L'assalto fu scoperto da una donna, forse una prostituta, la popolana Elisabetta Noto (divenuta oggi una sorta di eroina locale): essa infatti vedendo muoversi i francesi diede l'allarme. I francesi stavolta ebbero 60 morti, oltre ai feriti.\nA questo punto il generale Verdier, viste le ingenti perdite subite, ordin\u00f2 la ritirata a Cosenza, dove arriv\u00f2 il 9 dicembre. Pare che i borboniani incalzarono i francesi in ritirata catturando circa 200 prigionieri. Il 19 dicembre Ferdinando IV di Napoli confer\u00ec al castellano Ridolfo Mirabelli il grado di tenente colonnello di fanteria.\nIl secondo assedio: gennaio-febbraio 1807.\nLo schieramento.\nDistaccamenti francesi intanto occupavano l'abitato Fiumefreddo l'11 dicembre (ma non il potente Castello della Valle) e Longobardi, quartier generale del Preside della Provincia De Micheli, il 26 dicembre. Il De Micheli riusc\u00ec a fuggire per mare, ma tutto il suo carteggio con il comando borbonico in Sicilia e con i sovrani cadde in mani francese.\nIl 29 dicembre 1806 Verdier si present\u00f2 nuovamente davanti alle mura di Amantea con quattro battaglioni di circa 2400 uomini, una compagnia di cannonieri comandati dal generale Charles Pierre Lubin Griois, una compagnia di zappatori del Genio comandati dal tenente colonnello \u00c9tienne Jacques Joseph Alexandre Macdonald, un reggimento corso di 300 uomini, 800 volteggiatori comandati dal generale Jacques Gilles Henri Goguet e circa 2000 guardie civiche comandate dal maggiore Falcone.\nLa sera dello stesso giorno, il generale Luigi Peyri inizi\u00f2 l'assedio di Belmonte.\nIl 2 gennaio 1807 a causa del forte vento i francesi furono costretti ad abbandonare l'accampamento in localit\u00e0 Pianette. Tuttavia la sera stessa del 2 gennaio Verdier torn\u00f2 a schierare i suoi uomini nell'assedio: un battaglione ed il reggimento dei corsi fu schierato sull'altura di Camolo, due battaglioni nella vallata del Catocastro tra Lago e Poliano a presidio della strada per Cosenza e del passo di Vadi diretto a Belmonte, una compagnia a San Pietro ed un battaglione in localit\u00e0 Cannavina a sud di Amantea, mentre le guardie civiche controllavano le retrovie ed impedivano i rifornimenti agli assediati. Gli zappatori avevano scavato due trincee, una da San Bernardino alla Taverna verso la costa, l'altra da San Bernardino al Carmine.\nL'artiglieria fu sistemata nel convento di San Bernardino, mentre un cannone da 12 libbre (95\u00a0mm odierni) ed un obice furono posizionati sulla chiesa del Carmine (che si trovava fuori le mura), in localit\u00e0 Cannavina furono sistemati un obice ed un mortaio, a Camolo due pezzi da 4 libbre (65\u00a0mm odierni).\nI francesi fecero spargere la falsa notizia che Belmonte era caduta, per sgomentare gli assediati. Il fuoco d'artiglieria inizi\u00f2 il 5 gennaio. Il giorno successivo, il 6, al largo delle acque di Amantea comparvero la fregata borbonica \"Minerva\" e due corvette provenienti dalla Sicilia, a cui l'11 gennaio si unirono una goletta ed una cannoniera, che quello stesso giorno verso le ore 12 tentarono uno sbarco, venendo respinti dall'artiglieria francese.\nIl 13 gennaio gli assediati tentarono una sortita verso la marina, per provare a mettersi in contatto con la flotta borbonica, ed in parte vi riuscirono anche se furono ricacciati. Si racconta in particolare di un bambino che raggiunse a nuoto la flotta, bersagliato dalle scariche di fucileria francesi. Il giorno successivo Verdier avvi\u00f2 la costruzione di un fortino sulla costa, per impedire nuovi contatti con la flotta. Il Preside della Provincia, Giovanni Battista De Micheli, che nel frattempo era tornato a Longobardi, ebbe a dire in un rapporto che \"era difficile di poter entrare nella citt\u00e0 anche a una gatta\".\nGli attacchi decisivi.\nTra 15 e 16 gennaio la citt\u00e0 fu battuta violentemente dall'artiglieria, che provoc\u00f2 una breccia nelle mura a sud, dalla parte del Carmine. Il successivo assalto francese fall\u00ec, ed anzi la sera del 15 gennaio circa 200 borboniani guidati dai capimassa \"Centanni\" e Morrone, poco favorevoli all'ipotesi di una resa che ormai sembrava imminente, riuscirono ad uscire dalla cittadina assediata ed a raggiungere Belmonte, che anch'essa ancora resisteva. Probabilmente i francesi non ostacolarono la fuoriuscita, ritenendo che questa indebolisse la guarnigione.\nIl 18 gennaio i francesi catturarono 48 bovini e 40 ovini che i vicini belmontesi avevano mandato agli assediati amanteoti, che erano ormai ridotti alla fame ed alla disperazione. Nel frattempo l'artiglieria e le mine provocarono nuovi crolli nelle mura dalla parte del Carmine. Gli assediati si difesero gettando sui francesi macigni e liquido bollente.\nIl generale Verdier rientr\u00f2 a Cosenza, e lasci\u00f2 il comando delle operazioni a Peyr\u00ec, reputando ormai agli sgoccioli la resistenza degli amanteoti. I borboniani infatti avevano iniziato a dividersi, tra chi era favorevole alla resa, come il castellano Ridolfo Mirabelli, e chi voleva resistere ad oltranza, come Antonio e Luigi Mariano (promotori peraltro della maggior parte dei delitti contro filo-francesi o presunti tali avvenuti nei mesi precedenti). Mirabelli ordin\u00f2 l'arresto di Luigi Mariano.\nDa Belmonte il 19 gennaio giunse una colonna di borboniani, guidata da Onofrio Mancini, con lo scopo di disturbare gli assedianti. Nel frattempo il generale Peyr\u00ec invi\u00f2 il colonnello Luigi Amato, uno dei due ufficiali amanteoti che militavano nell'esercito francese, a parlamentare con Ridolfo Mirabelli per chiedere la resa della cittadina. Mirabelli chiese dieci giorni di tregua per riflettere, i francesi offrirono solo 2 ore, ed allora Mirabelli rifiut\u00f2 ogni accordo.\nAlle due di notte del 20 gennaio 1807 ricominci\u00f2 il fuoco di artiglieria francese su Amantea; tuttavia nei giorni seguenti non ci furono ulteriori attacchi, mentre gli zappatori scavavano gallerie per minare le mura dall'interno (e tra l'altro Gabriele Turchi racconta che gli assediati, non capendo a cosa servissero quegli scavi, ridevano di quelle operazioni, dicendo che avrebbero riempito quelle fosse di cadaveri francesi).\nNel frattempo Longobardi fu presa nuovamente, molti capimassa morirono nella sua difesa e lo stesso Preside De Micheli catturato riusc\u00ec a riparare rocambolescamente a Fiumefreddo; al largo di Amantea il 27 gennaio comparve una fregata britannica, comandata dal nipote dell'ammiraglio William Sidney Smith, che portava rinforzi per gli amanteoti. Gli assediati riuscire ad inviare un messo alla nave, tale Giuseppe Francesco Secreti detto \"Gal Gal\", che poi rimase a bordo della nave per presentarsi ai sovrani a Palermo a nome degli amanteoti. In soccorso alla fregata il 29 gennaio giunsero un'altra fregata e due corvette borboniche, per\u00f2 il tentativo di sbarco fall\u00ec sotto i colpi dell'artiglieria francese.\nVerso la resa.\nA quel punto il generale Reynier prese il comando delle operazioni, arrivando da Cosenza con due cannoni da 12 libbre ed un mortaio, deciso ad entrare ad Amantea. Il 30 gennaio fu inviato nuovamente il colonnello Amato a parlamentare con Ridolfo Mirabelli, che si dimostr\u00f2 disposto ad accettare le condizioni della resa: tuttavia molti borboniani forestieri, ed in particolare tale Marcello Lopez che aveva grado di alfiere, accusarono lo stesso castellano Mirabelli di tradimento e collusione con i francesi \"conculcatori di altari, loquaci di libert\u00e0 ma propugnatori, perch\u00e9 forestieri, di pi\u00f9 turpe servaggio\", e si opposero alla resa. Furono minacciate ritorsioni contro i familiari dello stesso colonnello Amato che si trovavano in citt\u00e0, ed i francesi risposero tenendo in ostaggio un bambino che gli era stato inviato come messo.\nVerso le ore 14 del 5 febbraio 1807 fu fatta esplodere la mina da 1900 libbre di polvere da sparo caricata sotto le mura dalla parte di Paraporto: l'intero bastione croll\u00f2, ed ancora oggi quel luogo \u00e8 conosciuto con il toponimo di \"'a mina\". Dalla breccia penetrarono per primi i carabinieri del 22\u00ba fanteria, e quando cal\u00f2 la notte e si interruppero i combattimenti era chiaro che l'indomani tutta Amantea sarebbe caduta: i forestieri pi\u00f9 facinorosi abbandonarono Amantea dalla parte del fiume Catocastro, e Ridolfo Mirabelli convinse gli altri a capitolare.\nAll'alba del 6 febbraio fu issata la bandiera bianca sul Castello, e Mirabelli invi\u00f2 dal generale Reynier il tenente Trigona con l'offerta di capitolazione, che fu prontamente accettata. Mirabelli dovette recarsi nel campo francese calandosi dalle mura con una fune, poich\u00e9 il presidio borboniano della porta di Paraporto si rifiutava di aprirla. La resa fu firmata in una casa colonica in contrada Rota, presso la Chiesa del Carmine. Sulla facciata di quella casa all'inizio del Novecento fu collocata un'epigrafe commemorativa dell'assedio, dettata dal marchese Ernesto De Luca di Lizzano.\nLa piazza avrebbe dovuto capitolare entro le tre del pomeriggio del 7 febbraio, tuttavia Mirabelli fatic\u00f2 a convincere molti suoi uomini ad obbedirgli, e dovette intervenire anche uno dei due ufficiali amanteoti in servizio nell'esercito francese, Gaspare Cozza. Alla fine, verso le ore 10 di mattina del 7 febbraio, furono rimossi i blocchi alle porte di Paraporto e Catocastro ed una compagnia di volteggiatori francesi occup\u00f2 quanto rimaneva del Castello.\nEventi successivi alla resa.\nRidolfo Mirabelli ottenne l'onore delle armi da parte dei francesi, che lo scortarono fino a Palmi, dove fu imbarcato sulla fregata britannico dell'ammiraglio Smith. In seguito raggiunse Palermo, dove fu inquadrato nell'esercito regolare borbonico e combatt\u00e9 ancora in Calabria nella battaglia di Mileto (28 maggio 1807). Tuttavia poco dopo fu arrestato per debiti su richiesta dei creditori ed incarcerato a Messina.\nIl comando della piazza di Amantea fu affidato al generale Ortigoni. Questi fece arrestare ventiquattro capimassa borboniani responsabili della resistenza e fece fucilare ventuno di essi tra il 18 ed il 25 febbraio 1807: si trattava degli amanteoti Antonio Mariano, Nicola Morello, Francesco e Giuseppe Apa, Gaetano Vetere, Gennaro Morelli, Giuseppe Lombardo, Gaetano Mariano, dei belmontesi Francesco e Giuseppe Tirri, di Gaetano Janni da Lago, di Pietro Donnici da Crotone, di Gabriele Bruni da San Lucido, di Antonio Muro da Rofrano e di Luigi Mele da Catanzaro.\nFu costituita una guardia civica locale, formata dai cittadini filo-francesi, e furono smantellate le mura e tutte le fortificazioni. La popolazione di Amantea si era ridotta da circa 3000 ad 800 unit\u00e0, e Gabriele Turchi riporta che il primo matrimonio dopo l'assedio fu celebrato il 30 marzo 1807, oltre un mese dopo la capitolazione, tra vedovi.\nSi verificarono sporadici e disorganizzati tentativi di riconquista borbonica della citt\u00e0, nel mese di maggio ed il 28 giugno. Tuttavia la forte presenza francese imped\u00ec tutto."}
{"id": "2433530", "revid": "110157", "url": "https://it.wikipedia.org/wiki?curid=2433530", "title": "Windows SteadyState", "text": "Windows SteadyState \u00e8 un tool distribuito gratuitamente da Microsoft che permette a un amministratore di aule informatiche scolastiche, Cybercafe o computer connessi a internet per il pubblico, di gestirli, creando utenti attraverso un'interfaccia e impostando delle restrizioni sia generali sia basate per ogni utente, come la presenza o meno dell'utente \"Administrator\" nell'interfaccia all'avvio di Windows XP che permette di scegliere l'utente da caricare, o nel caso di un utente, il blocco dei programmi, la disattivazione del tema Luna, la disabilitazione del tasto destro del mouse, la disconnessione automatica dopo tot minuti, e tante altre funzioni per proteggere il computer da danni causati da un utente o tutelare la privacy di altre persone che lo utilizzano. Windows SteadyState \u00e8 per ora disponibile per sistemi operativi Windows a 32 bit, e pu\u00f2 essere scaricato ed installato solo se si ha una copia di Windows XP o Windows Vista originale. Non \u00e8 compatibile con Windows 7 e 8."}
{"id": "2433531", "revid": "767487", "url": "https://it.wikipedia.org/wiki?curid=2433531", "title": "Bj\u00f8rnar Holmvik", "text": "Carriera.\nGiocatore.\nClub.\nDopo aver iniziato a giocare a calcio a livello giovanile nel Grei, ha esordito da professionista nello Stab\u00e6k, nel campionato 2004. In quella stagione, per\u00f2, lo Stab\u00e6k \u00e8 retrocesso in 1. divisjon. \u00c8 stato promosso l'anno successivo, con Holmvik che ha giocato 29 partite e ha messo a segno 2 reti. Negli anni successivi, contemporaneamente alla crescita della squadra, ha trovato meno spazio: dopo la vittoria del campionato 2008, ha lasciato lo Stab\u00e6k per passare al Brann.\nHa debuttato con la nuova squadra il 16 marzo 2009, nella sconfitta per 3-1 in casa del Sandefjord. Dopo il trasferimento a Bergen, ha cominciato a giocare anche a calcio a 5, per il Fyllingsdalen.\nIl 23 gennaio 2012 ha firmato un contratto biennale con il Sandnes Ulf, dopo essersi svincolato dal Brann. Ha esordito in squadra il 17 marzo, nella sconfitta per 2-0 in casa dello Str\u00f8msgodset.\nIl 27 luglio 2013, ha firmato un contratto annuale con gli svedesi del Kalmar, andando a sostituire il connazionale J\u00f8rgen Skjelvik, precedentemente accasatosi al Rosenborg.\nIl 31 marzo 2014 \u00e8 tornato in Norvegia per militare nelle file del Fredrikstad. Ha debuttato con questa maglia il 6 aprile, schierato titolare nella sconfitta interna per 0-2 contro il Troms\u00f8. Il 21 aprile ha siglato la prima rete, in occasione della vittoria per 2-1 sull'H\u00f8dd. Ha contribuito a far raggiungere alla sua squadra un posto valido per le qualificazioni all'Eliteserien, in cui \u00e8 stata eliminata dal Mj\u00f8ndalen. Ha chiuso la stagione 30 presenze e una rete tra tutte le competizioni.\nIl 30 dicembre 2014 ha accettato un contratto biennale offertogli dal Bryne, valido a partire dal 1\u00ba gennaio 2015. Ha scelto di vestire la maglia numero 8. Ha esordito in squadra in data 6 aprile, schierato titolare nella vittoria casalinga per 2-1 sul Nest-Sotra. Il 30 aprile ha segnato la prima rete con questa maglia, nel pareggio per 2-2 maturato sul campo dello Str\u00f8mmen. Holmvik ha chiuso la stagione con 30 presenze e 2 reti tra campionato e coppa, con il Bryne che si \u00e8 classificato al 10\u00ba posto finale.\nIl 29 dicembre 2015, Holmvik ha firmato un rinnovo contrattuale con il Bryne, legandosi al club per le successive tre stagioni. Al termine della 30\u00aa ed ultima giornata del campionato 2016, il Bryne \u00e8 retrocesso in 2. divisjon in virt\u00f9 del 13\u00ba posto finale in classifica. Holmvik ha lasciato il club dopo questo risultato.\nIl 31 marzo 2017, Holmvik \u00e8 stato ufficialmente ingaggiato dal Vidar, in 2. divisjon.\nIl 27 luglio 2018 ha fatto ritorno al Sandnes Ulf, legandosi con un contratto valido fino al termine della stagione.\nAllenatore.\nRitiratosi al termine della stagione 2019, in vista del campionato 2020 \u00e8 stato nominato nuovo allenatore del Vidar.\nNazionale.\nHolmvik ha totalizzato 3 presenze con la maglia della . L'esordio \u00e8 arrivato il 25 gennaio 2006, nella partita contro la e conclusasi 1-1. L'ultima gara \u00e8 stata datata 6 settembre dello stesso anno, nell'incontro con la , anch'esso terminato 1-1.\nStatistiche.\nPresenze e reti nei club.\n\"Statistiche aggiornate al 18 luglio 2020.\""}
{"id": "2433532", "revid": "435288", "url": "https://it.wikipedia.org/wiki?curid=2433532", "title": "Find 815", "text": ""}
{"id": "2433534", "revid": "88965841", "url": "https://it.wikipedia.org/wiki?curid=2433534", "title": "C-41", "text": "Il C-41 \u00e8 un razzo italiano bistadio, del peso di 75 chili, realizzato nell'ambito di un programma per la costruzione di razzi sonda per ricerche nell'alta atmosfera, il cui primo lancio fu effettuato il 9 luglio 1960 dal poligono di Salto di Quirra. A capo del programma il tenente colonnello ruolo servizi Gelsomino Metallo della DGAM e l'ingegner Antonio Angeloni della societ\u00e0 Sispre.\nPer contenere i costi, il razzo fu realizzato con materiali gi\u00e0 disponibili e motori progettati per uso bellico. Il primo stadio era composto da quattro motori a propellente solido con camere di combustione intercomunicanti, mentre il secondo stadio consisteva in un solo motore dello stesso tipo, che trasportava l'ogiva con il carico utile.\nComplessivamente nel 1960 ne furono lanciati sei esemplari, con esiti soddisfacenti. Le attivit\u00e0 successive per lo sviluppo di razzi sonda vennero incorporate nel programma della neo-costituita Commissione per la Ricerca Spaziale del CNR, presieduta da Luigi Broglio, padre dell'astronautica italiana."}
{"id": "2433535", "revid": "793215", "url": "https://it.wikipedia.org/wiki?curid=2433535", "title": "Storia mineraria di Ozieri", "text": "L'industria mineraria sarda ha origini antichissime: alcune cave di ossidiana e selce si fanno risalire al VI millennio a.C.\nStoria.\nDall'antichit\u00e0 al medioevo.\nLa Cultura di Ozieri (III millennio a.C.) arricchisce la manifattura con oggetti di steatite, vari tipi di pietra e quarzi, la metallurgia (per lo pi\u00f9 rame e argento) viene gi\u00e0 verso la met\u00e0 del III millennio, in ambito della Cultura di Ozieri. L'apice si raggiunse con la civilt\u00e0 nuragica, la maggior esperta nella lavorazione del bronzo del Mediterraneo, fonderie si sono ritrovate un po' in tutta l'isola, tra cui anche negli scavi archeologici condotti nei pressi della chiesa di S. Luca, vicino Chilivani. Sono questi i secoli che valsero alla Sardegna il titolo greco di \"Argyr\u00f2phleps nesos\", cio\u00e8 l\"'isola dalle vene d'argento\".\nTra l'VIII ed il VI secolo a.C., con i Fenici ed i Punici stanziati nell'isola, si raggiunse il picco dello sfruttamento delle miniere di rame per la produzione del bronzo. L'et\u00e0 del ferro fece tramontare l'astro sardo, ma sono attestate fonderie di ferro anche in Sardegna, tra V e III secolo a.C.. Furono i Romani ad ampliare la gamma dei minerali estratti e a lasciarci la maggior parte dei siti minerari, che spesso saranno poi riattivati nel XVIII-XIX secolo. Nel corso del Medioevo l'attivit\u00e0 estrattiva si concentr\u00f2 soprattutto nel Sulcis\u2013Iglesiente (in particolare miniere di argento), ad opera dei feudatari pisani Della Gherardesca. Con l'arrivo dei Catalano-Aragonesi l'attivit\u00e0 mineraria prosegu\u00ec, anche aprendo il mercato ad investitori stranieri. Ci\u00f2 accadde fino ai primi decenni del XVI secolo, quando i giacimenti sardi persero di interesse a seguito della scoperta dell'America e dei suoi ricchissimi giacimenti di argento. Solo nei primi del XVII secolo si avvi\u00f2 la ricerca di nuovi giacimenti (anche di stagno e pietre dure), soprattutto in Iglesiente, Ogliastra e Barbagia, ma non si ebbe la ripresa auspicata a causa della difficile situazione logistica di queste aree montane.\nEt\u00e0 moderna.\nA partire dal 1720 con il dominio dei Savoia, la Sardegna conosce un rifiorimento dell'attivit\u00e0 estrattiva: nel 1804 erano attive 59 miniere, di cui 5 di argento, 8 di rame, 13 di ferro, 20 di piombo, 4 di piombo argentifero e 4 di altri minerali. Nel 1840 fu emanata una legge, estesa alla Sardegna nel 1848, che sanciva la propriet\u00e0 statale del sottosuolo, e quindi l'esclusivit\u00e0 del potere governativo nell'accordare le concessioni minerarie: il proprietario del terreno interessato da attivit\u00e0 estrattive ha diritto al solo risarcimento dei danni arrecati dall'attivit\u00e0 di scavo eseguita. La seconda met\u00e0 dell'Ottocento vede la Sardegna battuta in lungo e in largo da potenziali investitori, italiani e stranieri, che sperano di arricchirsi sfruttando le miniere di argento, piombo, zinco, manganese, carbone, rame, ecc., grazie anche al basso costo della manodopera.\nParallelamente all'ingaggio della manovalanza sarda, si facevano giungere nell'isola quanti pi\u00f9 possibile minatori esperti del nord Italia. I grandi distretti minerari furono quello del Sulcis-Iglesiente e quello della Nurra, ma ebbero discreto rilievo anche quelli delle Barbagie, del Sarrabus e Ogliastra. Ebbero grande sviluppo le miniere di piombo, zinco (di cui la Sardegna, verso la fine dell'Ottocento, ebbe il primato europeo) e argento.\nLe miniere.\nQuintino Sella nel trattato \"Sulle condizioni dell'industria mineraria nell'isola di Sardegna\" pubblicato a Firenze nel 1871 non fa menzione dell'esistenza di miniere nel territorio di Ozieri e nemmeno di permessi di ricerca o concessioni, infatti proprio sul finire del XIX secolo che si decide di riattivare sia le antichissime miniere abbandonate di Ozieri che alcune nuove.\nNella carta della Sardegna redatta dall'Associazione Mineraria Sarda nel 1921 si contano 13 siti minerari (con permessi o concessioni vigenti) nell'area compresa tra gli abitati di Ozieri, Oschiri e Pattada.\nLe miniere ubicate nel territorio di Ozieri sono quelle di:\nL'attivit\u00e0 estrattiva di Suelzu.\nLa miniera di Suelzu era un giacimento di solfuri le cui prime esplorazioni vennero intraprese intorno al 1880, nel 1891 fu dichiarata la scoperta ed iniziarono i lavori ufficiali. I livelli principali di questa miniera erano denominati \"San Gaetano\" e \"Santa Barbara\", raggiungibili dai minatori con un montacarichi, entrambi i livelli avevano un'ottima resa che permise di sfruttare il giacimento fino al 1903 anno in cui i lavori vennero sospesi.\nDal 1938 al 1955 riprese l'attivit\u00e0 mineraria a periodi alterni (in principio propriet\u00e0 degli ozieresi Comida, poi dell'ing. Pellarini). Prima della seconda guerra mondiale si registra la morte di un minatore ozierese, un certo Pala, per motivi che non conosciamo. Nel 1957 la miniera cambi\u00f2 il suo nome (da \u201cSuelzu\u201d a \u201cVigne\u201d), a seguito della cessione della concessione tra societ\u00e0. In poco tempo la stessa chiudeva per l'esiguit\u00e0 delle scorte di minerale rimaste. Ad Ozieri \u00e8 ancora residente colui che forse \u00e8 l'ultimo minatore superstite della miniera di Suelzu: Gavino Uleri (Ozieri, 1924). Il sig. Uleri lavor\u00f2 nella miniera a partire dalla sua ultima riapertura avvenuta intorno al 1945 e fino alla definitiva chiusura avvenuta verso il 1952. In questo lasso di tempo la propriet\u00e0 era stata acquisita dalla \u201cSociet\u00e0 Mineraria Romana\u201d dell'ingegnere Giorgio Pellarini, che l'aveva rilevata dai precedenti proprietari Comida. L'ingegnere non aveva altre miniere in Sardegna, ma almeno una volta al mese visitava quella di Ozieri. Suelzu era diretta dal sig. Martinelli (poi stabilitosi definitivamente a Ozieri, dove mise su famiglia). L'ufficio e la residenza del direttore era presso \u201cvilla Pietri\u201d, cio\u00e8 la propriet\u00e0 immediatamente confinante con la miniera. Alle dipendenze della societ\u00e0, in questi anni, lavoravano circa 38 uomini, tra minatori, capi-turno (cio\u00e8 i caposquadra), carpentieri (per l'armatura delle strutture lignee delle gallerie), muratori (costruttori e manutentori delle strutture in superficie e del pozzo), elettricisti (addetti alla manutenzione degli impianti di illuminazione, elevazione e perforazione), e custode (con abitazione ricavata in una porzione della laveria).\nL'attivit\u00e0 estrattiva era incentrata sul minerale piombo-argentifero, ma con importanti presenze anche di zinco (in realt\u00e0 i minerali sarebbero molti, tra cui anche un buon tenore d'oro, ma quelli che venivano commercializzati erano il piombo e l'argento). I minatori giungevano sul luogo di lavoro dalle loro abitazioni di Ozieri con i propri mezzi. L'attivit\u00e0 procedeva 24 ore al giorno, in 3 turni di lavoro da 8 ore ciascuno. Ogni turno aveva il suo capo-turno che organizzava il lavoro della squadra di minatori (tra cui almeno un \u201cfuochino\u201d addetto alle mine a base di dinamite). L'avanzamento della miniera avveniva tramite l'uso di grandi perforatrici orizzontali motorizzate, coadiuvate da moto-picchi laddove necessario.\nAppena riaperta la miniera, verso il 1945, si decise di sfruttare fino all'esaurimento l'unico livello allora presente (detto di \u201cS. Gaetano\u201d), posto ad una profondit\u00e0 di m 32. Questo livello raggiunse una lunghezza di circa 800 metri sviluppata in direzione nord, sbucando in prossimit\u00e0 della strada vicinale di \u201cBinzas de mela\u201d, vicino alla struttura alberghiera denominata \u201cVilla Logudoro\u201d. Di fatto questo livello era accessibile direttamente dal fondo della galleria. In contemporanea con lo sfruttamento del primo livello si pose mano alla realizzazione del secondo (detto di \u201cS. Barbara\u201d), che giunse ad una profondit\u00e0 di circa 89 metri ed una lunghezza finale di circa 1200 metri, con sviluppo in direzione sud-ovest, verso Monte Ini\u00a0\u2013 Monte Littu. Per la realizzazione di questo livello fu allungato e irrobustito il pozzo esistente, costruito in muratura. Al suo interno funzionava un ampio elevatore monta-carichi elettrico che serviva sia per il trasporto del personale, che per il sollevamento del materiale estratto. Man mano che il fronte di estrazione andava avanti (ogni giorno venivano fatte brillare mine in entrambi i livelli e le due perforatrici funzionarono per molto tempo in contemporanea), il materiale estratto veniva caricato nei carrelli su binario, che scaricavano il contenuto nel montacarichi. Giunto in superficie il materiale veniva sminuzzato e spostato nell'adiacente laveria dove, con l'ausilio di scivoli metallici, avveniva la cernita dei minerali. Il materiale di scarto veniva smaltito nei terreni adiacenti, mentre l'argento, il piombo e lo zinco veniva caricato sui vagoni della vicina ferrovia e portato al grosso centro estrattivo dell'Argentiera (incentrato su un minerale identico); solo negli ultimissimi anni di attivit\u00e0 il minerale venne avviato direttamente al porto per l'imbarco verso il Continente. L'acqua necessaria per la laveria proveniva da alcuni pozzi dell'area. \nL'attivit\u00e0 estrattiva di Vigne.\nAltra miniera degna di approfondimento \u00e8 quella di Vigne, ubicata a qualche centinaia di metri da quella di Suelzu. Anche qui veniva estratta la galena: gli avanzi di lavorazione possono ancora vedersi nella scarpata sottostante la laveria. \u00c8 possibile che questa miniera fosse aperta verso la fine dell'Ottocento, in quanto l'architettura della laveria esistente \u00e8 perfettamente coincidente con questa epoca. Non \u00e8 stato possibile individuare l'ingresso della miniera ma, presumibilmente doveva essere a circa 35 metri a nord della laveria in un grosso buco recentemente ostruito per motivi di sicurezza, e terminava circa 60 metri pi\u00f9 avanti, in adiacenza alla strada vicinale di \u201c\"Binzas de Mela\"\u201d. L'uscita \u00e8 attualmente ostruita e inaccessibile. La lunghezza della galleria nota di questa miniera, se paragonata a quella di Suelzu, appare veramente di estensione ridotta; \u00e8 per\u00f2 possibile che all'interno della galleria suddetta vi fossero altre diramazioni. Inoltre non va dimenticato che le grosse perforatrici ed i martelli pneumatici saranno adottati dalle miniere pi\u00f9 importanti solo nel primo dopoguerra e che fino ad allora lo scavo avveniva con i picchi a mano, oltre che con l'ausilio delle mine (dal 1744 a base di polvere nera, e dal 1875 a base di dinamite). Tra l'edificio della laveria ed il presunto ingresso del pozzo rimangono numerosi ruderi di murature, probabilmente magazzini della miniera. Oggi, della vecchia miniera, resta solamente la laveria.\nCondizioni di lavoro.\nNegli anni del 1800, i minatori sardi avevano in genere tra i 15 ed i 50 anni di et\u00e0, e la loro giornata lavorativa era di 8 ore (mentre chi lavorava in superficie poteva arrivare anche a 12 ore).\nNegli anni 1940 - 1950, la vita dei minatori, qui, era tutto sommato tranquilla: la paga era buona (soprattutto se raffrontata con quella dei braccianti agricoli e dell'edilizia), l'ambiente di lavoro (cio\u00e8 le gallerie) aveva un clima mite, anche se umido, ma privo di quelle polveri cancerogene tipiche delle miniere di carbone, infine erano pressoch\u00e9 assenti i rischi di crollo delle gallerie (la roccia era piuttosto compatta e coesa). La societ\u00e0 mineraria forniva tutta l'attrezzatura necessaria agli operai, dalle tute ai caschi con fiammella, dalle lampade ad acetilene ad ogni altro attrezzo necessario. Il pasto veniva portato da casa e consumato all'interno delle gallerie, negli slarghi e nelle aree pi\u00f9 accoglienti. L'avvicendamento dei turni avveniva direttamente dentro la miniera, per non lasciare sguarnita l'area di lavoro.\nLe strutture di sostegno e contenimento delle gallerie erano realizzate dai carpentieri con travi e pilastri di legno e tavole. L'illuminazione elettrica percorreva interamente le gallerie. A detta del sig. Uleri la miniera era redditizia, grazie ad un minerale di prima scelta e abbondante, e la chiusura dell'attivit\u00e0 estrattiva rest\u00f2 perci\u00f2 abbastanza incomprensibile. La gran parte dei minatori di Suelzu, perso il lavoro, furono attratti dalle offerte di lavoro provenienti dalla miniere di carbone della Francia e del Belgio, e vi si trasferirono a decine, andando incontro ad una vita di grande sacrifici e rischi per la vita e per la salute ."}
{"id": "2433536", "revid": "400694", "url": "https://it.wikipedia.org/wiki?curid=2433536", "title": "Lente polarizzata", "text": ""}
{"id": "2433547", "revid": "14691", "url": "https://it.wikipedia.org/wiki?curid=2433547", "title": "Kazinga", "text": ""}
{"id": "2433548", "revid": "14691", "url": "https://it.wikipedia.org/wiki?curid=2433548", "title": "Kazinga Channel", "text": ""}
{"id": "2433550", "revid": "838137", "url": "https://it.wikipedia.org/wiki?curid=2433550", "title": "Juan de Palafox y Mendoza", "text": "Ricopr\u00ec anche incarichi politici nel Nuovo Mondo. Dal 10 giugno 1642 al 23 novembre 1642 fu vicer\u00e9 della Nuova Spagna, dove lott\u00f2 contro la corruzione del suo tempo. \u00c8 stato beatificato il 5 giugno 2011 a El Burgo de Osma.\nBiografia.\nInizi della carriera.\nNato in Navarra, Palafox y Mendoza era il figlio naturale di Jaime de Palafox. Fu adottato da una famiglia di mugnai che gli diedero il nome di \"Juan\", allevandolo per i successivi dieci anni. Il seguito il padre lo riconobbe, e lo port\u00f2 con s\u00e9 per educarlo ad Alcal\u00e1 e Salamanca.\nNel 1626 fu delegato della nobilt\u00e0 nella Cortes di Monz\u00f3n, e poco dopo procuratore presso il Consiglio di Guerra e delle Indie.\nFu ordinato presbitero, divenendo cappellano di Maria d'Austria, sorella del re spagnolo Filippo IV di Spagna. La accompagn\u00f2 in molti viaggi in giro per l'Europa.\nCarriera ecclesiastica.\nNel 1639 Filippo IV lo nomin\u00f2 vescovo di Puebla, in Messico, e papa Urbano VIII conferm\u00f2 la nomina. Fu consacrato a Madrid il 27 dicembre 1639. Arriv\u00f2 a Veracruz il 24 giugno 1640, in compagnia del nuovo vicer\u00e9, Diego L\u00f3pez Pacheco Cabrera y Bobadilla, che conobbe durante il viaggio. Fu nominato anche \"visitador\" (giudice commissario incaricato dal sovrano) per indagare sull'operato dei due precedenti vicer\u00e9. Fu vescovo di Puebla dal 1640 al 1655 ed amministratore apostolico di Citt\u00e0 del Messico dal 1642 al 1643.\nFond\u00f2 il convento domenicano di Santa In\u00e9s, istitu\u00ec per legge il seminario di San Juan, e fond\u00f2 i collegi di San Pedro e San Pablo. Fond\u00f2 anche la scuola femminile Pur\u00edsima Concepci\u00f3n operando per il completamento della cattedrale, consacrata il 18 aprile 1649.\nCome vescovo, Palafox y Mendoza si distinse per gli sforzi profusi al fine di proteggere i nativi americani dalla crudelt\u00e0 degli spagnoli, vietando ogni tipo di conversione religiosa diversa dalla persuasione.\nIn questo ed altri ambiti incontr\u00f2 l'ostilit\u00e0 dei gesuiti. Palafox per due volte, nel 1647 e nel 1649, si lament\u00f2 formalmente con Roma del loro operato. Il Papa per\u00f2 ne rifiut\u00f2 la censura, e tutto quello che ottenne da Papa Innocenzo X fu un breve scritto (il 14 maggio 1648) in cui si ordinava ai gesuiti di rispettare la giurisdizione episcopale. Il 20 maggio 1655 Palafox ed i gesuiti firmarono un accordo, anche se i dissapori proseguirono. Nello stesso anno i gesuiti riuscirono a farlo trasferire presso la piccola diocesi di Osma in Vecchia Castiglia. Palafox, tra l'altro, prese posizione contro i gesuiti nella controversia dei riti cinesi, dichiarando che l'atteggiamento tollerante dei gesuiti nei confronti dei cinesi che, dopo la comversione al cattolicesimo, continuavano a praticare riti tradizionali di venerazione degli antenati era eretica.\nPalafox era un entusiasta patrono delle arti, e fu durante il suo governo a Puebla che la citt\u00e0 divenne un centro musicale della Nuova Spagna. Compositori come Juan Gutierrez de Padilla, \"maestro di capilla\" della cattedrale sotto Palafox ed il pi\u00f9 noto compositore messicano del XVII secolo, importarono nel Nuovo Mondo gli ultimi stili europei. Palafox credeva fortemente nell'importanza dell'educazione in generale. Fond\u00f2 la Biblioteca Palafoxiana il 5 settembre 1646, rifornendola di 5000 libri di scienza e filosofia.\nNel 1694 Carlo II di Spagna ne chiese la canonizzazione ma, nonostante la richiesta super\u00f2 i primi livelli garantendo a Palafox il titolo di venerabile, fu alla fine rigettata da papa Pio VI su richiesta dei gesuiti. Il processo per la sua canonizzazione rimase bloccato per secoli nella diocesi di Osma. Solo nel 2009 venne riconosciuta da una consulta medica l'inspiegabilit\u00e0 della guarigione del parroco di Fuentemolinos, gi\u00e0 gravemente malato. Palafox \u00e8 stato dunque beatificato il 5 giugno 2011.\nI suoi scritti furono pubblicati in 15 volumi a Madrid nel 1762.\nCarriera politica.\nCome visitador generale, il vescovo Palafox y Mendoza ebbe uno scontro con il vicer\u00e9 Diego L\u00f3pez Pacheco Cabrera y Bobadilla nel 1642, accusandolo di cospirazione con il Portogallo, a quei tempi in rivolta contro la Spagna. Palafox afferm\u00f2 di avere ordini dalla Corona, anche se non li mostr\u00f2 mai.\nGiunse segretamente nella capitale e, nella notte tra il 9 ed il 10 giugno, si present\u00f2 davanti all'Audiencia presentando i propri sospetti. Ordin\u00f2 alle guardie di circondare il palazzo del vicer\u00e9. La mattina seguente il vicer\u00e9 L\u00f3pez Pacheco fu informato del fatto che era in arresto, e che il vescovo era diventato arcivescovo di Citt\u00e0 del Messico e vicer\u00e9 della Nuova Spagna. I suoi possedimenti erano confiscati ed egli fu trattenuto per qualche tempo prima che gli venisse concesso di tornare in Spagna. Qui fu assolto da tutte le accuse.\nDurante il breve regno da vicer\u00e9, Palafox eman\u00f2 le leggi che regolavano l'universit\u00e0, l'Audiencia e le professioni legali. Due membri dell'Audiencia rifiutarono le sue riforme, e furono per questo sospesi dall'incarico. Palafox cre\u00f2 dodici compagnie di milizia per proteggere la colonia dalla rivoluzione scoppiata in Portogallo e Catalogna. Distrusse le statue religiose pagane degli indiani, portate nella capitale come trofeo spagnolo di conquista.\nGli successe come vicer\u00e9 Garc\u00eda Sarmiento de Sotomayor il 23 novembre 1642, anche se mantenne il titolo di visitador.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2433552", "revid": "47767", "url": "https://it.wikipedia.org/wiki?curid=2433552", "title": "Periferiche Playstation", "text": ""}
{"id": "2433553", "revid": "1573940", "url": "https://it.wikipedia.org/wiki?curid=2433553", "title": "Chiesa di Santa Lucia (Ozieri)", "text": "La chiesa di Santa Lucia \u00e8 un luogo di culto cattolico del centro storico di Ozieri, sede dell'omonima parrocchia, situato in piazza Santa Lucia.\nStoria e descrizione.\nLa chiesa di Santa Lucia fu progettata in stile neoclassico dall'ingegnere Carlo Martinetto, mentre la direzione dei lavori fu condotta dall'ingegnere del Genio civile Domenico Guidetti assistito dal signor Fortunato Vacca.\nNel disegno della facciata \u00e8 evidente il debito nei confronti della facciata della chiesa di San Rocco, opera dell'architetto romano Giuseppe Valadier, a sua volta mutuata da esempi palladiani.\nLa costruzione della chiesa di Santa Lucia ebbe inizio nel giugno del 1887 ed ebbe termine nell'autunno del 1890, mentre il campanile fu ultimato solo dieci anni dopo.\nI lavori della chiesa furono appaltati all'impresa di Giuseppe Tanda, il quale si associ\u00f2 ai muratori ozieresi Antonio Michele Fantasia con i suoi cugini Pasquale e Giovanni Andrea Sanguinetti, i lavori del campanile, invece, furono appaltati al muratore Antonio Michele Fantasia.\nGran parte degli altari, delle statue, delle opere in marmo ed in terracotta che ornano l'interno e l'esterno della chiesa sono opera dell'artista piemontese Giuseppe Sartorio.\nStando all'iscrizione della lapide marmorea (murata sul pilastro della controfacciata principale, a destra per chi entra), la chiesa venne officiata per la prima volta il 22 maggio 1895, alla presenza del vescovo, monsignor Filippo Bacciu.\nNell'iscrizione si fa riferimento alla defunta benefattrice, Maria Lucia Sequi Demontis, ed al vescovo Serafino Corrias, che presiedette la commissione incaricata dell'esecuzione.\nLa consacrazione degli altari risale invece al 1\u00ba dicembre 1901, l'elezione a chiesa parrocchiale avvenne il 20 aprile 1902, essendo fino ad allora esistente ad Ozieri una sola parrocchia presso la cattedrale dell'Immacolata.\nTra il 1921 ed il 1922 vennero realizzati i dipinti nelle volte della chiesa ad opera del pittore Spirito Lari.\nAll'interno \u00e8 conservato un crocefisso gotico \"doloroso\" ed una statua lignea di santa Lucia, entrambi risalenti al XVI secolo, sull'altare maggiore \u00e8 raffigurata nel marmo la gloria di santa Lucia, in stile berniniano."}
{"id": "2433554", "revid": "767487", "url": "https://it.wikipedia.org/wiki?curid=2433554", "title": "Ora basta", "text": "Ora basta \u00e8 il terzo estratto dell'album \"Stonata\" di Giorgia. Il disco \u00e8 il secondo estratto dall'album ed \u00e8 stato pubblicato il 2 maggio 2008.\nIl brano.\nChiusa la parentesi funk esplorata col singolo precedente, \"La La Song (non credo di essere al sicuro)\", Giorgia torna alle ballate (dopo \"Parlo con te\") con il brano Ora basta, da venerd\u00ec 2 maggio 2008 in radio.\nGiorgia a proposito del brano, ha affermato: \"La rabbia di una donna nei confronti del suo uomo, che non mostra le proprie emozioni e non \u00e8 trasparente nei sentimenti quanto lei. A volte basta poco per migliorare un rapporto, ma quel poco pu\u00f2 essere tantissimo. Sempre per ironia nel testo c'\u00e8 un'autocitazione: \"come saprei amarti io nessuno saprebbe mai\" perch\u00e9 dirlo a 36 anni non \u00e8 come a 23... stavo per compierne 24. L'arrangiamento \u00e8 nato con uno stile simile al musical \"Hair\", chitarre acustiche e cori chiari; poi l'intervento all'organo Hammond di Alessandro Centofanti, ha dato al brano un'impronta sonora pi\u00f9 aggressiva e black\".\nIl video.\nIl video musicale ufficiale del brano \u00e8 stato diretto da Gaetano Morbioli."}
{"id": "2433555", "revid": "19933", "url": "https://it.wikipedia.org/wiki?curid=2433555", "title": "Riconoscimento del figlio naturale", "text": ""}
{"id": "2433557", "revid": "767487", "url": "https://it.wikipedia.org/wiki?curid=2433557", "title": "Andrea Cuicchi", "text": "Carriera.\nGiocatore.\nClub.\nInizia la sua carriera nel in Serie C2 giocando 2 partite nella stagione 1983-1984 vincendo anche il girone. La stagione successiva gioca sempre al in Serie C1 collezionando 11 presenze. Dal 1985 al 1987 milita al Torino in Serie A senza mai giocare. Viene ceduto sempre nel 1987 al Messina ma anche qui non trova spazio. Rimane sempre in Sicilia prima al Catania con il quale segna il suo primo gol nella stagione 1987-1988 di Serie C1 per poi passare la stagione successiva al in Serie B. Nella stagione 1989-1990 passa al con il quale vince il proprio girone approdando la stagione successiva sempre con i modenesi in Serie B. Nel 1991-1992 veste la maglia dell' sempre in Serie B.\nPassa poi al Padova con il quale comincia un sodalizio che durer\u00e0 per 5 anni fino al 1997. Con i veneti gioca in Serie B dal 1992 al 1994 e nella stagione 1996-1997 e in Serie A dal 1994 al 1996 per un totale di 112 partite e 7 gol. \u00c8 ricordato dai tifosi biancoscudati per aver segnato in rovesciata il gol che permise di pareggiare i conti col Cesena nello storico spareggio per la promozione in serie A.\nPassa poi nel 1997-1998 all'Atletico Catania 28 presenze senza mai segnare. Dal 1999 al 2001 gioca in Serie C2 con il Sassuolo, con il ed infine con la Cremonese con il quale chiude la carriera da calciatore.\nNazionale.\nCon la Nazionale italiana partecip\u00f2 al Campionato mondiale di calcio Under-20 1987.\nAllenatore.\nIntrapresa la carriera da allenatore ha guidato il Mosaico Vallesina, la Belvederese e Le Torri in Seconda Categoria. Il 7 dicembre 2011 subentra a Mirko Bettelli alla guida della Pergolese in Promozione.\nDal 2015 al 2017 \u00e8 al Victoria Strada in Seconda Categoria marchigiana, quindi passa alla in qualit\u00e0 di allenatore della squadra juniores. Il 16 ottobre 2019 viene ufficializzato come nuovo tecnico della squadra leoncella, ultima nel campionato di Serie D. Dopo un mese in cui la squadra biancorossa colleziona solamente sconfitte, il 15 novembre viene sostituito da Sauro Trillini."}
{"id": "2433558", "revid": "767487", "url": "https://it.wikipedia.org/wiki?curid=2433558", "title": "Aaron Scott", "text": ""}
{"id": "2433560", "revid": "838137", "url": "https://it.wikipedia.org/wiki?curid=2433560", "title": "Medibank International 2008 - Doppio maschile", "text": "Il doppio maschile del Medibank International 2008 \u00e8 stato un torneo di tennis facente parte dell'ATP Tour.\nPaul Hanley e Kevin Ullyett erano le detentori del titolo ma quest'anno hanno partecipato con partner diversi.\nHanley ha fatto coppia con Leander Paes, ma ha perso al 1\u00ba turno contro Martin Damm e Pavel V\u00edzner.\nUllyett ha fatto coppia con Eric Butorac, ma ha perso al 1\u00ba turno contro Alun Jones e Joseph Sirianni.\nRichard Gasquet e Jo-Wilfried Tsonga hanno vinto in finale 4\u20136, 6\u20134, 11\u20139, contro Bob Bryan e Mike Bryan"}
{"id": "2433562", "revid": "287204", "url": "https://it.wikipedia.org/wiki?curid=2433562", "title": "Calcio Padova 1991-1992", "text": "Questa pagina raccoglie i dati riguardanti il Calcio Padova nelle competizioni ufficiali della stagione 1991-1992.\nStagione.\nIl Padova nel 1991-1992 partecip\u00f2 al campionato di Serie B e si classific\u00f2 all'undicesimo posto con 36 punti, a pari merito con Piacenza, Bologna e .\nIn Coppa Italia la squadra super\u00f2 al primo turno la Salernitana, quindi venne eliminata al turno successivo dall'Atalanta.\nOrganigramma societario.\nDirigenza\nStaff tecnico\nRosa.\n "}
{"id": "2433565", "revid": "37401", "url": "https://it.wikipedia.org/wiki?curid=2433565", "title": "Cala dei Genovesi", "text": ""}
{"id": "2433568", "revid": "174925", "url": "https://it.wikipedia.org/wiki?curid=2433568", "title": "Francesco Ciaraffoni", "text": ""}
{"id": "2433570", "revid": "767487", "url": "https://it.wikipedia.org/wiki?curid=2433570", "title": "The Higher", "text": "I The Higher sono un gruppo emo/alt rock statunitense di Las Vegas. Il gruppo \u00e8 al momento sotto contratto con la Epitaph Records ed ha pubblicato due album studio chiamati \"On Fire\" e \"Histrionics\" e due EP dai titoli \"Pace Yourself\" e \"Star is Dead\". I componenti attuali della band sono Seth Trotter, Doug McCarthy, Reggie Ragan e Jason Centeno.\nIl primo EP della band \"Star Is Dead\", pubblicato da Fiddler Records nel 2003, permise alla band un tour con band emo di prima grandezza come Silverstein, Park ed Emery. Il video di \"Insurance?\" dall'album \"On Fire\" \u00e8 stato mandato in onda da canali come MTVu, \u00e8 stato girato a Las Vegas e mostra la band suonare e giocare al casino.\nIl 10 ottobre 2007 il gruppo annunci\u00f2 di avere un nuovo batterista, Doug McCarthy, ex tecnico dei Boys Like Girls.\nNel febbraio 2008 la band perse uno dei suoi membri fondatori, Tom Oakes.\nLa band dichiar\u00f2: \"I The Higher si dispiacciono di informare tutti che, a causa di problemi personali e artistici, Tom Oakes ha deciso di lasciare la band. Gli auguriamo la migliore fortuna nei suoi futuri progetti. Gli Higher continueranno e suoneranno a tutti i concerti programmati. Gli Higher ringraziano tutti i fan per la comprensione, il supporto e l'affetto che hanno dato in questo momento e sperano di vederli in tour.\"\nTom Oakes invece dichiar\u00f2: \"Voglo ringraziare tutti voi per quello che avete fatto per questa band. Sono scosso da questo fatto, ma non distrutto. Il gruppo \u00e8 deciso a continuare e sono sicuro che non solo continueranno, ma avranno anche successo. Se chiunque di voi ha delle domande, sono disponibile a dare ulteriori informazioni. Grazie di nuovo a tutti e mi aspetto un 2008 di successo!\"\nNell'aprile 2008 gli Higher terminarono il loro primo tour nel Regno Unito, di spalla agli Elliot Minor per otto concerti.\nIl posto di Tom Oakes \u00e8 stato preso dall'ex tecnico delle chitarre e responsabile del merchandising del gruppo Andrew \"The Kid\" Evans, che sebbene non sia mai stato dichiarato componente ufficiale fa tuttora parte del gruppo.\nIl nuovo album \"It's Only Natural\" \u00e8 uscito il 23 giugno 2009. Si tratta del primo concept album della band, e il cantante Seth Trotter lo ritiene il migliore album del gruppo."}
{"id": "2433572", "revid": "204012", "url": "https://it.wikipedia.org/wiki?curid=2433572", "title": "Strato basale", "text": ""}
{"id": "2433582", "revid": "1522738", "url": "https://it.wikipedia.org/wiki?curid=2433582", "title": "Hoenn", "text": ""}
{"id": "2433594", "revid": "19580", "url": "https://it.wikipedia.org/wiki?curid=2433594", "title": "Associazione Fonetica Internazionale", "text": ""}
{"id": "2433605", "revid": "1543377", "url": "https://it.wikipedia.org/wiki?curid=2433605", "title": "Geoffrey Rowell", "text": "Biografia.\nStudi\u00f2 presso il Winchester College e il Corpus Christi College di Cambridge. Divenne prete nel 1969, e tra il 1971 e il 1994 fu cappellano del Keble College di Oxford. Nel 1979 fu nominato cappellano esaminatore dal vescovo di Leicester, incarico che mantenne fino al 1990; tra il 1991 e il 1993 ebbe lo stesso incarico presso il vescovo di Winchester. Nel 1981 fu canonico della Cattedrale di Chichester. Nel 1994 fu nominato vescovo suffraganeo di Basingstoke, incarico che mantenne fino al suo trasferimento alla Diocesi di Gibilterra in Europa come vescovo ordinario, avvenuto nel 2001 (fu nominato il 18 ottobre nella Chiesa di Santa Margherita di Westminster, e si insedi\u00f2 nella Cattedrale della Santissima Trinit\u00e0 di Gibilterra il 1\u00ba novembre). Si \u00e8 dimesso da vescovo di Gibilterra l'8 novembre 2013.\n\u00c8 un appassionato studioso di Storia della Chiesa. Nel gennaio del 2007 inizi\u00f2 una controversia con la sospensione del Cappellano anglicano di Istanbul, Ian Sherwood, e dell'intero Consiglio di cappellania, ivi compresa Victoria Short, vedova di Roger Short, l'Ambasciatore britannico ucciso nel Bombardamento di Istanbul del 2003. La controversia divenne pi\u00f9 profonda il 13 gennaio 2008, quando il vescovo ordin\u00f2 al presbiterato un diacono turco. Dal 2007 fino alla sua morte, Rowell \u00e8 stato il gran maestro dell'Ordine di St David del Galles, St Alban e St Crescentino."}
{"id": "2433610", "revid": "1386897", "url": "https://it.wikipedia.org/wiki?curid=2433610", "title": "Sony Ericsson W300i", "text": "Il W300i \u00e8 un telefono cellulare prodotto dalla Sony Ericsson.\nIl telefono, quadriband, \u00e8 dotato di una memoria interna di 20 megabyte, espandibile con una Memory Stick esterna fino a 2 GB; le dimensioni sono 90 mm x 47\u00a0mm x 24\u00a0mm ed il massa \u00e8 di 94\u00a0g.\nIn accordo con le richieste dei consumatori il telefono ha un ottimo rapporto qualit\u00e0/prezzo, contiene al suo interno alcuni accessori (Memory Stick da 516 MB ed auricolari con microfono) ed ha un'ottima qualit\u00e0 sonora."}
{"id": "2433611", "revid": "433605", "url": "https://it.wikipedia.org/wiki?curid=2433611", "title": "Rocca di San Salvatore Telesino", "text": "La Rocca di San Salvatore Telesino era una architettura militare sita su di un colle che domina l'abitato di San Salvatore Telesino e della quale restano oggi alcuni ruderi.\nStoria.\nVenne costruita nel XIII secolo per volere dei conti Sanframondo in una posizione strategica su di un colle che domina la Valle Telesina.\nNel medioevo attorno alla Rocca si form\u00f2 un borgo dal nome di \"Massa Superiore\" per contraddistinguerlo da quello di \"Massa Inferiore\", attuale Massa di Faicchio.\nLa rocca ebbe in origini funzioni di avvistamento e di difesa dei possedimenti dei Sanframondo che erano i feudatari di gran parte dei comuni della zona.\nA seguito del terremoto del 1349 che provoc\u00f2 la distruzione della vicina Telesia e la fuoriuscita di vapori sulfurei, i vescovi della diocesi sostarono per diversi anni nella fortezza che in quegli anni venne chiamata \"Rocca De Episcopio\".\nIn questo periodo venne costruito all'interno delle mura un palazzo poi detto \"Castelluccio\".\nAll'interno delle mura era sita anche la chiesa parrocchiale di Sant'Andrea che nel 1596 fu trovata da mons. Savino semicadente con un altare maggiore ornato da tre sculture lignee e quattro altari laterali.\nIl trasferimento dei vescovi a Cerreto Sannita, l'acquisto del feudo da parte dei Carafa che non frequentavano queste terre perch\u00e9 abitavano a Napoli, e la costruzione dell'attuale borgo di San Salvatore Telesino, furono le cause dell'abbandono della rocca e del borgo di \"Massa Superiore\".\nDescrizione.\nI resti della Rocca sono ben visibili anche in lontananza e sono costituiti dai tronchi e dalle basi delle torri circolari.\nLa pianta era rettangolare con quattro torri cilindriche agli angoli.\nSino ad alcuni anni fa era percorribile un cunicolo sotterraneo che univa le torri.\nLa rocca \u00e8 in stato di abbandono. "}
{"id": "2433618", "revid": "869733", "url": "https://it.wikipedia.org/wiki?curid=2433618", "title": "Ragazza che corre sul balcone", "text": "Il dipinto Bambina che corre sul balcone \u00e8 un olio su tela di formato quadrato (cm 125x125) eseguito da Giacomo Balla (Torino, 18 luglio 1871 \u2013 Roma, 1\u00ba marzo 1958) nel 1912. \u00c8 conservata presso il Museo del Novecento.\nDescrizione.\nIl dinamismo \u00e8 uno dei concetti chiave della poetica futurista. Lo troviamo enunciato nel 1909 nel Manifesto della letteratura futurista, dove si sostiene che, per esprimere la continuit\u00e0 insita nello scorrere della vita, conviene utilizzare il verbo all'infinito.\nLo stesso anno, i pittori del gruppo, nella Prefazione al Catalogo delle Esposizioni di Parigi, Londra e Berlino scrivono che \u201cbisogna dare la sensazione dinamica, cio\u00e8 il ritmo particolare di ogni oggetto, la sua tendenza il suo movimento, o per dir meglio la sua forma interna\u201d. La pittura futurista, per reagire alla staticit\u00e0 del Cubismo, vede nella percezione dinamica delle cose l'unica via corretta per la conoscenza della realt\u00e0.\nIn quest'opera il pittore riproduce uno spaccato di quotidianit\u00e0: la corsa di una bambina lungo un balcone. Il movimento della piccola, ossia lo spostamento continuo del suo corpo nello spazio, \u00e8 sottoposto a un'analisi capillare. Le linee verticali e orizzontali del parapetto si sovrappongono alle parti del corpo della ragazzina, fondendosi in un'unica visione dinamica. Per ottenere questo effetto il pittore ripete pi\u00f9 volte, in posizioni diverse ma sempre molto ravvicinate, la stessa forma: la testa rotondeggiante; gli spigoli, orientati in direzioni diverse, di ginocchio e gomito piegati; il tacco e la punta dello stivaletto.\nProprio soffermandosi sui singoli particolari ci si rende conto che l'immagine perde la sua forza espressiva quando viene divisa in tasselli: non il singolo stivaletto \u00e8 importante, ma la sequenza di \u201ctutti\u201d gli stivaletti, poich\u00e9 \u00e8 solo nella sequenza di fotogrammi lievemente sfasati e sovrapposti che si produce l'effetto dello spostamento e della velocit\u00e0. La scelta cromatica \u00e8 rilevante: il pittore traduce la gaia vivacit\u00e0 della bambina con colori accesi accostati liberamente, piccoli tasselli di azzurro, verde e marrone che, in dialogo con il bianco, creano una sorta di moderno mosaico in movimento.\nStile del quadro.\nQuesto dipinto d\u00e0 espressione alle principali caratteristiche della corrente futurista, rappresenta infatti in maniera molto coinvolgente l'azione nel suo svolgersi, il dinamismo enunciato fra i concetti chiave del movimento futurista nel \"Manifesto della letteratura futurista\" pubblicato proprio nel 1909. L'idea di Balla \u00e8 scomporre il movimento del soggetto, inondato di luce, in una sequenza regolare di piccoli spostamenti lungo un asse orizzontale, riequilibrato dall'apparizione del ritmo verticale dell'inferriata del balcone."}
{"id": "2433625", "revid": "300067", "url": "https://it.wikipedia.org/wiki?curid=2433625", "title": "Elena Russo (cestista)", "text": "Carriera.\nIn Serie A1 ha vestito le maglie della Taranto Cras Basket e della Pallacanestro Ribera.\nNella stagione 2009-10 gioca nella Nipar Athena, nel campionato di Serie B nazionale, per poi trasferirsi, la stagione successiva, al Santa Marinella Basket. A Santa Marinella raggiunge una finale di Coppa Italia di Serie B, persa contro Reyer Venezia Mestre Femminile.\nDopo cinque anni a Santa Marinella si trasferisce nel 2016 al San Raffaele nel campionato di Serie B.\nStatistiche.\n\"Dati aggiornati al 31 maggio 2009.\""}
{"id": "2433626", "revid": "156341", "url": "https://it.wikipedia.org/wiki?curid=2433626", "title": "Gruppo Sportivo Palestrina Basket Femminile A.S.D.", "text": ""}
{"id": "2433627", "revid": "1305772", "url": "https://it.wikipedia.org/wiki?curid=2433627", "title": "Fanta-Trade", "text": "Fanta-Trade \u00e8 un videogioco per browser di tipo Massively multiplayer online game gratuito.\nIn particolare \"Fanta-Trade\" era un gioco di \"simulazione di investimenti\": ad ogni utente dopo una registrazione gratuita venivano affidati 100.000 fanta-euro da investire nelle maggiori borse mondiali su titoli, derivati e valute. I prezzi presenti in \"Fanta-Trade\" erano reali e in real time. L'aderenza con il mondo reale rendeva il gioco una piattaforma di simulazione facilmente utilizzabile anche da chi si vuole avvicinare al mondo della borsa senza correrne i rischi.\nCome nella maggior parte dei giochi di questo tipo gli utenti potevano creare delle squadre e concorrere in classifiche che mirano ad incoronare i migliori investitori nel sistema di simulazione di trading.\nLe squadre.\nSu Fanta-Trade era possibile creare delle squadre che concorrevano ad una speciale classifica. Entrando in una squadra o fondandone una si aveva la possibilit\u00e0 di suggerire i migliori titoli ai propri compagni e ricevere interessanti aiuti dai compagni che investono fianco a fianco con gli altri componenti della squadra.\nI blog.\nOgni utente poteva aprire un suo blog per dare suggerimenti alla community o per pubblicare i propri articoli."}
{"id": "2433628", "revid": "287204", "url": "https://it.wikipedia.org/wiki?curid=2433628", "title": "Teofilo Orgiani", "text": "Biografia.\nDopo essersi formato musicalmente nella citt\u00e0 natale ed aver ricevuto i voti sacerdotali, negli anni ottanta del Seicento fu al servizio di Torrismondo della Torre, conte di Duino, al quale dedic\u00f2 il suo terzo lavoro operistico, \"Il Dioclete\", rappresentato al Teatro Sant'Angelo di Venezia il 18 gennaio 1687. Il 24 agosto dell'anno successivo divent\u00f2 \"mansionario\" presso la cattedrale di Aquileia, posizione che tenne fino al 4 aprile 1692. Fu eletto maestro di cappella del Duomo di Udine il 14 luglio 1690 e pochi giorni dopo divenne nella stessa citt\u00e0 anche insegnante di canto all'Ospedale di Santa Maria della Misericordia. Successivamente comp\u00ec diversi viaggi, tra i quali si ricordano in particolare quello dei tre mesi iniziali del 1692, condotto \"per motivi di grande urgenza\", e quello dell'agosto 1696, quando fu chiamato al servizio della Corte Imperiale di Vienna. Poich\u00e9 per molte di queste assenze non ricevette mai permesso formale, nel luglio del 1704 fu severamente criticato dal capitolo per la negligenza con cui si atteneva ai propri doveri chiesastici. Nel 1703 rinunci\u00f2 al carica di maestro di cappella presso Il Santo di Padova e il 14 dicembre 1711 lasci\u00f2 Udine per l'ultima volta e tre giorni dopo acquis\u00ec la direzione della cappella della cattedrale di Vicenza, posto che mantenne fino alla morte.\nIn vita fu dedito principalmente alla composizione di opere, delle quali per\u00f2 \u00e8 andata perduta completamente la musica."}
{"id": "2433632", "revid": "204012", "url": "https://it.wikipedia.org/wiki?curid=2433632", "title": "Apnea ostruttiva", "text": ""}
{"id": "2433634", "revid": "1942182", "url": "https://it.wikipedia.org/wiki?curid=2433634", "title": "Chiesa cattolica ad Haiti", "text": "La Chiesa cattolica ad Haiti \u00e8 parte della Chiesa cattolica universale, sotto la guida spirituale del Papa e della Santa Sede. \u00c8 la pi\u00f9 diffusa religione del Paese e religione di Stato.\nStoria.\nLa Chiesa cattolica si stabil\u00ec nell'isola di Hispaniola fin dall'arrivo dei primi europei condotti da Cristoforo Colombo. Nel 1493 papa Alessandro VI accord\u00f2 alla Spagna le nuove terre scoperte a condizione che venissero inviati missionari.\nI Benedettini furono i primi a sbarcare sull'isola, seguiti dai Francescani, dai Domenicani, dai Cappuccini e dai Gesuiti. I Domenicani, con Bartolom\u00e9 de Las Casas, saranno i pi\u00f9 strenui difensori degli indigeni e dei loro diritti, ma furono anche i primi a suggerire di prelevare dall'Africa nuovi lavoratori, ritenuti pi\u00f9 adatti ai duri lavori delle miniere e dei campi.\nIn due riprese i francesi si sostituirono al governo spagnolo nell'isola: i nuovi padroni si mostrarono poco propensi ad un'evangelizzazione degli abitanti locali e anzi ostacolarono quei missionari che cercavano di annunciare il vangelo agli schiavi. \u00c8 in quest'ottica, per esempio, che si pu\u00f2 leggere l'espulsione dei Gesuiti dall'isola nel 1763, e la loro sostituzione con preti preoccupati pi\u00f9 dei loro affari che di annunciare il vangelo a tutti.\nUn concordato tra il nuovo governo di Haiti sorto agli inizi del XIX secolo e la Santa Sede, ricercato fin dall'inizio dell'indipendenza haitiana, si realizz\u00f2 solo il 28 marzo 1860: vengono cos\u00ec fondate le prime diocesi e la Chiesa haitiana, anche grazie all'arrivo di nuovi missionari francesi (formati nel seminario di San Giacomo, in Bretagna), cominci\u00f2 a dare una migliore immagine di s\u00e9.\nIl seminario per la formazione di un clero locale fu fondato solamente nel 1920: e nel 1957, quando viene eletto presidente Fran\u00e7ois Duvalier, tutti i vescovi haitiani, eccetto uno, hanno ancora un passaporto straniero. Il nuovo presidente, autoproclamatosi presidente a vita, inizi\u00f2 ben presto ad osteggiare la Chiesa cattolica, a espellere i religiosi, a confinare nelle loro residenze i vescovi pi\u00f9 ostili alla sua politica. Un nuovo accordo tra la Santa Sede ed il governo haitiano nel 1966 mise fine a questo stato di cose. Negli anni ottanta, la Chiesa cattolica fu la sola che os\u00f2 criticare pubblicamente e alzare la voce contro gli abusi perpetrati dal governo di Jean-Claude Duvalier, incoraggiata dallo stesso papa Giovanni Paolo II in occasione della sua visita pastorale del 9 marzo 1983.\nOrganizzazione.\nOggi la Chiesa cattolica in Haiti consta di due arcidiocesi e di 8 diocesi suffraganee:\nNel 2002 in Haiti vi erano 643 preti cattolici.\nL'episcopato haitiano \u00e8 riunito nella Conferenza episcopale di Haiti, sorta nel 1958.\nAttualmente una circoscrizione ecclesiastica \u00e8 retta da un cardinale: la diocesi di Les Cayes, retta dal cardinale Chibly Langlois.\nNunziatura apostolica.\nLa delegazione apostolica di Haiti fu eretta nell'Ottocento. Nel 1915 fu elevata al rango di internunziatura apostolica. La nunziatura apostolica fu istituita il 17 ottobre 1930, ricavandone il territorio dalla delegazione apostolica nelle Antille. Il 10 agosto 1938, in forza del decreto \"Decreto Antillarum\" della Congregazione per gli affari ecclesiastici straordinari, fu soppressa la delegazione apostolica nelle Antille e contestualmente furono assegnate alla nunziatura apostolica di Haiti l'isola di Porto Rico e tutte le Piccole Antille (ad eccezione di quelle dipendenti dalla delegazione apostolica di Caracas).\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei presidenti della Conferenza episcopale di Haiti:\nElenco dei vicepresidenti della Conferenza episcopale di Haiti:\nElenco dei segretari generali della Conferenza episcopale di Haiti:"}
{"id": "2433641", "revid": "729019", "url": "https://it.wikipedia.org/wiki?curid=2433641", "title": "Cristiano Ulrico II di W\u00fcrttemberg-Wilhelminenort", "text": "Biografia.\nCristiano Ulrico II era il figlio minore del duca Cristiano Ulrico I di W\u00fcrttemberg-Oels (1652-1704) e della sua seconda moglie, la principessa Sibilla Maria (1667-1693), figlia del duca Cristiano I di Sassonia-Merseburg.\nIl giovane principe inizi\u00f2 i propri studi a Francoforte e poi a Berlino all'accademia dei cavalieri, prendendo residenza nel villaggio di Bresewitz (presso la citt\u00e0 di Berna) assumendo nel contempo la reggenza della citt\u00e0 di Wilhelminenort, cos\u00ec chiamata in onore della madre, nella Frisia dell'Est. Il Duca si convert\u00ec al cattolicesimo il 26 gennaio 1723 dopo un viaggio a Roma, pronunziando la sua abiura nelle mani di papa Innocenzo XIII; mor\u00ec a Stoccarda nel 1734.\nMatrimonio e figli.\nCristiano Ulrico spos\u00f2 nel 1711 Filippina Carlotta, figlia del Conte Ermanno di Redern am Krappitz, dalla quale ebbe i seguenti eredi:"}
{"id": "2433643", "revid": "599013", "url": "https://it.wikipedia.org/wiki?curid=2433643", "title": "David Nielsen", "text": "Carriera.\nGiocatore.\nClub.\nHa iniziato a giocare a livello giovanile nello Skagen I.K. e, successivamente, nel Frederikshavn.\nNel maggio 1993, a sedici anni, \u00e8 passato all'Odense.\n\u00c8 stato prestato al Lyngby a gennaio 1996, con cui ha segnato 10 reti in 13 apparizioni. Quando il contratto con l'Odense \u00e8 scaduto, nell'estate dello stesso anno, si \u00e8 trasferito in Germania, al Fortuna D\u00fcsseldorf. Non ha per\u00f2 avuto successo in questa avventura e, un anno e mezzo dopo, \u00e8 tornato in patria per giocare con il Copenaghen, Ha giocato tre anni e mezzo al Copenaghen, con la vittoria in Coppa di Danimarca nel 1997, diventato il miglior marcatore della squadra nel 1998, 1999 e 2000; \n\u00c8 stato prestato al Grimsby Town, nella First Division, a ottobre 2000. Il club, prima del suo arrivo, ha avuto diversi problemi in attacco. Dopo la scadenza del prestito, a marzo 2001, \u00e8 passato al Wimbledon, a parametro zero. A dicembre dello stesso anno \u00e8 stato prestato al Norwich City, squadra con la quale ha segnato 5 reti in altrettante gare. Nel maggio 2002, sempre col Norwich City, ha raggiunto la finale dei play-off della First Division. Comunque, non \u00e8 riuscito a mantenere la media reti del periodo in prestito e ha chiesto di tornare in Danimarca ad agosto 2003.\nHa quindi firmato per l'Aalborg, con cui \u00e8 tornato a segnare con regolarit\u00e0.\nNel 2005 ha firmato per i rivali del Midtjylland, che lo hanno acquistato per sostituire l'egiziano Mohamed Zidan. A maggio 2006 \u00e8 stato lasciato partire dal Midtjylland e ha cos\u00ec potuto firmare per lo Start. In Norvegia ha segnato 7 reti in 21 partite.\nIl 20 luglio 2007 ha firmato un contratto triennale con l'Odense. Il 26 febbraio 2008, \u00e8 stato ceduto in prestito allo Str\u00f8msgodset, per il resto dell'anno.\nA gennaio 2009 \u00e8 stato ceduto a titolo definitivo al Brann, nell'operazione che ha portato Njougu Demba Nyren all'Odense. Ha esordito, con la nuova squadra, il 16 marzo, nella sconfitta per tre a uno contro il Sandefjord.\nIl 4 febbraio 2011 ha firmato per il Fyllingen.\nNazionale.\nNielsen ha giocato, tra il 1996 e il 1997, 8 partite per la , mettendo a segno 3 reti.\nAllenatore.\nNel 2011, \u00e8 diventato allenatore del Nest-Sotra. Nel campionato 2013, ha guidato la squadra alla promozione in 1. divisjon. Il 9 ottobre 2013, ha comunicato alla societ\u00e0 la sua volont\u00e0 di lasciare il club al termine della stagione. Il 13 novembre successivo, entr\u00f2 nello staff tecnico di Ronny Deila allo Str\u00f8msgodset.\nIl 7 giugno 2014, venne nominato temporaneamente nuovo allenatore dello Str\u00f8msgodset, a causa del passaggio di Deila al Celtic. Come rivelato da Jostein Flo, dirigente del club, la soluzione sarebbe potuta diventare anche definitiva. Ci\u00f2 venne confermato il 6 agosto dello stesso anno, quando lo Str\u00f8msgodset annunci\u00f2 che Nielsen aveva firmato un contratto valido per i successivi tre anni e mezzo.\nIl 27 maggio 2015 rassegn\u00f2 le proprie dimissioni da allenatore dello Str\u00f8msgodset. Il 17 giugno venne ingaggiato dal Lyngby."}
{"id": "2433648", "revid": "767487", "url": "https://it.wikipedia.org/wiki?curid=2433648", "title": "Foresta sommersa", "text": "Con foresta sommersa ci si riferisce ai resti di alberi - specialmente radici (\"stumps\") - che sono stati sommersi dalla trasgressione marina, cio\u00e8 dall'innalzamento del livello del mare. Esempi possono essere trovati nella bassa marea intorno alla costa dell'Inghilterra e del Galles, e distanti dalla costa della Danimarca. Questi resti sono stati di solito sepolti nella fanghiglia, torba o sabbia per molte migliaia di anni, prima di essere scoperti dall'innalzamento del livello del mare e dall'erosione."}
{"id": "2433650", "revid": "116138867", "url": "https://it.wikipedia.org/wiki?curid=2433650", "title": "Roast", "text": "Il termine roast (in inglese americano, letteralmente, \"arrosto\") indica un rito amichevole e goliardico del costume statunitense, nel corso del quale una persona \u00e8 messa pubblicamente alla berlina, in un contesto conviviale, facendone il bersaglio di lazzi e insulti comici, di elogi dai contenuti spesso imbarazzanti, di racconti di storie e circostanze bizzarre, reali o di fantasia, e di tributi accorati.\nQuesto implica che il \"roastee\", ovvero la persona sottoposta al rito, pu\u00f2 prendere questi lazzi in buona fede, nella loro vera natura, e non come reali insulti o critiche. \n\u00c8 considerato un grande onore essere sottoposti al \"roast\", poich\u00e9 la persona si ritrova circondata da amici, fan, e persone bene auguranti, le quali possono a loro volta ricevere trattamenti simili, anche durante lo stesso evento. \nIl termine \"roast\" si riferisce tanto alla presentazione comica quanto al \"party\" che gli fa da cornice. Il presentatore che officia l'evento \u00e8 chiamato il \"roastmaster\". Di chiunque riceva un simile onore viene detto che \u00e8 stato \"arrostito\" (\"roasted\").\nIl termine ha assunto popolarit\u00e0 grazie a Reddit e al suo noto subreddit dal nome \"r/roastme\", in cui gli utenti, consapevolmente e volontariamente, postano dei selfie di loro stessi per essere derisi e presi in giro dagli altri utenti. "}
{"id": "2433651", "revid": "1543377", "url": "https://it.wikipedia.org/wiki?curid=2433651", "title": "Disattivazione dei catalizzatori", "text": "La disattivazione (o deattivazione o decadimento) di un catalizzatore \u00e8 un processo di degradazione nel tempo di un catalizzatore, a cui \u00e8 associata una perdita di attivit\u00e0 o selettivit\u00e0 del catalizzatore stesso.\nCause e conseguenze.\nLa disattivazione di un catalizzatore pu\u00f2 avvenire per:\nOltre alla perdita dell'efficienza, un altro svantaggio del fenomeno della disattivazione \u00e8 associato alla complicazione delle equazioni cinetiche, per cui la modellazione risulta pi\u00f9 difficoltosa a causa di questo fenomeno.\nRimedi.\nI fenomeni di disattivazione del catalizzatore possono essere smorzati utilizzando le seguenti tipologie di reattore:\nUna volta che il catalizzatore \u00e8 stato disattivato, si pu\u00f2 ricorrere alla sua rigenerazione o alla sua sostituzione.\nEsempi di veleni per catalizzatori.\nViene presentata di seguito una tabella non esaustiva di alcuni catalizzatori, i relativi veleni e i processi industriali in cui \u00e8 possibile che avvenga l'avvelenamento in questione."}
{"id": "2433654", "revid": "838137", "url": "https://it.wikipedia.org/wiki?curid=2433654", "title": "Medibank International 2008 - Doppio femminile", "text": "Il doppio femminile del Medibank International 2008 \u00e8 stato un torneo di tennis facente parte del WTA Tour 2008.\nAnna-Lena Gr\u00f6nefeld e Meghann Shaughnessy erano le detentrici del titolo, ma quest'anno non hanno partecipato.\nYan Zi e Zheng Jie ha vinto in finale 6\u20134, 7\u20136(5), contro Tetjana Perebyjnis e Tat'jana Pu\u010dek."}
{"id": "2433659", "revid": "599013", "url": "https://it.wikipedia.org/wiki?curid=2433659", "title": "Campionato World Rugby Under-20", "text": "Il Campionato World Rugby Under-20 () \u00e8 una competizione internazionale di rugby a 15 organizzata da World Rugby e destinata a squadre nazionali composte da giocatori dell'et\u00e0 massima di 20 anni.\nIstituita nel 2008 come campionato mondiale giovanile di rugby (), integra e sostituisce da allora i campionati mondiali di categoria Under-19 e Under-21; parallelamente a tale torneo ne esiste un altro, il Trofeo World Rugby Under-20, destinato alle nazionali Under-20 di seconda fascia con il quale esiste un meccanismo di promozione e retrocessione, per cui la vincitrice del trofeo accede al campionato successivo mentre l'ultima classificata del campionato viene retrocessa al trofeo successivo.\nLa prima edizione del campionato mondiale giovanile si tenne in Galles nel 2008 e, come la seconda del 2009 in Giappone, vide la partecipazione di 16 squadre.\nDal 2010, per ragioni economiche, le squadre partecipanti furono ridotte a 12.\nStoria.\nIl primo campionato giovanile a essere istituito dall'International Rugby Board fu la Coppa del Mondo di rugby Under-21, la cui prima edizione ufficiale si tenne nel 2002 e and\u00f2 avanti su base annuale fino al 2006. Prima di allora, esisteva una competizione internazionale simile, ma organizzata congiuntamente dal SANZAAR e dall'Uni\u00f3n Argentina de Rugby, tenutasi dal 1996 al 2001 e mai ufficializzata. Le sue cinque edizioni furono vinte da Sudafrica e Nuova Zelanda, 2 volte ciascuna, e Francia. Parallelamente, nacque sempre nel 2002 la Coppa del Mondo di rugby Under-19, tenutasi dal 2002 al 2007 e vinta tre volte dalla Nuova Zelanda, due volte dal Sudafrica e una volta dall'Australia.\nNel 2007 entrambe le manifestazioni furono soppresse e, al posto loro, l'allora International Rugby Board (oggi World Rugby, organo di governo del rugby a 15 a livello mondiale) ne istitu\u00ec una nuova, unificata, che raggruppasse giocatori dell'et\u00e0 massima di 20 anni."}
{"id": "2433660", "revid": "154893", "url": "https://it.wikipedia.org/wiki?curid=2433660", "title": "Lago di Cecita", "text": ""}
{"id": "2433661", "revid": "1543377", "url": "https://it.wikipedia.org/wiki?curid=2433661", "title": "Federazione calcistica della Bulgaria", "text": "La B\u01celgarski Futbolen S\u01cejuz (), nota anche con l'acronimo BFS (\u0411\u0424\u0421), \u00e8 l'ente di governo del calcio in Bulgaria. Fondata nel 1923, ha sede a Sofia e ha come colori ufficiali quelli nazionali: bianco, verde e rosso. \nLe squadre di club e le nazionali bulgare partecipano alle competizioni continentali della UEFA. La nazionale maggiore bulgara si classific\u00f2 al quarto posto al .\nLa stagione del campionato di calcio bulgaro, la cui prima edizione si \u00e8 svolta nel 1925 e ha visto trionfare il , si svolge da agosto a maggio.\nDal 2005 al 2019 la BFS \u00e8 stata presieduta da Borislav Mikhailov, primatista di presenze con la nazionale bulgara."}
{"id": "2433667", "revid": "767487", "url": "https://it.wikipedia.org/wiki?curid=2433667", "title": "Dave Watson", "text": "Carriera.\nCalciatore.\nClub.\nDave Watson ha iniziato a giocare nelle giovanili del nel 1978. Nel 1980 ha firmato il primo contratto da professionista per il Norwich City. Con il Norwich ha vinto la Football League Cup nel 1985 e il campionato di seconda divisione nel 1986. Dopo la promozione in First Division, Dave \u00e8 passato all', dove \u00e8 rimasto sino alla fine della sua carriera, nel 2001. Con l'Everton ha vinto un campionato di First Division nel 1987 e una FA Cup nel 1995.\nNazionale.\nCon la Nazionale inglese, Dave ha partecipato a 12 incontri, senza mai segnare. Ha debuttato nel giugno 1984 nella partita vinta per 2 a 0 contro il Brasile. Con la Nazionale ha anche preso parte agli Europei del 1988.\nAllenatore.\nLa carriera di Watson da allenatore inizia prima del suo ritiro da calciatore, infatti, nel 1997, gli viene affidata la guida della sua squadra: l'Everton. Subito dopo il ritiro continua ad allenare e passa al Tranmere Rovers, dove rimane un anno.\nNel 2008 diventa allenatore delle giovanili del Wigan Athletic."}
{"id": "2433669", "revid": "339392", "url": "https://it.wikipedia.org/wiki?curid=2433669", "title": "Database (personaggio)", "text": ""}
{"id": "2433672", "revid": "729019", "url": "https://it.wikipedia.org/wiki?curid=2433672", "title": "Carlo Federico II di W\u00fcrttemberg-Oels", "text": "Biografia.\nCarlo Federico era figlio del duca Cristiano Ulrico I di W\u00fcrttemberg-Oels (1652-1704) e della sua seconda moglie, la principessa Sibilla Maria (1667-1693), figlia del duca Cristiano I di Sassonia-Merseburg. Con la morte del padre quanto egli si trovava ancora in minore et\u00e0, egli venne posto sotto tutela della madre e govern\u00f2 unitamente al fratello.\nA partire dal 1738, venne posto sotto la tutela del duca Carlo II Eugenio del W\u00fcrttemberg. Furono questi gli anni in cui ottenne anche il dominio del territorio del W\u00fcrttemberg-Neuenstadt in quanto il reggente in carica, Carlo Rodolfo, aveva rinunciato al trono in suo favore per raggiunti limiti di et\u00e0. Dal 1742 la sua terra natia in Slesia era passata sotto la sovranit\u00e0 prussiana a seguito del trattato di Breslavia, ma ad ogni modo egli continu\u00f2 ad esercitare il ruolo di reggente. Il suo periodo di governo fu florido, con attenzione particolare rivolta ai lavoratori. Si serv\u00ec nel proprio consiglio di personaggi di rilievo per il suo tempo quali George Bernhard Bilfinger, Johann Eberhard Georgii e Friedrich August von Hardenberg.\nIl 21 aprile 1709 Carlo Federico II spos\u00f2 a Stoccarda Sibilla Carlotta (1690-1735), figlia del Duca Federico Ferdinando di W\u00fcrttemberg-Weiltingen, ma questo matrimonio era rimasto senza figli.\nAlla morte di Carlo Federico II, perci\u00f2, gli succedette suo nipote (figlio di suo fratello minore)."}
{"id": "2433674", "revid": "149485", "url": "https://it.wikipedia.org/wiki?curid=2433674", "title": "MAG Varna", "text": "Il MAG Footbal Club Varna \u00e8 una societ\u00e0 bulgara di calcio a 5 con sede a Varna. \nStoria.\nFondata nel 1997 con il nome di Delfini Varna, la societ\u00e0 ha cambiato denominazione in MAG Varna sei anni pi\u00f9 tardi. Ha partecipato a tutte le edizioni del Campionato bulgaro di calcio a 5 vincendo le prime due. Nonostante ne avesse diritto, il MAG non ha partecipato alla Coppa UEFA 2003-04. Nella successiva edizione ha superato il turno preliminare, giungendo poi ultimo nel Gruppo 8."}
{"id": "2433675", "revid": "1776051", "url": "https://it.wikipedia.org/wiki?curid=2433675", "title": "With Roots Above and Branches Below", "text": "With Roots Above And Branches Below \u00e8 il terzo album pubblicato dai The Devil Wears Prada,pubblicato dalla Ferret Music il 5 maggio 2009."}
{"id": "2433678", "revid": "338769", "url": "https://it.wikipedia.org/wiki?curid=2433678", "title": "Delfini Varna", "text": ""}
{"id": "2433679", "revid": "1970856", "url": "https://it.wikipedia.org/wiki?curid=2433679", "title": "Sellerio", "text": "La Sellerio Editore S.r.l. \u00e8 una casa editrice italiana nata nel 1969 a Palermo da Elvira Giorgianni (allora funzionaria pubblica che si licenzi\u00f2 e invest\u00ec la sua liquidazione di 12 milioni di lire nell'impresa) e suo marito Enzo Sellerio (fotografo) su ispirazione di Leonardo Sciascia e dell'antropologo Antonino Buttitta.\nStoria.\nLa casa editrice fu fondata a Palermo nel 1969. Dopo qualche titolo nella collana d'esordio dal nome programmatico \"La civilt\u00e0 perfezionata\", la casa editrice ottiene visibilit\u00e0 nazionale (e internazionale) con la pubblicazione nel 1978 de \"L'affaire Moro\" di Sciascia. Cresce dunque il numero delle collane, a cominciare da \"La Memoria\", oggi simbolo della produzione selleriana. Fra gli scrittori che hanno collaborato con la casa editrice: Gesualdo Bufalino, lanciato nel 1981, vincitore del Premio Campiello e del Premio Strega, e Andrea Camilleri (\"padre\" della serie TV Montalbano).\nNel 1983 si \u00e8 avuta una \"scissione\" con due gestioni separate: Elvira Giorgianni pubblica narrativa e saggistica, mentre Enzo Sellerio pubblica libri d'arte e fotografia.\nLe collane includono poi le pi\u00f9 specialistiche \"Prisma\" e \"Biblioteca siciliana di storia e letteratura\" con i suoi \"Quaderni\". Quindi \"La diagonale\" e \"La nuova diagonale\". Diretta da Adriano Sofri \"Fine secolo\", e dal classicista Luciano Canfora \"La citt\u00e0 antica\". Meno legate a tematiche uniche sono le collane \"Il divano\" (con suggestioni eccentriche e autori quali Giulio Angioni) e \"Il castello\" (che scommette nelle letterature straniere di minore attrattiva). Al 2012 il catalogo conta oltre tremila titoli. Erede del gruppo editoriale \u00e8 il giovane Antonio Sellerio, figlio di Enzo ed Elvira, laureato nel 1997 alla Bocconi con una tesi sull'azienda di famiglia. Tra i consulenti anche la sorella Olivia e l'italianista Salvatore Silvano Nigro.\nElvira Giorgianni \u00e8 morta in data 3 agosto 2010 a Palermo. Il marito Enzo Sellerio \u00e8 deceduto il 22 febbraio 2012."}
{"id": "2433680", "revid": "588403", "url": "https://it.wikipedia.org/wiki?curid=2433680", "title": "Roman Hryhor\u010duk", "text": "Carriera.\nAllenatore.\nDal 2000 al 2005 ha allenato il Dinaburg di Daugavpils, mentre dal 2005 al 2009 ha ricoperto l'incarico di allenatore del Ventspils: con questa squadra ha conquistato tre campionati nazionali (nel 2006, nel 2007 e nel 2009), due Coppe di Lettonia (2005 e 2007) e, nel 2008, la Coppa della Livonia, competizione che si disputa annualmente fra i campioni lettoni e il club vincitore del campionato estone.\nNel marzo 2008 ha prolungato fino al 2012 il contratto con il Ventspils; nell'estate 2009 ha quindi portato la squadra al terzo turno preliminare della Champions League (doppia sfida persa contro lo ) e al conseguente accesso alla fase a gironi della Europa League 2009-2010. L'11 agosto 2009 \u00e8 stato esonerato, di comune accordo tra allenatore e societ\u00e0, e\u00a0la sua carica \u00e8 stata assunta dall'italiano Nunzio Zavettieri.\nIl 1\u00ba giugno 2018, divento il nuovo allenatore dell'. Pochi mesi dopo, lascia temporaneamente la guida tecnica del club kazako per motivi personali. Torna sulla panchina kazaka nel gennaio del 2019, vincendo una supercoppa nazionale e un campionato. Terminato il 2019, lascia il club kazako."}
{"id": "2433682", "revid": "125938885", "url": "https://it.wikipedia.org/wiki?curid=2433682", "title": "Rai HD", "text": "Rai HD \u00e8 un gruppo di canali televisivi della Rai in alta definizione, sia nativa che upscalata, e occasionalmente in formato 3D.\nCanali.\nL'offerta in alta definizione della Rai comprende 13 canali televisivi che trasmettono via satellite Eutelsat Hot Bird 13\u00b0 Est, di cui 5 sono disponibili anche sul digitale terrestre.\nI canali trasmettono con una risoluzione 1080i sul satellite e sul digitale terrestre, mentre su RaiPlay utilizzano una risoluzione 576p (1024x576), dunque non HD ma pi\u00f9 alta delle versioni SD (720x576) presenti sul digitale terrestre.\nFino al 18 settembre 2016 Rai HD consisteva in un unico canale, presente esclusivamente sul digitale terrestre, la cui programmazione era costituita prevalentemente dal simulcast upscalato di Rai 1, cui si aggiungevano saltuariamente programmi in HD nativo in onda sia su quest'ultimo canale sia su altre reti. Dal giorno dopo, sono resi disponibili Rai 1 HD sul mux 3, Rai 2 HD e Rai 3 HD sul mux 4 e, solo nelle zone in cui \u00e8 presente il mux 5, Rai 4 HD e Rai Premium HD.\nProgrammazione.\nFino al 2012 il canale Rai HD ha trasmesso, essenzialmente, la stessa programmazione di Rai 1 soggetta ad upscaling (in questi casi il logo in sovraimpressione rimane quello di Rai 1), ad eccezione dei programmi trasmessi in HD nativo, nel formato 1080i, dove al logo delle reti si aggiunge anche la scritta HD.\nDal 2013 la Rai propone un numero maggiore di programmi in HD nativo, provenienti anche dalle altre due generaliste, da Rai 5 e da Rai Sport (film, fiction, eventi importanti).\nA partire dal 25 ottobre 2013 si aggiungono all'offerta in alta definizione della Rai anche i canali Rai 2 HD e Rai 3 HD, mentre il primo canale diventa Rai 1 HD; sul digitale terrestre, tuttavia, rimane il solo canale Rai HD. Il 14 settembre 2015 arriva il canale Rai Sport 1 HD (versione in alta definizione di Rai Sport 1) mentre il 21 ottobre 2015 viene annunciato un piano per la fruizione in HD di tutti canali su Tiv\u00f9sat. Nel corso della prima parte del 2016 sono iniziate le trasmissioni di Rai 4 HD (il 22 gennaio) e di Rai Movie HD e Rai Premium HD (il 26 maggio).\nIn occasione del Campionato europeo di calcio 2016, le sette partite della fase finale, sono state trasmesse in Ultra HD, sul canale Rai 4K disponibile esclusivamente sulla piattaforma satellitare Tiv\u00f9sat.\nDurante le Olimpiadi di Rio \u00e8 stato attivato Rai Sport 2 HD sia sul digitale terrestre, sia su Tiv\u00f9sat, sia su Sky; al termine delle Olimpiadi, il canale in alta definizione ha terminato le trasmissioni sul digitale terrestre e su Sky e al termine delle Paralimpiadi anche sulla piattaforma satellitare Tiv\u00f9sat. Inoltre, nel medesimo periodo, sul digitale terrestre, il canale Rai HD \u00e8 stato temporaneamente sostituito da Rai 2 HD (rete olimpica) mentre, sulla piattaforma satellitare Sky, sono stati momentaneamente inseriti Rai 2 HD, Rai Sport 1 HD e Rai Sport 2 HD. I tre canali HD su Sky non sono pi\u00f9 visibili dal 23 agosto 2016.\nDal 19 settembre 2016 su Tiv\u00f9sat sono iniziate le trasmissioni di Rai 5 HD, mentre sul digitale terrestre arrivano Rai 1 HD, Rai 2 HD e Rai 3 HD.\nNella notte tra il 3 e il 4 gennaio 2017, con la riorganizzazione delle frequenze satellitari Rai, su Tiv\u00f9sat \u00e8 stata completata l'offerta HD con l'aggiunta di Rai News 24 HD, Rai Storia HD, Rai Scuola HD, Rai Gulp HD e Rai Yoyo HD.\nDal 5 febbraio 2017, Rai Sport 1 HD assume la denominazione Rai Sport + HD e si sposta sul canale 57.\nIndicazione programma in alta definizione.\nSui canali Rai 1, Rai 2, Rai 3 e Rai Sport in SDTV, \u00e8 presente un'indicazione che rimanda alla LCN del canale in alta definizione. Fino al 19 settembre 2016 era attiva solo nel caso in cui il programma trasmesso fosse in HD nativo, mentre da quella data \u00e8 sempre attiva.\nDolby Digital.\nDal 14 gennaio 2012 il canale ha implementato l'audio Dolby Digital sulla seconda traccia audio che diventa Dolby Digital 5.1 in alcuni programmi. Ora la traccia in Dolby Digital \u00e8 impostata come primaria.\nSul satellite, la traccia in Dolby Digital \u00e8 chiamata \"oth\" e va selezionata manualmente. La traccia principale \u00e8 in stereo. A causa di questo, non \u00e8 presente la traccia per le audiodescrizioni.\n3D.\nIl 27 gennaio 2012 ha trasmesso per la prima volta un programma in 3D, il film-documentario \"Le non persone\", ripetendo il formato di trasmissione il 1\u00ba aprile 2012 con \"Un gigante\", il 10 dicembre 2013 con il film \"I tre moschettieri\" e il 10 settembre 2014 con il film \"The Avengers\".\nProgrammazione in simulcast.\nDi seguito sono riportati i programmi trasmessi in alta definizione sul canale Rai HD prima dell'arrivo degli altri due generalisti Rai in HD avvenuto il 25 ottobre 2013 (ferma restando comunque la trasmissione di altri programmi non di Rai 1 quando richiesto sul DTT)."}
{"id": "2433684", "revid": "1543377", "url": "https://it.wikipedia.org/wiki?curid=2433684", "title": "Federazione calcistica del Belgio", "text": "La Union Royale Belge des Soci\u00e9t\u00e9s de Football Association (in francese) / Koninklijke Belgische Voetbalbond (in olandese), siglato URBSFA-KBVB, anche nota in inglese come \"Royal Belgian Football Association\", \u00e8 la federazione belga di calcio, fondata nel 1895, dal barone Edouard de Laveleye, con sede a Bruxelles.\nContraddistinta dai colori nazionali rosso, giallo e nero, sovrintende dal 1896 al campionato belga di calcio, alla Coppa del Belgio e alla gestione di tutte le selezioni calcistiche nazionali."}
{"id": "2433686", "revid": "3115", "url": "https://it.wikipedia.org/wiki?curid=2433686", "title": "I Threes", "text": "Le I Threes furono un gruppo corale giamaicano composto da tre donne, famoso per aver collaborato con Bob Marley fin dal suo terzo album \"Natty Dread\", in sostituzione agli originali coristi del gruppo di Bob (The Wailers): Peter Tosh e Bunny Wailer."}
{"id": "2433689", "revid": "24857459", "url": "https://it.wikipedia.org/wiki?curid=2433689", "title": "American Nazi Party", "text": ""}
{"id": "2433690", "revid": "124914690", "url": "https://it.wikipedia.org/wiki?curid=2433690", "title": "Kenneth Udjus", "text": "Carriera.\nClub.\nLe serie minori.\nUdjus \u00e8 stato sotto contratto con il Troms\u00f8 dal 2004 al 2006. Nel 2004 \u00e8 stato ceduto in prestito allo FK Arendal, formazione militante nella 2. divisjon. Nel 2005 \u00e8 stato ceduto al T\u00f8nsberg, inizialmente ancora con la formula del prestito e successivamente a titolo definitivo. L'8 maggio 2005 ha cos\u00ec debuttato nella 1. divisjon, schierato titolare nella vittoria per 0-1 sull'H\u00f8nefoss. A fine stagione, il T\u00f8nsberg \u00e8 retrocesso in 2. divisjon e Udjus \u00e8 rimasto in squadra fino al luglio 2006, quando \u00e8 stato ceduto nuovamente all'Arendal, stavolta a titolo definitivo.\nIl passaggio al Brann.\nNel 2007, \u00e8 stato ingaggiato dal Brann in Eliteserien, squadra che lo ha per\u00f2 girato in prestito al L\u00f8v-Ham, in 1. divisjon. Ha esordito con questa maglia il 9 aprile, in occasione della vittoria casalinga per 2-1 sul Bryne. Ha totalizzato 22 presenze in campionato, per fare poi ritorno al Brann. Ha esordito nell'Eliteserien in data 19 aprile 2008, nella sconfitta per 3-0 maturata sul campo dello Stab\u00e6k. Rimasto in squadra per un triennio, ha totalizzato 15 presenze nella massima divisione locale.\nSogndal.\nIl 5 gennaio 2011 \u00e8 stato reso noto il suo passaggio al Sogndal. Ha esordito in squadra il 10 aprile, schierato titolare nella sconfitta per 1-0 contro il Sarpsborg 08. \u00c8 rimasto al Sogndal per due stagioni, terminate con altrettante salvezze: complessivamente, ha difeso i pali della porta del club in 55 occasioni.\nIl Lillestr\u00f8m ed il prestito al Sogndal.\nIl 13 settembre 2012 \u00e8 stato ufficializzato il suo passaggio al Lillestr\u00f8m, valido a partire dal 1\u00ba gennaio 2013. Ha debuttato con questa casacca il 17 marzo, in occasione del pareggio casalingo per 2-2 contro il Sarpsborg 08.\nIl 15 luglio 2014, \u00e8 ritornato al Sogndal con la formula del prestito. Ha giocato 6 partite e ha subito 9 reti, non riuscendo a salvare la squadra dalla retrocessione.\nNuovamente al Brann.\nIl 31 marzo 2015 ha fatto ritorno al Brann, a titolo definitivo. Il 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Il 27 ottobre, il Brann ha reso noto che il suo contratto, in scadenza a fine stagione, non sarebbe stato rinnovato.\nIFK Norrk\u00f6ping.\nLibero da vincoli contrattuali, nel maggio 2016 Udjus \u00e8 stato tesserato dagli svedesi dell'IFK Norrk\u00f6ping a causa dell'infortunio del portiere David Mitov Nilsson, che aveva terminato la stagione anzitempo. Il 21 maggio \u00e8 stato incluso tra i convocati per la sfida di campionato contro l'\u00d6rebro: rimasto in panchina, ha scelto di vestire la maglia numero 31. Il contratto del giocatore, in scadenza il 31 luglio 2016, non \u00e8 stato poi rinnovato.\nAsker.\nIl 9 gennaio 2017, l'Asker ha ufficializzato l'ingaggio di Udjus, che \u00e8 arrivato in squadra a parametro zero.\nStatistiche.\nPresenze e reti nei club.\n\"Statistiche aggiornate al 9 gennaio 2017.\""}
{"id": "2433691", "revid": "93556", "url": "https://it.wikipedia.org/wiki?curid=2433691", "title": "Federazione calcistica dell'Albania", "text": "La Federata Shqiptare e Futbollit (acronimo FSHF) \u00e8 la federazione calcistica dell'Albania, che raggruppa tutti i club di calcio della nazione, e organizza le competizioni nazionali maschili (campionato e coppa) e femminili (campionato e coppa) nonch\u00e9 le gare a livello internazionale della Nazionale albanese.\nFondata nel 1930, venne affiliata alla F.I.F.A. nel 1932 e all'U.E.F.A. subito dopo la creazione di quest'organizzazione, nel 1954. La federazione ha sede a Tirana, \u00e8 attualmente presieduta da Armand Duka e nel 1999 contava su 53 club affiliati per un totale di 7.296 giocatori iscritti."}
{"id": "2433695", "revid": "352448", "url": "https://it.wikipedia.org/wiki?curid=2433695", "title": "Western Interior Seaway", "text": ""}
{"id": "2433700", "revid": "265990", "url": "https://it.wikipedia.org/wiki?curid=2433700", "title": "Casagrande Efrem", "text": ""}
{"id": "2433701", "revid": "198277", "url": "https://it.wikipedia.org/wiki?curid=2433701", "title": "Gran Premio del Portogallo 1986", "text": "Il Gran Premio del Portogallo 1986, \u00e8 stata la quattordicesima gara del campionato di Formula 1 del 1986, si \u00e8 svolto il 21 settembre sul circuito dell'Estoril ed \u00e8 stato vinto da Nigel Mansell su Williams-Honda.\nVigilia.\nAspetti sportivi.\nPer questo unico Gran Premio la di Keke Rosberg ha sfoggiato, solo nella gara della domenica, una speciale livrea Marlboro giallobianca per pubblicizzare il prodotto \"Lights\" del succitato marchio di sigarette; per prove libere e qualifiche era stata invece mantenuta la storica livrea Marlboro biancorossa, la stessa normalmente usata dal compagno di squadra Alain Prost per tutto il fine settimana iberico.\nNote.\n\"Salvo indicazioni diverse le classifiche sono tratte da \""}
{"id": "2433704", "revid": "24857566", "url": "https://it.wikipedia.org/wiki?curid=2433704", "title": "Edgar Poe", "text": ""}
{"id": "2433710", "revid": "99743769", "url": "https://it.wikipedia.org/wiki?curid=2433710", "title": "Costa dell'Azahar", "text": "La Costa dell'Azahar (in italiano \"Costa della Zagara\") \u00e8 un tratto della costa spagnola del Mar mediterraneo e pi\u00f9 esattamente del Mare Balearico, situato nella Provincia di Castell\u00f3n, costituito da circa 120 km di spiagge e cale. Il suo nome deriva da quello dei fiori di arancio, gli agrumeti sono particolarmente presenti in zona.\nTradizionalmente la denominazione di Costa dell'Azahar comprende anche tutto il litorale della Provincia di Valencia a partire dal delta del fiume Ebro, fino ad arrivare al Cabo de la Nao in quella di Alicante, ma l'industria del turismo permette di utilizzare questa denominazione solo per la sopracitata parte settentrionale, pi\u00f9 a sud si pu\u00f2 parlare di \"Costa di Valencia\".\nDella costa fanno parte le localit\u00e0 marittime di Vinaroz, Benicarl\u00f3, Pe\u00f1\u00edscola, Oropesa del Mar, Benicasim e Monc\u00f3far ma anche la Sierra de Irta, massiccio montagnoso parallelo al mare. Si possono citare anche le paludi del Parco naturale del Prat Cabanes-Torreblanca, il Deserto de las Palmas, nonch\u00e9 la riserva naturale delle Isole Columbretes a 56 km dalla costa. Non possiamo infine dimenticare il capoluogo della provincia: \nCastell\u00f3n de la Plana ed il borgo fortificato di Mascarell."}
{"id": "2433723", "revid": "767487", "url": "https://it.wikipedia.org/wiki?curid=2433723", "title": "Fabio Garagnani", "text": "Laureato in giurisprudenza, svolge la carica di funzionario della Camera di commercio di Bologna.\nLa carriera politica.\nEletto per la prima volta al consiglio comunale di San Giovanni in Persiceto, in Emilia-Romagna, a 20 anni nel 1972 nelle liste della Democrazia Cristiana.\nNel 1980 \u00e8 eletto consigliere provinciale per la Democrazia Cristiana nel collegio di San Giovanni.\nNelle regionali del 1985 \u00e8 eletto per la prima volta alla Regione Emilia-Romagna sempre nelle liste della Democrazia Cristiana, rieletto nel 1990 viene in seguito eletto capogruppo della DC al consiglio regionale.\nNominato per due volte (nel 1985 e nel 1992) grande elettore per l'elezione del presidente della Repubblica.\nNel 1995 aderisce ai Cristiani Democratici Uniti e nel 1996 a Forza Italia.\nEletto come capolista alle comunali di Bologna nel 1999, diventa capogruppo in consiglio comunale.\nEletto nel 2001 alla Camera dei deputati, rieletto nel 2006 e nel 2008. Attualmente \u00e8 membro della VII commissione - Cultura, Scienze e Istruzione e coordinatore cittadino del PdL bolognese; fa parte inoltre del \nConsiglio Direttivo del PdL alla Camera dei Deputati.\nAlle elezioni regionali emiliane del 2000 \u00e8 eletto nuovamente consigliere con oltre 5000 preferenze.\nNel 2007 denunci\u00f2 per vilipendio della religione gli organizzatori di uno spettacolo, andato in scena a Bologna, che a suo dire conteneva bestemmie contro la Madonna: la sua querela per\u00f2 venne archiviata in quanto, secondo il procuratore capo di Bologna Enrico Di Nicola, la Vergine Maria non \u00e8 una divinit\u00e0.\nIl 20 luglio 2010 ha presentato una proposta di legge per l'abolizione del valore legale della laurea e il 14 settembre 2011 un ordine del giorno che impegna il governo a sostituire la festivit\u00e0 del 25 aprile, anniversario della liberazione, con il 18 aprile, ricorrenza delle elezioni politiche tenute nel 1948.\nAlle elezioni politiche del 2013 non viene ricandidato dal PdL in Parlamento."}
{"id": "2433724", "revid": "121534765", "url": "https://it.wikipedia.org/wiki?curid=2433724", "title": "Separatismo religioso", "text": "Con il termine separatismo religioso si indica una modalit\u00e0 di rapporto tra Stato e religione che prevede il mancato riconoscimento delle confessioni religiose da parte dello Stato anche se rimangono degli ordinamenti giuridici e non possono essere governate in nessun modo; le confessioni non possiedono alcun potere giuridico sui cittadini.\nIn questo caso le autorit\u00e0 ecclesiastiche non possono emanare atti in un ordinamento civile (come nel caso di un matrimonio canonico che produce effetti civili se trascritto o nel caso di una sentenza di un tribunale ecclesiastico).\nOrigine storica.\nVenne applicato per la prima volta nelle comunit\u00e0 degli anabattisti in Germania e degli Indipendenti in Inghilterra, che rifiutavano l'appartenenza allo Stato, giudicato impuro e corrotto, e auspicavano la formazione di Stati confessionali, anche sul piano finanziario. Ma non si verific\u00f2 mai una separazione perfetta: i Padri pellegrini trasferitisi in America fondarono governi quasi totalmente teocratici, e i paesi europei legati al separatismo svilupparono due tendenze antitetiche tra loro: l'anticlericalismo (rifiuto delle confessioni religiose, propaganda antiecclesiastica, come nell'URSS o in Francia nel 1905) e concessioni di privilegi mediante trattato alle confessioni, soprattutto quella cattolica.\nNel Regno d'Italia al periodo dei governi della Destra e della Sinistra storica (che sottrassero alla Chiesa il potere temporale, soppressero associazioni religiose e ordini religiosi come quello dei Gesuiti) segu\u00ec il ventennio fascista, nel quale il cattolicesimo venne utilizzato come strumento di governo, il che port\u00f2 alla stipulazione nel febbraio 1929 dei patti Lateranensi (composti dal Trattato e dal Concordato), che istituirono il Vaticano, restituirono al papa i privilegi perduti e le parti si impegnarono a diffondere il cattolicesimo perseguitando fortemente le minoranze religiose.\nCaduto il fascismo, l'Assemblea costituente del 1948 non elimin\u00f2 i Patti ma vennero mantenuti in vigore con l'art.7 della Costituzione. Si continu\u00f2 a praticare in Italia il cristianesimo ma si garantivano i diritti delle minoranze senza abrogare le loro libert\u00e0; l'accordo del 1984 di Villa Madama modific\u00f2 il Concordato e con esso i rapporti tra Stato e Chiesa in un contesto muti-religioso con etiche progressiste, anche se le autorit\u00e0 ecclesiastiche potevano ancora applicare atti nell'ordinamento civile italiano solo per breve tempo.\nDunque i rapporti dell'Italia con la Chiesa vengono regolati con il concordato, uno strumento giuridico simile al trattato internazionale (la Santa Sede \u00e8 considerata soggetto internazionale come l'Italia): non si mette in discussione l'autonomia delle due parti, ciascuna nel proprio ordine con un ordine di rapporti, anche se impreciso, disciplinato da entrambi i soggetti."}
{"id": "2433725", "revid": "83531", "url": "https://it.wikipedia.org/wiki?curid=2433725", "title": "Gran Premio del Messico 1986", "text": "Il Gran Premio del Messico 1986, \u00e8 stata la quindicesima gara del campionato di Formula 1 del 1986, si \u00e8 svolto il 12 ottobre sul circuito dell'Autodromo Hermanos Rodr\u00edguez ed \u00e8 stato vinto da Gerhard Berger su Benetton-BMW. Fu la prima vittoria in carriera del pilota austriaco e il primo successo nella storia del team anglo-italiano.\nGara.\nAlla partenza Senna perse la prima posizione a vantaggio di Piquet mentre Berger si issava in terza posizione e Prost in quarta; il leader del mondiale Mansell invece, a causa di un errore commesso poco dopo lo start, era costretto a navigare tra le retrovie. Al 7\u00ba giro Prost super\u00f2 Berger e metteva nel mirino Senna, nel frattempo Mansell iniziava una rimonta forsennata utile a posizionarlo in zona punti.\nA decidere le sorti della gara furono gli pneumatici: tutti i piloti gommati Goodyear iniziarono a soffrire di blistering a causa del tracciato sconnesso e furono costretti a compiere varie soste ai box, Berger invece - che montava le Pirelli - non fece nessun pitstop e and\u00f2 a vincere comodamente il primo GP della sua carriera davanti a Prost e Senna. Punti iridati anche per Piquet, Mansell (da notare che, come tradizione delle vetture inglesi, al carioca non venne ordinato di fare gioco di squadra a vantaggio dell'inglese, meglio piazzato in campionato) e Alliot.\nNote.\n\"Salvo indicazioni diverse le classifiche sono tratte da \""}
{"id": "2433727", "revid": "399", "url": "https://it.wikipedia.org/wiki?curid=2433727", "title": "Mare interno occidentale", "text": "Il canale interno occidentale o, considerate le sue dimensioni, mare interno occidentale (anche detto canale cretacico, mare di Niobrara e mare interno del Nord America) era un vasto mare interno che divideva il continente del Nord America in due parti durante la maggior parte del periodo intermedio e tardo del Cretaceo.\nOrigine e geologia.\nIl canale (mare) venne a crearsi poich\u00e9 la placca tettonica di Farallon e quella Nord americana entrarono in collisione, facendo innalzare le Montagne Rocciose ad ovest e creando una depressione (bacino di avampaese) nell'area centrale del Nord America. Questa depressione e gli alti livelli marini eustatici esistenti durante il Cretacico permisero alle acque dell'Oceano Artico a nord e del Golfo del Messico a sud di incontrarsi e inondare i bassopiani centrali, formando un mare che si innalzava e regrediva nel corso del periodo Cretaceo.\nIl Canale inizi\u00f2 a formarsi nel Cretaceo intermedio, quando un braccio dell'Oceano Artico \"trasgred\u00ec\" verso sud per tutta l'area occidentale del Nord America; questo form\u00f2 il Mar Mowry, cosiddetto dal Mowry Shale, una caratteristica formazione rocciosa ricca di scisto bituminoso. A sud, il Golfo del Messico era un'estensione dell'Oceano Tetide, il quale si incontrava con il Mar Mowry nel tardo Cretacico, formando il canale (mare) \"completo\".\nNella sua massima grandezza, il Mare interno occidentale si estendeva dalle montagne Rocciose (\"Rockies\") agli Appalachi ad est, per circa 1000\u00a0km. La sua profondit\u00e0 massima era probabilmente di soli 800 o 900 metri. Due grandi bacini imbriferi continentali facevano defluire le loro acque dentro di esso da est e da ovest, diluendolo e portando silt che formavano delta fluviali lungo le sue coste. Ci fu poca sedimentazione sulle rive orientali del Canale; il confine occidentale tuttavia, consisteva di uno spesso cuneo di sedimenti clastici erosi verso est dalla cintura orogenetica di Sevier. La riva occidentale fu di conseguenza altamente variabile, secondo le variazioni del livello marino e il rifornimento dei sedimenti.\nL'estesa sedimentazione di rocce carbonatiche suggerisce che il Canale fosse caldo e tropicale, con abbondanti alghe calcaree. Rudy Slingerland della \"Penn State University\" con il computer ha modellato un \"movimento circolare\" in senso antiorario per il \"Canale Cretaceo\", con acque pi\u00f9 fredde fluenti verso sud lungo il litorale orientale del Wyoming e Colorado.\nAlla fine del Cretaceo continuando l'innalzamento in un episodio di formazione orogenetica chiamato orogenesi Laramide venne a sollevarsi il banco di sabbia (arenaria) e le melmose lagune salmastre (scisto), le sequenze spesse di silt ed arenarie ancora viste oggi come la Formazione Laramie, mentre i bacini poco elevati tra loro gradualmente sprofondarono. Il canale interno occidentale si divise attraverso i Dakota (sud e nord) e arretr\u00f2 a sud verso il Golfo del Messico. Questa fase \"contratta\", regressiva del Mare interno occidentale viene talvolta chiamata Canale di Pierre.\nDurante il primo Paleocene, parti del Mare interno occidentale (acque marine) occupavano ancora le aree dell'insenatura del Mississippi, sommergendo il sito dell'attuale Memphis. Successivamente la trasgressione tuttavia, venne associata con la sequenza Tejas del Cenozoico, piuttosto che con il precedente evento responsabile del Canale.\nFauna.\nIl canale interno occidentale era un mare poco profondo, pieno di abbondante vita marina. Gli abitanti del Mare Interno comprendevano i rettili marini predatori, i pi\u00f9 grandi animali del mare cretacico: i mosasauridi che arrivavano fino a 18 metri in lunghezza, plesiosauri e pliosauri. Altri abitatori dell'ambiente marino includevano squali, come lo \"Squalicorax\", e pesci ossei superiori incluso \"Pachyrhizodus\", \"Cimolichthys\", \"Enchodus\", e il massiccio \"Xiphactinus\" lungo 5 metri, un pesce pi\u00f9 grande degli attuali pesci ossei. Tra gli invertebrati vi erano molluschi cefalopodi (ammoniti, belemniti, \"Tusoteuthis\"). Il plancton includeva i coccolitofori che secernevano le piastrine calcaree le quali danno proprio il nome al Cretacico, i foraminiferi e radiolari.\nIl mare interno occidentale fu anche l'habitat di antichi uccelli, inclusi \"Hesperornis\" (incapace di volare) con robuste zampe per nuotare nell'acqua e piccole ali usate come timone marino piuttosto che per volare, e \"Ichthyornis\" simile alla sterna, ma dal becco dotato di denti.\nSul fondo marino il bivalve gigante \"Inoceramus\" ha lasciato comuni conchiglie fossilizzate nella Pierre Shale. Questo bivalve aveva una spessa conchiglia ricoperta di \"prismi\" di calcite depositati perpendicolarmente alla superficie, che le davano una lucentezza perlacea in vita. I paleontologi suggeriscono che la dimensione gigante era un adattamento alla vita nelle acque degli oscuri fondali, dove proporzionalmente una grande area branchiale avrebbe permesso all'animale di sostentarsi nelle acque povere di ossigeno."}
{"id": "2433733", "revid": "298055", "url": "https://it.wikipedia.org/wiki?curid=2433733", "title": "Mauro Belli", "text": ""}
{"id": "2433734", "revid": "394", "url": "https://it.wikipedia.org/wiki?curid=2433734", "title": "Houston Skippers", "text": "La Houston Skippers \u00e8 stata una squadra di hockey su ghiaccio americana di Houston, in Texas. Fondata il 12 maggio 1946, questa squadra gioc\u00f2 solo in quell'anno, finendo ultima in classifica. Prima dell'inizio della stagione 1947, la squadra cambi\u00f2 il proprio nome in Houston Huskies."}
{"id": "2433735", "revid": "106456", "url": "https://it.wikipedia.org/wiki?curid=2433735", "title": "Carlo di W\u00fcrttemberg-Bernstadt", "text": "Biografia.\nCarlo era l'unico figlio sopravvissuto del Duca Giulio Sigismondo di W\u00fcrttemberg-Juliusburg (1653-1684) e di Anna Sofia (1647-1726), figlia del Duca Adolfo Federico I di Meclemburgo-Schwerin. Sino al 1704 fu posto sotto protettorato e dopo la morte del padre nel 1684 aveva ottenuto la reggenza del ducato di W\u00fcrttemberg-Juliusburg. \nEgli frequent\u00f2 l'accademia di Wolfenb\u00fcttel ed il 20 dicembre 1703 spos\u00f2 a Meiningen la Principessa Guglielmina Luisa (1686-1753) figlia del Duca Bernardo I di Sassonia-Meiningen. Il matrimonio rimase senza eredi.\nCarlo govern\u00f2 i propri territori in maniera arbitraria e spregiudicata, il che gli attir\u00f2 le ire di personaggi di rilievo come l'Imperatore Giuseppe I d'Asburgo. Per pagare le folli spese sostenute dalla sua condotta, fu costretto a vendere la signoria sul villaggio di Gosch\u00fctz ai conti di Reichenbach."}
{"id": "2433740", "revid": "21880", "url": "https://it.wikipedia.org/wiki?curid=2433740", "title": "Airone bianco", "text": ""}
{"id": "2433742", "revid": "1442080", "url": "https://it.wikipedia.org/wiki?curid=2433742", "title": "Morte di Diana Spencer", "text": "La morte di Diana Spencer avvenne nelle prime ore della notte di domenica 31 agosto 1997, in un incidente stradale avvenuto nella galleria che passa sotto il Ponte de l'Alma a Parigi.\nInsieme alla Spencer morirono l'imprenditore Dodi Al-Fayed, suo compagno, e il conducente dell'auto sulla quale viaggiava la coppia, Henri Paul; sulle cause dell'incidente sono state fatte numerose ipotesi e sono state operate delle vere e proprie speculazioni mediatiche su un vasto complotto che vedrebbe i mandanti in alcuni membri della famiglia reale e attuatori i servizi segreti britannici.\nL'incidente.\nAntefatti.\nSabato 30 agosto 1997, Diana lasci\u00f2 la Sardegna a bordo di un jet privato e arriv\u00f2 a Parigi insieme a Dodi. La coppia aveva trascorso gli ultimi nove giorni a bordo dello yacht \"Jonikal\" di propriet\u00e0 del padre di Dodi, navigando lungo le coste dell'Italia e della Francia. I due dovevano rientrare a Londra, ma decisero di fermarsi a Parigi per trascorrere l\u00ec una notte all'H\u00f4tel Ritz, di propriet\u00e0 della famiglia Fayed.\nResisi conto di essere stati avvistati dai paparazzi e prevedendo un loro imminente arrivo in massa nell'albergo, la coppia decise di lasciare l'hotel e trasferirsi in un appartamento in Rue Ars\u00e8ne Houssaye, sempre di propriet\u00e0 del padre di Dodi. Il capo della sicurezza dell'albergo Henri Paul decise di accompagnarli guidando personalmente l'auto. Un'auto \"esca\" venne fatta uscire dall'ingresso principale, dove gi\u00e0 una nutrita schiera di giornalisti aspettava, mentre Diana e Dodi uscirono da un ingresso secondario all'incirca alle 00:20 del 31 agosto. Con loro c'era anche Trevor Rees-Jones, membro della squadra di sicurezza privata della famiglia Fayed.\nLo schianto.\nDopo aver lasciato rue Cambon e attraversato Place de la Concorde, l'auto si diresse lungo Cours la Reine e Cours Albert per poi imboccare il tunnel di Place de l'Alma. Alle 00:23, all'ingresso del tunnel, l'autista Henri Paul perse il controllo della vettura che sband\u00f2 e and\u00f2 a sbattere contro il tredicesimo pilastro di sostegno del tunnel.\nI soccorsi.\nMentre le vittime giacevano tra le lamiere dell'auto incidentata i fotografi raggiunsero il luogo dello schianto, chiamando i soccorsi e cercando di aiutare le vittime; alcuni scattarono anche delle fotografie. In seguito all'arrivo dei soccorsi e delle forze dell'ordine i giornalisti furono allontanati.\nI soccorritori constatarono subito che gli airbag della vettura avevano funzionato normalmente e che i passeggeri non indossavano le cinture di sicurezza. Dodi Al-Fayed, che sedeva nel sedile posteriore sinistro, sembrava morto al momento dell'impatto, cos\u00ec come Henri Paul. L'unico sopravvissuto, la guardia del corpo Rees-Jones, era ancora cosciente al momento dell'arrivo dei soccorsi, ma soffriva di gravi lesioni al viso. Secondo le dichiarazioni dei fotografi, si pot\u00e9 constatare che Diana era ancora viva, sebbene gravemente ferita, e mormor\u00f2 diverse volte \"Oh my God\" (Oh mio Dio); la trovarono distesa sul pavimento del veicolo, con la schiena rivolta verso terra, sanguinante dal naso e dalle orecchie. I presenti le dissero che i soccorsi stavano arrivando e di restare sveglia ma non ottennero risposta, solo battiti di ciglia.\nI vigili del fuoco tentarono di rianimare Fayed, che per\u00f2 fu dichiarato morto all'1:32 da un medico arrivato sulla scena. Paul e Fayed furono portati direttamente all'obitorio \"Institut M\u00e9dico-L\u00e9gal\" e non in ospedale. La causa del decesso fu individuata tramite autopsia e fu la medesima per entrambi: rottura dell'aorta e frattura della colonna vertebrale, nella zona cervicale per Fayed. Diana fu rimossa dall'auto circa all'1:00, sub\u00ec un arresto cardiaco, e, in seguito alla rianimazione praticata sul posto, il suo cuore riprese a battere; fu caricata all'1:18 su una ambulanza lasciando il luogo dell'incidente all'1:41 e arrivando all'ospedale Piti\u00e9-Salp\u00eatri\u00e8re alle 2:06. Nonostante i vari tentativi di salvarla, le lesioni interne erano troppo estese, il cuore si era spostato nella parte destra del torace, danneggiando la vena polmonare e il pericardio. Fu dichiarata morta alle ore 4:00. Anche Trevor Rees-Jones fu trasferito in ospedale, dove fu sottoposto a un intervento chirurgico di dieci ore e riusc\u00ec a sopravvivere, nonostante le gravi lesioni al viso. A causa dell'amnesia che ne consegu\u00ec, dell'incidente non ricord\u00f2 quasi nulla.\nIl 30 maggio 2017, venne annunciato che la macchina su cui Diana Spencer stava viaggiando era da rottamare due anni prima dell'incidente, ma invece di essere distrutta, fu riparata e, apparentemente, resa di nuovo utilizzabile.\nLe indagini.\nL'inchiesta giudiziaria avviata dalla polizia francese ha respinto la volont\u00e0 di Mohamed Al-Fayed sull'approfondimento di un possibile complotto e secondo alcuni \u00e8 stata costretta alla costruzione di un'indagine superficiale, mentre un'indagine parallela della polizia metropolitana inglese, sotto il nome di \"operazione Paget\", ha analizzato proprio l'argomentazione su possibili infiltrazioni nell'incidente. Entrambe le inchieste hanno concluso che l'incidente fu scaturito dalla malevola condotta di Henri Paul, il guidatore, il quale sotto uso di alcolici e psicofarmaci fu la causa scatenante dello schianto mortale.\nSecondo la versione ufficiale l'autista Henri Paul era ubriaco e nella fretta di seminare i paparazzi ha causato l'incidente. L'ingegner Mauro Balestra, esperto tecnico giudiziario svizzero, specializzato nella ricostruzione di incidenti stradali, utilizzando recenti e sofisticati programmi di calcolo, ha sgombrato il campo da alcune supposizioni avanzate dopo quella fatidica notte del 31 agosto.\nLa velocit\u00e0 della Mercedes S280 (di serie, non blindata) non poteva essere superiore a 150\u00a0km/h all'ingresso della curva dove la strada cambia pendenza e scende verso la galleria del Pont de l'Alma. Su questo concordano i calcoli del computer e l'esperienza diretta. Una velocit\u00e0 superiore infatti avrebbe impedito alla vettura d'imboccare la galleria, perch\u00e9 avrebbe sbandato prima, urtando il muro sulla destra. Secondo la ricostruzione al computer effettuata dall'ingegner Balestra, anzi, la vettura potrebbe essere arrivata sulla curva a una velocit\u00e0 prossima ai 110\u00a0km/h. Non sono poi cos\u00ec rari i parigini che tutti i giorni affrontano quel tratto di strada ad andature simili, anche se il limite in quel punto \u00e8 di 70\u00a0km/h.\nUn altro elemento \u00e8 stato individuato con precisione: la S280 ha urtato il tredicesimo pilastro a 85\u201390\u00a0km/h. Non di pi\u00f9. \u00c8 a questo punto che si delinea la prima, grave responsabilit\u00e0 di chi ha realizzato quelle infrastrutture stradali. Nonostante ogni giorno siano migliaia i parigini che percorrono quella galleria nei due sensi, i piloni non sono protetti n\u00e9 da guard rail, n\u00e9 da barriere di cemento. Non a caso, le tracce dell'incidente del 31 agosto si mescolano a quelle di tanti altri urti contro le pareti e i piloni da parte di meno famosi automobilisti.\nAll'origine della sbandata non controllata del guidatore (con elevato tasso alcolico nel sangue e tracce di psicofarmaci per la depressione riscontrati dagli esami medici) c'\u00e8 una Fiat Uno bianca proveniente dal controviale che confluisce nel corso Albert 1er, urtata di striscio dalla Mercedes. In quel tratto di strada la segnaletica \u00e8 carente. Non indica alle vetture (come la Mercedes) che sopraggiungono veloci sulla strada a due corsie, che dalla destra s'immette una via con diritto di precedenza. Infatti in mancanza di altra indicazione, lo stretto controviale, immettendosi da destra, ha la precedenza.\nIl fatto di non aver utilizzato la cintura di sicurezza (la guardia del corpo seduta accanto al guidatore era l'unico a indossarla e l'unico a essersi salvato) da parte dei due passeggeri dei sedili posteriori (Diana e Dodi) ha diminuito in maniera drastica le loro probabilit\u00e0 di salvezza. I due infatti erano seduti in una zona dell'abitacolo rimasta integra e l'impatto contro un ostacolo stretto come un pilastro ha s\u00ec causato ingenti deformazioni della vettura (pericolose, semmai, per chi sedeva davanti), ma ha anche limitato di molto le decelerazioni sui passeggeri posteriori.\nTeorie del complotto.\nPossibile coinvolgimento del MI6.\nVoci riguardanti un coinvolgimento dei Servizi Segreti Britannici nell'incidente sono incominciate a circolare dal 1998. Morti sospette susseguite nel tempo di persone pi\u00f9 o meno collegate alla storia della morte di Lady D hanno dato credito a questa teoria, cui il pi\u00f9 grande sostenitore \u00e8 sempre stato Mohamed Al-Fayed, padre di Dodi.\nUlteriore prova di un loro serio coinvolgimento sarebbero le dichiarazioni dell'agente dismesso presso i loro servizi, Richard Tomlinson, che per l'indagine \"Paget\" dichiar\u00f2 che l'incidente fu provocato da alcuni agenti del MI6, che utilizzarono un raggio laser per accecare l'autista e farlo sbandare e ci\u00f2 confermerebbe le testimonianze di chi affermava di aver visto un forte bagliore subito prima dello schianto. La polizia francese esegu\u00ec un mandato di cattura per Tomlinson nel luglio 2006 per il suo diretto coinvolgimento nella morte di Diana.\nPossibile coinvolgimento della famiglia reale.\nSull'onda della teoria che vede il MI6 complice dell'incidente, il mandante del progetto omicida sarebbe da ricercare nel principe Filippo di Edimburgo, personaggio di spicco in un complotto che lo vedrebbe artefice della tragedia e capo dei servizi segreti deviati. Il ritrovamento di una lettera scritta da Diana in persona alcuni mesi antecedenti la morte, in cui si spiega timorosamente la paura di venire uccisa tramite incidente stradale orchestrato dal suo ex marito Carlo.\nI motivi che avrebbero spinto la famiglia reale a uccidere la donna sarebbero da riscontrarsi nella sua relazione segreta con Dodi Al-Fayed, di cui Diana sarebbe rimasta incinta; un figlio di origini arabe, che quindi sarebbe diventato fratellastro dell'erede al trono, avrebbe creato una situazione molto imbarazzante per la corona britannica.\nMorti sospette.\nLa prima morte sospetta collegata alla storia della principessa non \u00e8 inerente a quelle collegate all'incidente, ma \u00e8 tuttora irrisolta. Si tratta della guardia del corpo Barry Mannakee, con il quale Diana ebbe una relazione a Kensington Palace. La guardia fu trasferita, e rimase successivamente vittima di un incidente in moto a Woodford nel maggio 1987.\nAlla scomparsa di Diana Spencer seguirono inoltre suicidi o incidenti di persone vicine alla defunta o al caso della sua morte: il fotografo James Andanson venne trovato morto nel 2004 in un bosco, a seguito di un presunto suicidio, nelle campagne francesi di Montpellier.\nAlla sua morte fece seguito quella di Frederic Dard, lo scrittore al quale Andanson confidava d'esser stato presente con la sua Fiat Uno nel Tunnel de l'Alma.\nIn una lettera scritta pochi mesi prima del decesso e consegnata all'ex maggiordomo, la principessa accusava Carlo di volerla uccidere simulando un incidente d'auto. La missiva, a lungo ignorata, \u00e8 stata acquisita dall'inchiesta in corso nel Regno Unito sulle cause della sua morte."}
{"id": "2433747", "revid": "125124799", "url": "https://it.wikipedia.org/wiki?curid=2433747", "title": "Casa di Bah\u00e1'u'll\u00e1h", "text": "La Casa di Bah\u00e1'u'll\u00e1h di Baghdad, nota anche come \"La pi\u00f9 grande casa\" o \"Bayt-i-A'zam\" o la \"Casa di Dio\", \u00e8 l'edificio in cui Bah\u00e1'u'll\u00e1h, il fondatore della religione bahai visse dal 1853 al 1863.\nStoria.\nDurante il periodo che va dal 1853 al 1863, Bah\u00e1'u'll\u00e1h lasci\u00f2 per due anni la sua permanenza in quella casa allorquando si rec\u00f2 tra le montagne del Kurdistan, vicino alla citt\u00e0 di Sulaymaniyah, a nord-est di Baghdad.\nNegli anni '20 la casa fu confiscata dalle autorit\u00e0 sciite, ostili verso la Fede bah\u00e1'\u00ed.\nIl Consiglio della Lega delle Nazioni ha approvato la richiesta dei Bah\u00e1'\u00ed di restituzione della casa, ma senza alcun risultato pratico in quanto la casa finora non \u00e8 mai stata restituita alla Comunit\u00e0 bah\u00e1'\u00ed.\nPrescrizioni religiose.\nLa casa si trova a Baghdad nel distretto di Kadhimiya, vicino alla sponda occidentale del fiume Tigri.\nNel Kit\u00e1b-i-Aqdas, un'opera basilare di Bah\u00e1'u'll\u00e1h, la casa \u00e8 prescritta come meta di pellegrinaggio ed \u00e8 considerata dai Bah\u00e1'\u00ed un luogo sacro.\nLa casa di Bah\u00e1'u'll\u00e1h \u00e8 destinata ad essere una delle due mete di pellegrinaggio, ci\u00f2 \u00e8 ovviamente condizionato alla possibilit\u00e0 di poterlo fare, una volta nella vita, purch\u00e9 \"si sia in condizione di poterlo affrontare e non si frappongano ostacoli di alcuna natura\". Tale Pellegrinaggio baha'i \u00e8 prescritto nel Kit\u00e1b-i-Aqdas, ma tale obbligo non pu\u00f2 essere al momento adempiuto per impossibilit\u00e0 di natura politica."}
{"id": "2433748", "revid": "394", "url": "https://it.wikipedia.org/wiki?curid=2433748", "title": "Houston Huskies", "text": "La Houston Huskies \u00e8 stata una squadra statunitense di Hockey su ghiaccio di Houston, in Texas. La squadra, nata sulle ceneri della Houston Skippers, fu membro della United States Hockey League e rimase attiva dal 1947 al 1949. Nel 1948 la squadra vinse la Louden Cup grazie all'allenatore Toe Blake. Verso la fine dell'anno successivo si sciolse."}
{"id": "2433752", "revid": "767487", "url": "https://it.wikipedia.org/wiki?curid=2433752", "title": "Khartoum (film)", "text": "Khartoum \u00e8 un film del 1966 diretto da Basil Dearden.\nLa pellicola storica di produzione inglese descrive in modo romanzato uno degli episodi principali della guerra mahdista. Fu il 10\u00ba film girato in formato Ultra Panavision 70 millimetri. Bisogner\u00e0 aspettare 49 anni perch\u00e9 il suddetto formato venga ripreso, nel 2015 Quentin Tarantino lo utilizza per \"The Hateful Eight\" e nel 2017 Kenneth Branagh per la sua versione de \"Assassinio sull'Orient Express\".\nTrama.\n1884: un esercito egiziano di circa 10.000 reclute sotto il comando del colonnello inglese William Hicks viene massacrato dalle truppe ribelli di Muhammad Ahmad, che si crede il Mahdi, l'inviato di Maometto.\n\u00abLei ora va in Egitto, si fa dare dal kediv\u00e8 il titolo di Governatore di Khartoum, vi si reca e riporta a Il Cairo sani e salvi 15.000 cittadini egiziani pi\u00f9 gli europei ivi residenti. Ma dovr\u00e0 arrangiarsi, il mio governo non ne sa nulla, non la potr\u00e0 aiutare ed io non le ho detto nulla. Inoltre sceglier\u00f2 io il suo aiutante di campo.\u00bb Pi\u00f9 o meno queste sono le parole che lo statista inglese William Ewart Gladstone rivolge, nella saletta riservata di una stazione ferroviaria di Londra, al generale a riposo Gordon. Il quale, ambizioso e grande ammiratore del Sudan che a suo tempo aveva pacificato, non resiste alla tentazione ed accetta la \"Mission impossible\". Infatti Khartum \u00e8 minacciata dalle truppe ribelli ed esaltate del Mahdi che minacciano una strage di europei ed egiziani. Alla partenza, ecco presentarsi il suo aiutante, colonnello J.D.H. Stewart, che Gordon chiama subito, non smentito dall'interessato, \"la spia di Gladstone\".\nAl Cairo Gordon ottiene la nomina ma non gli aiuti necessari. Giunto a Khartoum, si d\u00e0 un gran daffare per difendere la citt\u00e0 della quale prevede l'assedio. A tal scopo, poich\u00e9 la citt\u00e0 sorge al centro del punto di incrocio dei due rami del Nilo (il Nilo Bianco a Ovest e il Nilo Azzurro ad Est) cosicch\u00e9 \u00e8 circondata dal fiume da tutte le parti tranne a Sud, dispone lo scavo a Sud della citt\u00e0 di un canale per collegare i due rami del Nilo, rendendo cos\u00ec la citt\u00e0 completamente circondata dalle acque. Tuttavia Gordon sa bene che questa misura sar\u00e0 utile solo per alcuni mesi; cessato l'inverno il Nilo andr\u00e0 in magra e il canale sar\u00e0 asciutto e non costituir\u00e0 pi\u00f9 un ostacolo per gli assalitori.\nUn colloquio con il Mahdi nel suo accampamento non sortisce effetti pratici, a parte i complimenti reciproci del caso. Vista la mala parata il colonnello consigliere gli suggerisce di rientrare a Londra, ove intanto si svolgono manifestazioni antigovernative a suo favore. Ma Gladstone tiene duro e si guarda bene dall'inviare truppe inglesi a rinforzo anzi, gli fa pervenire l'ordine di andarsene e tornare a Londra. Ma anche Gordon non molla, convinto che il suo sacrificio scatener\u00e0 una reazione in patria, ed all'estero, che costringer\u00e0 il governo inglese a mandare rinforzi. In effetti un piccolo corpo di spedizione viene approntato, ma si muove con molta lentezza e mentre il Mahdi assedia Gordon, i soldati del corpo si attardano in lunghi addestramenti vicino alla capitale egiziana.\nGordon decide di far evacuare via fiume una parte degli egiziani e gli europei presenti a Karthoum: un grosso battello a vapore, sotto il comando del colonnello J.D.H. Stewart, passato da sorvegliante per conto di Gladstone a sostenitore di Gordon, salpa per il Cairo ma finisce sotto le grinfie del Mahdi, che si premura, in un secondo incontro con Gordon, di mostrare a quest'ultimo la mano del colonnello, la testa del console francese, ed altre parti anatomiche di passeggeri della sfortunata crociera fluviale. Khartoum viene assalita, occupata dalle truppe ribelli e Gordon muore trafitto dalla lancia di un derviscio, nonostante il divieto da parte del Mahdi di ucciderlo.\nLa voce fuori campo informa che le truppe di soccorso arrivarono appena due giorni pi\u00f9 tardi e che il Mahdi mor\u00ec senza causa apparente poco tempo dopo, non realizzando quindi il sogno di andare a pregare, da vincitore, nelle moschee del Cairo, di Baghdad e di Costantinopoli, come aveva pronosticato nel suo secondo incontro con Gordon, e che a quest'ultimo sarebbe stato eretto un monumento e ricordato come un eroe nazionale del Sudan."}
{"id": "2433753", "revid": "19933", "url": "https://it.wikipedia.org/wiki?curid=2433753", "title": "Vescovo di Puebla de los \u00c1ngeles", "text": ""}
{"id": "2433762", "revid": "111481405", "url": "https://it.wikipedia.org/wiki?curid=2433762", "title": "Gran Premio d'Australia 1986", "text": "Il Gran Premio d'Australia 1986 \u00e8 stato la seconda edizione del Gran Premio d'Australia di Formula 1, sedicesimo e ultimo Gran Premio del Campionato mondiale 1986. La gara fu disputata il 26 ottobre sul Circuito di Adelaide e fu vinta da Alain Prost su McLaren-TAG Porsche. Questa \u00e8 stata l'ultima gara in F1 per Alan Jones, Patrick Tambay, Johnny Dumfries, Allen Berg, Huub Rothengatter, Keke Rosberg e, tra i team, per la Haas Lola.\nGara.\nLa Goodyear, fornitore unico degli pneumatici, assicur\u00f2 che le gomme potevano percorrere senza problemi l'intera gara ma non fu cos\u00ec: la corsa fu tutta tra le Williams di Mansell e Piquet e le McLaren di Prost e Rosberg, Prost rest\u00f2 indietro a causa di problemi con le gomme che lo costrinsero alla sostituzione, ma fu la sua fortuna. A gara in fase avanzata Rosberg si ritir\u00f2 a causa dello scoppio di una gomma, qualche giro dopo anche Mansell fu vittima dello scoppio di uno pneumatico e sub\u00ec un incidente pericoloso, fortunatamente senza conseguenze, perch\u00e9 lo scoppio avvenne mentre era in piena velocit\u00e0; a questo punto Piquet si ferm\u00f2 a sostituire le gomme ma cos\u00ec facendo lasci\u00f2 la testa della gara a Prost e negli ultimi giri non ebbe pi\u00f9 tempo per recuperare: il campionato venne vinto da Prost, mentre Piquet fu terzo nella classifica finale.\nNote.\n\"Salvo indicazioni diverse le classifiche sono tratte da \""}
{"id": "2433768", "revid": "287204", "url": "https://it.wikipedia.org/wiki?curid=2433768", "title": "Lago \u0116l'ton", "text": "Il lago \u0116l'ton () \u00e8 un lago salato della Russia, situato nell'Oblast' di Volgograd, non molto distante dal confine con il Kazakistan."}
{"id": "2433769", "revid": "339392", "url": "https://it.wikipedia.org/wiki?curid=2433769", "title": "Coppa del Mondo di rugby Under-19", "text": ""}
{"id": "2433770", "revid": "339392", "url": "https://it.wikipedia.org/wiki?curid=2433770", "title": "Coppa del Mondo di rugby Under-21", "text": ""}
{"id": "2433773", "revid": "397652", "url": "https://it.wikipedia.org/wiki?curid=2433773", "title": "Macchine di Turing", "text": ""}
{"id": "2433774", "revid": "281901", "url": "https://it.wikipedia.org/wiki?curid=2433774", "title": "Alborelle", "text": ""}
{"id": "2433776", "revid": "154893", "url": "https://it.wikipedia.org/wiki?curid=2433776", "title": "Carassi", "text": ""}
{"id": "2433777", "revid": "767487", "url": "https://it.wikipedia.org/wiki?curid=2433777", "title": "Lady Sovereign", "text": "Carriera.\nLady Sovereign inizia la propria carriera discografica pubblicando alcuni suoi brani rap su diversi siti internet, brani che aveva iniziato a scrivere all'et\u00e0 di 14 anni, ispirata dalla musica delle Salt-n-Pepa. Dopo aver abbandonato gli studi, lavora in una produzione cinematografica relativa al mondo degli MC, per cui chiede di curare anche la colonna sonora. Il demo realizzato dalla rapper finisce nelle mani di un produttore discografico, che nel 2003 pubblica \"The Battle\" per la Casual Records, una compilation in cui \u00e8 inciso un contest di rapper maschi contro rapper femmine.\nIl successo ottenuto da \"The Battle\" permette a Lady Sovereign, e a molti altri degli artisti coinvolti, di pubblicare un primo EP \"Vertically Challenged\" nel 2005, ed un altro, \"Blah Blah\" nel 2006. Ne viene distribuito anche un terzo, \"Size Don't Matter\", ma solo per il circuito radiofonico. In questo periodo Lady Sovereign compare anche in numerose altre compilation, e duetta con The Streets.\nNel 2006, grazie ad un contratto con la Def Jam Records viene pubblicato il primo album della cantante \"Public Warning\", diventando la prima artista donna non americana ad avere un contratto con l'etichetta. La cantante inizia un tour negli Stati Uniti e compare al \"Late Show with David Letterman\". Inoltre apre i concerti di The Streets e Gwen Stefani. Il 17 ottobre 2006, il singolo \"Love Me or Hate Me\" diventa il primo video di una artista inglese a raggiungere la vetta di \"Total Request Live\", di MTV \"Total Request Live\".\nDopo alcuni problemi con la casa discografica Island Records, relativi ad un campionamento di \"Close to Me\" dei Cure utilizzato dalla cantante per il singolo \"So Human\" Lady Sovereign il 6 aprile 2009 pubblica il suo secondo album \"Jigsaw\" per l'etichetta indipendente Midget Records, divisione della EMI Records.\nNel gennaio del 2010 ha partecipato al reality \"Celebrity Big Brother\", la versione vip del Grande Fratello inglese. \u00c8 stata la terza concorrente eliminata dopo 16 giorni di permanenza nella casa."}
{"id": "2433779", "revid": "154893", "url": "https://it.wikipedia.org/wiki?curid=2433779", "title": "Tinche", "text": ""}
{"id": "2433787", "revid": "24858632", "url": "https://it.wikipedia.org/wiki?curid=2433787", "title": "Norm Ferguson", "text": ""}
{"id": "2433788", "revid": "330270", "url": "https://it.wikipedia.org/wiki?curid=2433788", "title": "G'ol\u00e8!", "text": ""}
{"id": "2433789", "revid": "111233211", "url": "https://it.wikipedia.org/wiki?curid=2433789", "title": "Giosafatte Biagioli", "text": "Biografia.\nNiccol\u00f2 Giosafatte Biagioli (o Biascioli) nasce a Vezzano Ligure (La Spezia) nel 1769. Dopo aver preso i voti di prete, s'innamor\u00f2 di una parente, Maria Biassoli, con la quale intraprese una fuga d'amore in Toscana nel 1798. Denunciato dal marito di lei e condannato a morte, riusc\u00ec ad evitare la pena capitale e a trovar rifugio nello Stato Pontificio. Qui, sorta la Repubblica Romana, ebbe per breve tempo il ruolo di prefetto: nell'estate del 1799 fu costretto, a causa dell'instabilit\u00e0 del governo, alla fuga in Francia. Oltralpe intraprese, senza troppo successo, l'attivit\u00e0 di insegnante di lingua italiana (presso il Pritaneo). Maggiori soddisfazioni ebbero, invece, le sue edizioni di autori italiani per il pubblico francese, le quali gli fecero guadagnare un grande prestigio. La sua attivit\u00e0 fu sempre divisa tra la pubblicazione di classici, componimenti di tipo politico e grammatiche di lingua italiana (in francese). Gli fu riconosciuto il merito di aver diffuso, grazie ai suoi testi, la Lingua italiana in Francia e quella francese in Italia. Tra il 1808 e il 1818 si dedic\u00f2 quasi senza sosta alla \"Divina Commedia di Dante Alighieri, con commento di G.Biagioli\" nella quale si pose l'ambizioso obiettivo di \"spiegare Dante con Dante\". L'opera ottenne un grande successo e lo spinse a pubblicare anche nel 1821 le \"Rime di Francesco Petrarca con commento\" e a un commento sulle \"Rime\" di Michelangelo. Tali opere, per\u00f2, a differenza del commento dantesco, considerato il suo capolavoro, non furono di grande successo anche a causa di una disputa con Ugo Foscolo. Mor\u00ec a Parigi nel 1830. La sua ultima grande fatica, il \"Dictionnaire fran\u00e7ais-italien et italien-fran\u00e7ais ... r\u00e9dig\u00e9 sur les travaux de feu G. Biagioli,par A. Ronna, \"dizionario di lingua italiana e francese, fu pubblicata postuma nel 1836.\nCommento della \"Divina Commedia\".\nBiagioli fu particolarmente apprezzato per la monumentale opera di commento alla Commedia dantesca. Il letterato Aldo Vallone, ad esempio, riconosce nel suo commento il primo \"che smuove acquisite e comode tradizioni e avvia alla problematica moderna\". Inoltre, oltre che per la preparazione sia letteraria che storico-critica che precedette l'opera, il Biagioli \u00e8 apprezzato molto anche per la rivalutazione del Purgatorio e del Paradiso e per l'impegno a delineare un preciso stile dantesco."}
{"id": "2433790", "revid": "729019", "url": "https://it.wikipedia.org/wiki?curid=2433790", "title": "Houston Aeros (1994-2013)", "text": "Gli Houston Aeros sono stati una squadra di hockey su ghiaccio dell'American Hockey League con sede nella citt\u00e0 di Houston in Texas. Sono stati affiliati ai Minnesota Wild, squadra della National Hockey League. Nati nel 1994 come formazione della International Hockey League e sciolti nel 2013, hanno disputato i loro match casalinghi presso il Toyota Center.\nStoria.\nGli Houston Aeros nacquero come expansion team della International Hockey League nel 1994. Il nome riprende quello della formazione omonima che milit\u00f2 nella World Hockey Association negli anni '70, una delle formazioni della WHA per cui gioc\u00f2 Gordie Howe. Inizialmente gli Aeros della IHL di discostarono dal passato adottando un nuovo logo, un aereo bombardiere. Gli Aeros nel 1999 sconfissero gli Orlando Solar Bears e conquistarono la Turner Cup, dopo aver raccolto in stagione regolare ben 54 vittorie.\nNel 2001, dopo lo scioglimento della IHL, gli Aeros furono una delle sei squadre ad unirsi alla American Hockey League. Dopo sole due stagioni nel 2003 riuscirono a vincere la Calder Cup; solo nel 2011 riuscirono ad accedere di nuovo alle finali della Calder Cup, dove tuttavia furono sconfitti dai Binghamton Senators. Dal 2001 sono la squadra affiliata in AHL dei Minnesota Wild, mentre dalla stagione 2012-13 hanno stretto un accordo con i nuovi Orlando Solar Bears nella ECHL.\nNel 2003 gli Aeros sostituirono il vecchio logo per adottare una nuova grafica ispirata ai colori della formazione della WHA, dove erano presenti anche i colori blu e azzurro, mentre come aereo era rappresentato un jet. Dalla stagione 2006-07 ritornarono all'immagine del bombardiere, mentre gli elementi blu furono sostituiti da quelli verdi in linea con i colori dei Minnesota Wild.\nIl 18 aprile 2013 i Minnesota Wild annunciarono che la Minnesota Sports and Entertainment non riusc\u00ec a trovare un accordo per la concessione del Toyota Center, e che Aeros si sarebbero trasferiti a Des Moines, nell'Iowa, a partire dalla stagione 2013-14.\nAffiliazioni.\nNel corso della loro storia gli Houston Aeros sono stati affiliati alle seguenti franchigie della National Hockey League:"}
{"id": "2433797", "revid": "260133", "url": "https://it.wikipedia.org/wiki?curid=2433797", "title": "Niccol\u00f2 Giosafatte Biagioli", "text": ""}
{"id": "2433798", "revid": "729019", "url": "https://it.wikipedia.org/wiki?curid=2433798", "title": "Trofeo delle Regioni 2008", "text": "L'edizione 2008 del Trofeo delle Regioni di pallavolo e beach volley si \u00e8 svolta nella provincia di Nuoro, in Sardegna ed \u00e8 stata organizzata dal Comitato Regionale Sardo.\nGli incontri di pallavolo si sono svolti in 8 comuni della provincia: Lanusei, Tortol\u00ec, Bari Sardo, Lotzorai, Loceri, Elini, Jerzu e Cardedu. I match di beach volley invece si sono disputati nei campi allestiti sulla spiaggia del \"Lido di Orr\u00ec\",nel comune di Tortol\u00ec.\nRisultati.\nIl torneo di pallavolo maschile \u00e8 stato vinto dalla rappresentativa del Lazio e quello femminile dalla Lombardia. I Laziali si sono aggiudicati anche il titolo di campioni per il beach volley maschile, mentre quello femminile \u00e8 andato alle Marche."}
{"id": "2433803", "revid": "19933", "url": "https://it.wikipedia.org/wiki?curid=2433803", "title": "Eintracht Francoforte", "text": ""}
{"id": "2433804", "revid": "290948", "url": "https://it.wikipedia.org/wiki?curid=2433804", "title": "Disattivazione del catalizzatore", "text": ""}
{"id": "2433805", "revid": "19933", "url": "https://it.wikipedia.org/wiki?curid=2433805", "title": "Young Fellows Zurigo", "text": ""}
{"id": "2433812", "revid": "290948", "url": "https://it.wikipedia.org/wiki?curid=2433812", "title": "Avvelenamento del catalizzatore", "text": ""}
{"id": "2433813", "revid": "287204", "url": "https://it.wikipedia.org/wiki?curid=2433813", "title": "Societ\u00e0 Sportiva Calcio Palermo 1977-1978", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1977-1978.\nStagione.\nAl quinto anno consecutivo in Serie B, il Palermo ottiene un 6\u00ba posto, arrivando a soli 4 punti dalla zona promozione, sfiorandola come nella stagione 1974-1975, a seguito anche di un calo fatale nel finale, frutto delle sconfitte nella terzultima e ultima giornata, perdendo nuovamente con il (stavolta neopromosso) nel primo caso e nel secondo caso perdendo con il , inframezzate da un pareggio di troppo nella penultima partita, contro la . In Coppa Italia la squadra, costruita per il campionato, viene eliminata nella prima fase dopo due pareggi e due sconfitte.\nRisultati.\nStatistiche dei giocatori.\nFonte:"}
{"id": "2433819", "revid": "326822", "url": "https://it.wikipedia.org/wiki?curid=2433819", "title": "D.N.Angel", "text": ""}
{"id": "2433827", "revid": "300067", "url": "https://it.wikipedia.org/wiki?curid=2433827", "title": "FC Odesos", "text": "Il Footbal Club Odesos \u00e8 un club bulgaro di calcio a 5 con sede a Varna. Fondato nel 2005 ha preso parte con questa denominazione per la prima volta nella stagione 2007/2008 al campionato bulgaro di calcio a 5."}
{"id": "2433829", "revid": "338769", "url": "https://it.wikipedia.org/wiki?curid=2433829", "title": "Odesos Varna", "text": ""}
{"id": "2433830", "revid": "24859015", "url": "https://it.wikipedia.org/wiki?curid=2433830", "title": "Fiume Gambia", "text": ""}
{"id": "2433835", "revid": "287204", "url": "https://it.wikipedia.org/wiki?curid=2433835", "title": "Juan Camilo Zuniga", "text": ""}
{"id": "2433847", "revid": "353200", "url": "https://it.wikipedia.org/wiki?curid=2433847", "title": "Nedved", "text": ""}
{"id": "2433848", "revid": "339392", "url": "https://it.wikipedia.org/wiki?curid=2433848", "title": "Aishiteruze Baby", "text": ""}
{"id": "2433849", "revid": "767487", "url": "https://it.wikipedia.org/wiki?curid=2433849", "title": "Piuca", "text": "La Piuca (sloveno: Pivka) \u00e8 un fiume carsico sloveno.\nCorso del fiume.\nLa Piuca nasce ai piedi del monte Gradisce a 791\u00a0m s.l.m., nei pressi dell'abitato di Sagoria; dopo un percorso di 26 chilometri entra nelle grotte di Postumia e dopo circa 5,2 chilometri ricompare nei pressi di Planina.\nDopo la confluenza del Rio dei Gamberi prende il nome di Uncia."}
{"id": "2433850", "revid": "124615388", "url": "https://it.wikipedia.org/wiki?curid=2433850", "title": "Evans Soligo", "text": "Carriera.\nGli esordi.\nCresciuto nel Venezia, gioca la sua prima stagione tra i professionisti al Sandon\u00e0 nel 1998-99. Giunto in prestito, il diciannovenne veneziano disputa da titolare l'intero campionato (concluso dalla squadra al quarto posto), realizzando la rete decisiva nella doppia sfida delle semifinali play-off contro il , tappa per la promozione in Serie C1 raggiunta poi con la vittoria per 1-0 in finale contro la . L'anno successivo passa, sempre in prestito dal Venezia, alla SPAL dove disputa un campionato conclusosi per la sua squadra con l'ottavo posto a quattro punti dalla zona play-off. Successivamente si trasferisce al dove gioca per due stagioni, sempre in Serie C1.\nL'affermazione al Palermo.\nNel 2002 Maurizio Zamparini, ex proprietario del Venezia, acquista il Palermo portandosi anche Soligo, che comunque non trova spazio per cui finisce per tornare, in prestito, proprio al Venezia. Inizialmente poco impiegato da Bellotto, Soligo si guadagna con il passare delle giornate la titolarit\u00e0 nella formazione arancioneroverde. A fine campionato nelle 18 partite disputate (16 da titolare) Per la stagione 2003-2004 fa parte della rosa del Palermo, e anche stavolta trova poco spazio. Colleziona 9 presenze e 368 minuti di gioco in campionato e in Coppa Italia contro la Roma.\nSalernitana, Vicenza, Paganese, Delta Porto Tolle e San Marino.\nNel 2005 viene acquistato dalla dopo la retrocessione, \nNella stagione 2007-2008 conquista la promozione in Serie B.\nIl 1\u00ba luglio 2010 il Vicenza annuncia di averlo ingaggiato fino al giugno 2012. Esordisce con la nuova maglia in Atalanta-Vicenza (2-0), prima giornata di campionato. Segna il suo primo gol in biancorosso \u2013 e l'unico stagionale\u00a0\u2013 il 7 febbraio 2011, dando la vittoria al Vicenza contro il Livorno (0-1). Chiude la stagione con 35 presenze.\nNella stagione 2011-2012 gioca 34 partite nel campionato regolare di Serie B e 2 nei play-out persi contro l' (la squadra \u00e8 poi stata ripescata).\nIl 13 luglio 2012 si trasferisce alla , in Lega Pro Prima Divisione. Terminata la stagione con gli azzurrostellati, non rinnova il contratto in scadenza e rimane svincolato.\nNel novembre 2013 ritorna in Veneto accasandosi fino a fine stagione al Delta Porto Tolle, compagine neopromossa in Lega Pro Seconda Divisione. Nell'estate 2014 si accorda con il \nSan Marino societ\u00e0 di Lega Pro. \nVenezia.\nNell'estate 2015 firma per il Venezia tornando a giocare dopo pi\u00f9 di dodici anni nella societ\u00e0 lagunare. Con la societ\u00e0 arancio-nero-verde, conquista due promozioni sul campo, dalla Serie D alla Serie C e dalla medesima fino a conquistare la Serie B nella stagione 2016-2017.\nFinita la stagione 2017/2018 decide di ritirarsi dal calcio giocato.\nAllenatore.\nPer la stagione 19-20 ricopre il ruolo di vice allenatore della formazione Primavera del Venezia.\nStatistiche.\nPresenze e reti nei club.\n\"Statistiche aggiornate al 15 dicembre 2017.\""}
{"id": "2433860", "revid": "165042", "url": "https://it.wikipedia.org/wiki?curid=2433860", "title": "Pivka (fiume)", "text": ""}
{"id": "2433867", "revid": "24859418", "url": "https://it.wikipedia.org/wiki?curid=2433867", "title": "Microsoft MS-DOS", "text": ""}
{"id": "2433869", "revid": "1632387", "url": "https://it.wikipedia.org/wiki?curid=2433869", "title": "Campolongo (Conegliano)", "text": "Campolongo \u00e8 una localit\u00e0 (non \u00e8 considerata frazione) del comune di Conegliano, in provincia di Treviso. Dista circa 3\u00a0km verso sud dal capoluogo comunale.\nLuoghi d'interesse.\nLa chiesa parrocchiale.\nLa chiesa dell'Annunciazione, citata dal 1233, era inizialmente una cappella della pieve di San Leonardo di Conegliano, e fu parrocchia tra il XV secolo e il 1808. Curazia della chiesa dei Santi Martino e Rosa di Conegliano fino al 1824, fu comparrocchiale sino al 1947, quando torn\u00f2 ad essere parrocchia indipendente.\nLa costruzione ha origini quattrocentesche, ma fu ampliato tra il 1942 e il 1945 (il campanile \u00e8 pure del 1942). Dell'edificio originale restano in particolare due affreschi cinquecenteschi: un magnifico trittico (\"Cristo crocifisso\" e \"Annunciazione\") attribuito a Ludovico Fiumicelli, e una \"Resurrezione\", attribuita a Francesco Beccaruzzi non solo \u00e8 nota anche come cappella fossatera ovvero nel 1922 fu proclamato il tempio di Tera il grande.\nSport.\nCampolongo \u00e8 la sede comunale di molti impianti sportivi rilevanti, tra cui il pi\u00f9 moderno e prestigioso \u00e8 la Zoppas Arena, anche luogo di eventi culturali e concerti."}
{"id": "2433871", "revid": "1543377", "url": "https://it.wikipedia.org/wiki?curid=2433871", "title": "Jair Marrufo", "text": "Carriera.\nSi avvicina al mondo dell'arbitraggio grazie a suo padre, Antonio Marrufo, il quale \u00e8 stato un arbitro di calcio messicano.\nArbitro della Major League Soccer dal 2002, Jair Marrufo il 1\u00ba gennaio 2007 \u00e8 diventato internazionale all'et\u00e0 di soli 29 anni.\nIl suo esordio internazionale \u00e8 datato 17 ottobre 2007, nell'incontro di Coppa delle Nazioni Oceaniane tra Figi e Nuova Zelanda terminato 0-2, valido anche per le qualificazioni al mondiale 2010. Ha dunque fatto il suo esordio internazionale nella OFC pur essendo un membro CONCACAF.\nNel 2008 viene selezionato per dirigere al torneo calcistico delle Olimpiadi di Pechino, dove gli tocca anche il quarto di finale Olanda-Argentina.\nNella primavera 2009 \u00e8 protagonista di una controverso episodio al termine della partita di Major League Soccer tra Columbus Crew e Chicago Fire: il giocatore messicano (la stessa origine di Marrufo) Cuauht\u00e9moc Blanco viene sorpreso da alcuni osservatori mentre consegna la propria maglia in regalo all'arbitro. Nonostante le veementi polemiche, Marrufo non viene ufficialmente sanzionato.\nNell'ottobre 2009 giunge la convocazione per dirigere al Mondiale Under 17 in Nigeria. Pochi mesi prima aveva diretto anche in occasione della Gold Cup disputatasi in USA (esperienza ripetuta nelle edizioni 2011 e 2013).\nParla correttamente lo spagnolo e l'inglese.\nIl suo nome era inserito nella lista dei 38 preselezionati dalla FIFA per il mondiale 2010, ma nel febbraio 2010 viene scartato nel taglio finale.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014. Tuttavia, anche in questa seconda occasione non riesce nell'obiettivo di essere convocato per la fase finale del campionato mondiale, venendo eliminato in un taglio successivo dalla lista dei candidati.\nNell'ottobre 2013 \u00e8 convocato dalla FIFA per il Campionato mondiale di calcio Under 17 2013. Nella circostanza, viene impiegato per due partite della fase a gironi e un quarto di finale.\nNel 2016 viene selezionato per la Copa Am\u00e9rica Centenario, dove dirige un incontro della fase a gironi.\nIl 29 marzo 2018 viene selezionato ufficialmente dalla FIFA per i mondiali di Russia 2018.\nIn Russia dirige una gara della fase a gironi: Belgio - Tunisia.\nNel dicembre 2018 \u00e8 selezionato dalla FIFA in vista della Coppa del mondo per club FIFA 2018, dove viene designato per la finale tra i padroni di casa dell'Al Ain e il Real Madrid."}
{"id": "2433874", "revid": "88740", "url": "https://it.wikipedia.org/wiki?curid=2433874", "title": "Adak", "text": ""}
{"id": "2433878", "revid": "767487", "url": "https://it.wikipedia.org/wiki?curid=2433878", "title": "MNK Potpi\u0107an 98", "text": "Il Malonogometni Klub Potpi\u0107an 98 \u00e8 un club croato di calcio a 5 con sede a Potpi\u0107an (Istria), fondato nel 1998. Nella stagione 2008/2009 ha disputato la massima divisione del Campionato croato di calcio a 5, di cui \u00e8 diventato campione per la prima volta battendo il Nacional Zagreb; si tratta del primo titolo della squadra croata nella sua storia."}
{"id": "2433881", "revid": "123526615", "url": "https://it.wikipedia.org/wiki?curid=2433881", "title": "Episodi di Michiko e Hatchin", "text": "Questa \u00e8 la lista degli episodi di Michiko e Hatchin, anime dello studio Manglobe diretto da Sayo Yamamoto.\nLa serie \u00e8 stata trasmessa su Fuji TV il mercoled\u00ec dal 15 ottobre 2008 al 18 marzo 2009; in Italia \u00e8 andata in onda il marted\u00ec su MTV nella fascia dell'Anime Night dal 10 febbraio al 23 giugno 2009, su licenza Dynit.\nLista episodi.\nDi seguito sono elencati gli episodi; in ognuno il titolo viene presentato sia in giapponese (o italiano) che in portoghese."}
{"id": "2433882", "revid": "339392", "url": "https://it.wikipedia.org/wiki?curid=2433882", "title": "Roman Grigorshuk", "text": ""}
{"id": "2433887", "revid": "1543377", "url": "https://it.wikipedia.org/wiki?curid=2433887", "title": "Morte di Neda Agha-Soltan", "text": "La morte di Neda Salehi Agha-Soltan (persiano: \u0646\u062f\u0627 \u0622\u0642\u0627\u0633\u0644\u0637\u0627\u0646, Teheran, 23 gennaio 1983 - 20 giugno 2009) \u00e8 avvenuta durante le proteste post-elettorali che hanno fatto seguito alle elezioni presidenziali del 2009, duramente represse dalle autorit\u00e0. La sua uccisione ha avuto reazioni internazionali a causa di un video amatoriale che ha testimoniato gli ultimi istanti della sua vita. Il filmato che ha ripreso la sua morte \u00e8 stato diffuso via Internet e il suo nome \u00e8 velocemente diventato un grido di protesta scandito dagli oppositori al governo del presidente Ahmadinejad, che riconoscono in Mir-Hosein Musavi il reale vincitore delle elezioni presidenziali, accusando il presidente in carica di brogli.\nEventi.\nIl 20 giugno 2009 la studentessa di filosofia era in compagnia del suo insegnante di musica e caro amico Hamid Panahi; stavano partecipando alla protesta contro l'esito sospetto delle elezioni. Un membro dei Basij, la milizia armata, le ha sparato uccidendola. Le ultime parole di Neda sono state: \"Sto bruciando, sto bruciando!\" Un filmato amatoriale caricato su Facebook e YouTube mostra Neda cadere a terra, essere soccorsa e morire soffocata dal proprio sangue. La sua diffusione \u00e8 avvenuta attraverso il fenomeno del viral video di Internet. Il filmato \u00e8 accompagnato da un messaggio del medico che ha cercato di aiutare la ragazza:\n\"Ore 19:05 del 20 giugno localit\u00e0 viale Kargar, all'incrocio con via Khosravi e via Salehi. Una giovane donna che era presente col padre \"[sic!, l'uomo \u00e8 stato poi identificato come l'insegnante di musica di Neda]\" ad osservare le proteste \u00e8 stata colpita da un proiettile sparato da un membro dei Basij nascosto sul tetto di una abitazione privata. Ha chiaramente mirato alla ragazza e non poteva mancarla. Comunque, ha mirato dritto al cuore. Sono un medico, cos\u00ec sono corso a soccorrerla. Ma l'impatto del proiettile \u00e8 stato cos\u00ec forte che \u00e8 esploso dentro il petto della vittima, che \u00e8 morta in meno di 2 minuti. I manifestanti erano a circa un chilometro avanti nella strada principale e alcuni manifestanti stavano correndo, per scappare dai gas lacrimogeni usati contro di loro, verso via Salehi. Il video \u00e8 stato ripreso da un mio amico, che era l\u00ec accanto a me. Per favore, fate in modo che il mondo sappia.\"\nEco internazionale.\n\"Neda\" significa \"voce\" o \"chiamata\" in persiano e per questo la donna \u00e8 stata definita come la \"voce dell'Iran\" e \"un simbolo dei manifestanti per la democrazia che stanno attaccando il regime islamico\", nonostante l'obiettivo dei manifestanti fosse esclusivamente il riconoscimento della vittoria del loro leader e non la fine del regime in s\u00e9.\nLo scrittore Paulo Coelho ha riconosciuto nel medico il suo miglior amico personale in Iran e ha contribuito alla diffusione del video pubblicandolo su Facebook, nella sua pagina personale, immediatamente seguito da migliaia di utenti.\nPer molti giorni seguenti alla data del 20 giugno, la morte di Neda \u00e8 diventata uno degli argomenti pi\u00f9 popolari su Twitter.. La vicenda non \u00e8 stata riportata da media iraniani, essendo tutti controllati dal regime, ma ha trovato molto spazio sui media internazionali. La CNN ha mostrato il video pi\u00f9 volte, con e senza la censura del sangue che usciva dalla bocca e dal naso della ragazza morente. A causa di questa tragedia la ragazza \u00e8 stata considerata una martire della contestazione ed \u00e8 diventata, per alcuni giorni, un'icona di Internet. Il suo cognome \u00e8 stato citato come Soltani in numerosi articoli.\nNel consiglio comunale di Roma \u00e8 stata avanzata la proposta, firmata dai capigruppo di tutti i partiti, di intitolare a Neda una via della capitale, con la motivazione che \"Neda Agha-Soltan \u00e8 ormai il simbolo internazionale di una generazione che sa anche impegnarsi pubblicamente e che non vuole arrendersi\".\nIl 14 aprile 2010 le \u00e8 stato dedicato un albero nel Giardino dei Giusti di tutto il mondo di Milano."}
{"id": "2433891", "revid": "640277", "url": "https://it.wikipedia.org/wiki?curid=2433891", "title": "Charles Darwin", "text": "Pubblic\u00f2 la sua teoria sull'evoluzione delle specie nel libro \"L'origine delle specie per selezione naturale\" (1859), che \u00e8 il suo lavoro pi\u00f9 noto. Raccolse molti dei dati su cui bas\u00f2 la sua teoria durante un viaggio intorno al mondo sulla nave HMS \"Beagle\", e in particolare durante la sua sosta alle Isole Gal\u00e1pagos.\nBiografia.\nNacque a Shrewsbury, citt\u00e0 del Regno Unito nella contea dello Shropshire, quinto dei sei figli di Robert Darwin (1766-1848), medico generico del paese con una positiva carriera professionale, e Susannah Wedgwood (1765-1817), ereditiera di una famiglia benestante di imprenditori attivi nell'industria della ceramica; la famiglia di Charles era formata dal ramo paterno da liberali e non credenti, e quello materno da cristiani unitariani favorevoli al progresso tecnologico e scientifico.\nLe famiglie dei Darwin e Wedgwood erano inoltre legate assieme dall'attivismo politico e dall'appoggio alle riforme sociali: abolizione della schiavit\u00f9, diritti ed emancipazione delle donne, pari opportunit\u00e0 per donne e uomini in ambito scolastico e lavorativo, protezione degli artisti, filantropia e abbattimento dei privilegi di casta.\nLa giovent\u00f9 e la formazione scolastica.\nDa scolaro lesse il libro \"The Natural History and Antiquities of Selborne\", testo diffuso in quel tempo, contenente le osservazioni di campagna scritte dal naturalista Gilbert White, considerato uno dei padri fondatori della storia naturale. Darwin ne rest\u00f2 affascinato e inizi\u00f2 a collezionare insetti, rocce e minerali, a osservare gli uccelli dei dintorni del paese e a praticare la caccia.\nNel 1818, terminate le scuole primarie, fu ammesso alla Shrewsbury School, la rinomata scuola del dottor Samuel Butler a Shrewsbury, dove mostr\u00f2 maggiore interesse per la geometria e la matematica, trascurando lo studio dei classici antichi, che non riuscivano a coinvolgerlo pienamente. Nel tempo libero collezionava uova di uccelli, insetti e assieme al fratello Erasmus eseguiva esperimenti chimici nel capanno degli attrezzi, nel giardino della loro casa: luogo in cui i due fratelli erano stati relegati dal padre, che non sopportava gli odori nauseabondi prodotti dagli stessi esperimenti. Si ritrov\u00f2, grazie a tale attivit\u00e0, col soprannome di Gas.\nNel 1825, due anni prima di completare gli studi, all'et\u00e0 di sedici anni, fu iscritto dal padre all'Universit\u00e0 di Edimburgo, in Scozia, presso la Facolt\u00e0 di Medicina e Chirurgia. La rozzezza della chirurgia del tempo e il suo disgusto per la dissezione (si narra che, su due interventi chirurgici cui assistette, in entrambi i casi si sent\u00ec male) lo portarono ad abbandonare la Scuola di Medicina nel 1827. Durante il suo soggiorno a Edimburgo, Charles segu\u00ec anche le letture di ornitologia di Audubon e trovava modo di imbarcarsi in mare con i pescatori di ostriche di Newhaven e compiere ricerche negli stagni locali, che gli fruttarono la sua prima relazione scientifica di fronte a una societ\u00e0 studentesca, la \"Plinian Society\". Nello stesso periodo Darwin conobbe lo zoologo lamarckiano Robert Edmond Grant, il quale aveva letto anche le opere del nonno Erasmus, in particolare il trattato \"Zoonomia\", ed esercit\u00f2 una notevole influenza sulla formazione scientifica del giovane Charles.\nStudi universitari a Cambridge.\nIl padre, deluso degli insuccessi negli studi di medicina e preoccupato per il suo futuro, lo mand\u00f2 nel 1828 nel Christ's College dell'universit\u00e0 di Cambridge, sperando in una sua carriera ecclesiastica. Anche l\u00ec, tuttavia, il giovane Charles ebbe l'impressione di sprecare il suo tempo, \"\"imbrancato in una folla di perdigiorno che comprendeva giovani corrotti e di dubbia moralit\u00e0\". Tuttavia, proprio a Cambridge, Darwin fu fortemente influenzato da personalit\u00e0 scientifiche quali William Whewell e il botanico ed entomologo John Stevens Henslow. Questa esperienza, unitamente all'interesse per le collezioni di coleotteri, che raccoglieva durante le sue frequenti escursioni in campagna, lo indirizz\u00f2 verso la storia naturale, incoraggiato anche da suo cugino William Darwin Fox.\nNel 1831 consegu\u00ec il Bachelor of Arts a Cambridge. Nel contempo si dedic\u00f2 all'approfondimento degli studi di botanica sotto la guida del professor John Stevens Henslow e alla lettura dei libri dei naturalisti dell'epoca, fra cui l'astronomo John Herschel e l'esploratore Alexander von Humboldt che prese a modello e di cui nutr\u00ec sempre una stima profonda. Nell'estate del 1831 accompagn\u00f2 il geologo Adam Sedgwick in un'escursione nel Galles del nord, dove fece un'interessante esperienza sul campo di rilievi stratigrafici.\nLa carriera scientifica di Darwin.\nProprio quando il ventiduenne Darwin era appena rientrato dalla spedizione in Galles, l'Ammiragliato britannico aveva messo a punto una spedizione intorno al mondo della nave \"Beagle\", agli ordini del comandante Robert Fitzroy. Come naturalista di bordo era gi\u00e0 stato proposto il reverendo Leonard Jenyns, stimato entomologo, ma questi si era ritirato all'ultimo momento, ragion per cui Henslow, il 25 agosto 1831, scrisse a Darwin una lettera in cui gli proponeva di prendere il suo posto con queste parole: \u00abho assicurato che tu sei la persona pi\u00f9 adatta che io conosca, e questo non perch\u00e9 ti creda un naturalista rifinito, bens\u00ec perch\u00e9 ti ritengo altamente qualificato per raccogliere, osservare, descrivere tutto ci\u00f2 che andr\u00e0 descritto in materia di storia naturale. [...] Inoltre, il capitano Fitzroy non accoglierebbe a bordo nessuno, per quanto ottimo scienziato, che non gli venga raccomandato anche come gentiluomo\u00bb.\nNello stesso periodo, l'astronomo George Peacock, cui lo stesso Henslow aveva consigliato il nome di Darwin in luogo di quello del reverendo Jenyns, scriveva a Darwin per consigliargli caldamente di accettare l'offerta, precisando tuttavia che per la spedizione, in ragione della sua complessit\u00e0, non era stato fissato alcun limite temporale, se non la data della partenza (posteriore di circa un mese rispetto alla data della lettera), e che inoltre l'Ammiragliato non era disposto a corrispondergli alcuna retribuzione. Si premurava tuttavia di sottolineare che \u00abla missione \u00e8 organizzata a scopo scientifico e, di massima, la nave attender\u00e0 comunque che voi abbiate atteso con comodit\u00e0 alle vostre ricerche naturalistiche\u00bb.\nIl padre tuttavia, insospettito dal fatto che per una spedizione di s\u00ec ampia portata non avessero trovato altri che lui (e per giunta senza ritorno economico) fu contrario fin dall'inizio. Il giovane Darwin scrisse pertanto una lettera di diniego e il giorno dopo si diresse in campagna, presso la casa dello zio Josiah Wedgwood, proprietario di una ben avviata fabbrica di ceramiche, con lo scopo di dedicarsi per qualche giorno alla caccia alla pernice prima che ricominciassero le lezioni. Fu proprio lo zio Josiah che, venuto a sapere dell'enorme occasione appena rifiutata, convinse Charles a tornare sui suoi passi, convincendo anche il padre di quest'ultimo.\nCos\u00ec, il 2 settembre Darwin si rec\u00f2 in diligenza a Cambridge, dove tuttavia venne a sapere da Henslow che per il suo posto, da lui inizialmente rifiutato, s'era nel frattempo fatto avanti un certo Chester, e che la sua conferma sarebbe pertanto dipesa esclusivamente dalla buona impressione che fosse riuscito a suscitare nel capitano Fitzroy.\nLa fortuna gli venne comunque in aiuto, giacch\u00e9 il capitano, per quanto aristocratico, autoritario e di idee politiche opposte alle sue, fu ben impressionato dal suo entusiasmo e dalla sua raffinatezza, sicch\u00e9 l'accordo fu raggiunto. Darwin non sapeva, in realt\u00e0, che una delle finalit\u00e0 del viaggio, nella mente di Fitzroy, era esattamente opposta alla sua: oltre alla finalit\u00e0 ufficiale di completare il rilevamento geografico di terre fino ad allora in parte inesplorate, il capitano si proponeva in realt\u00e0 anche lo scopo di rinvenire prove scientifiche degli avvenimenti descritti nella Bibbia, con particolare riferimento alla Genesi.\nNel lungo periodo trascorso tra mari e terre, Darwin ebbe modo di sviluppare quelle capacit\u00e0 osservative e analitiche che gli hanno reso possibile la formulazione di un principio biologico rivoluzionario apparentemente contro intuitivo, ma che doveva rivelarsi l'unico modo veramente scientifico di interpretare le dislocazioni e le variet\u00e0 delle specie viventi nei differenti contesti. La possibilit\u00e0 di lavorare durante la spedizione direttamente sul campo d'indagine gli permise di studiare di prima mano sia le caratteristiche geologiche di continenti e isole, sia un gran numero di organismi viventi e fossili. Egli raccolse metodicamente un gran numero di campioni sconosciuti alla scienza: tali campioni, conferiti al British Museum, erano gi\u00e0 di per s\u00e9 un notevole e ineguagliato contributo scientifico.\nFra Capo Verde e le Falkland.\nNel suo viaggio visit\u00f2 le isole di Capo Verde, le isole Falkland (o isole Malvine), la costa del Sud America, le Isole Gal\u00e1pagos e l'Australia. Di ritorno a Falmouth nel 1836, Darwin analizz\u00f2 campioni di specie animali e vegetali, che aveva raccolto, e not\u00f2 somiglianze tra fossili e specie viventi della stessa area geografica. In particolare, not\u00f2 che ogni isola dell'arcipelago delle Gal\u00e1pagos aveva proprie forme di tartarughe e specie di uccelli differenti per aspetto, dieta, eccetera, ma per altri versi simili.\nNella primavera del 1837 ornitologi del British Museum informarono Darwin che le numerose e piuttosto differenti specie che egli aveva raccolto alle Gal\u00e1pagos appartenevano tutte a un gruppo di specie della sottofamiglia Geospizinae, all'interno della famiglia Fringillidae, cui appartengono anche i comuni fringuelli. Ci\u00f2, unitamente alla rilettura del saggio del 1798 di Thomas Malthus sulla popolazione, innesc\u00f2 una catena di pensieri che culminarono nella teoria dell'evoluzione per selezione naturale e sessuale. Darwin ipotizz\u00f2 che, ad esempio, le differenti tartarughe avessero avuto origine da un'unica specie e si fossero diversamente adattate nelle diverse isole dell'arcipelago.\nMatrimonio.\nIl 29 gennaio 1839 nella chiesa di St. Peter a Maer, Darwin spos\u00f2 Emma Wedgwood, sua cugina di primo grado, con la quale si era fidanzato l'11 novembre 1838. Emma, di notevole spessore intellettuale e di elevata cultura, costitu\u00ec per Darwin un punto di riferimento continuativo e costante. Tra le altre cose, collabor\u00f2 alla revisione dei testi prodotti con annotazioni e consigli, aiut\u00f2 Darwin nelle relazioni con i colleghi di altre nazionalit\u00e0 grazie alla sua ampia conoscenza linguistica e ne support\u00f2 i frequenti malesseri e difficolt\u00e0.\nTeorie.\nSulla base di tali riflessioni, e in sintonia con i \"Principi di geologia\" di Charles Lyell e il \"Saggio sul principio di popolazione\" di Malthus (in cui si teorizzava il concetto di disponibilit\u00e0 di risorse alimentari intesa come limite alla numerosit\u00e0 delle popolazioni animali), Darwin scrisse gli \"Appunti sulla trasformazione delle specie\". Ben consapevole dell'impatto che la sua ipotesi avrebbe avuto sul mondo scientifico, Darwin si mise a indagare attivamente alla ricerca di eventuali errori, facendo esperimenti con piante e piccioni e consultando esperti selezionatori di diverse specie animali. Nel 1842 stese un primo abbozzo della sua teoria, e nel 1844 inizi\u00f2 a redigere un saggio di 240 pagine in cui esponeva una versione pi\u00f9 articolata della sua idea originale sulla selezione naturale. Fino al 1858 (anno in cui Darwin si sarebbe presentato alla Linnean Society di Londra) non smise mai di limare e perfezionare la sua teoria.\nCon la teoria evoluzionistica Darwin dimostr\u00f2 che l'evoluzione \u00e8 l'elemento comune, il filo conduttore della diversit\u00e0 della vita. Secondo una visione evolutiva della biologia, i membri dello stesso gruppo si assomigliano perch\u00e9 si sono evoluti da un antenato comune. Secondo questo modello le specie sono originate in un processo di \u201cdiscendenza con variazione\u201d. Fatto ancora pi\u00f9 importante, nel suo trattato sull'origine delle specie, Darwin propose la selezione naturale come meccanismo principale con cui la variazione porta alla speciazione e dunque all'evoluzione di nuove specie.\nLa teoria evoluzionistica di Darwin si basa su tre presupposti fondamentali:\nDarwin afferm\u00f2 che l'evoluzione di nuove specie avviene attraverso un accumulo graduale di piccoli cambiamenti casuali. Quelli positivi, cio\u00e8 favorevoli alla sopravvivenza dell'individuo che ne \u00e8 portatore, fanno s\u00ec che quell'individuo possa riprodursi pi\u00f9 facilmente e quindi trasmettere le proprie caratteristiche ai discendenti. Ciascuna specie presenta un proprio adattamento all'ambiente evolutosi mediante la selezione naturale; comprendere in che modo gli adattamenti si sono evoluti per selezione naturale \u00e8 il compito della biologia evoluzionistica.\nLa teoria dell'evoluzione delle specie \u00e8 uno dei pilastri della biologia moderna. Nelle sue linee essenziali, \u00e8 riconducibile all'opera di Charles Darwin, che vide nella selezione naturale il motore fondamentale dell'evoluzione della vita sulla Terra. Ha trovato un primo riscontro nelle leggi di Mendel sull'ereditariet\u00e0 dei caratteri nel secolo XIX, e poi, nel XX, con la scoperta del DNA e della sua variabilit\u00e0.\nAltri trattati e l'avventura sul \"Beagle\".\nDarwin pubblic\u00f2 altri trattati scientifici, tra cui la spiegazione della formazione degli atolli corallini nel Pacifico del sud e il resoconto del suo viaggio a bordo della HMS \"Beagle\".\nLa \"Zoologia del viaggio della H. M. S. Beagle\" venne pubblicata, in cinque volumi, fra il 1839 e il 1843. In quel periodo, Darwin ebbe una fitta corrispondenza scientifica con Alfred Russel Wallace, che si trovava a lavorare nelle Isole del Pacifico meridionale. Nel giugno del 1858, Wallace gli espose una propria teoria dell'evoluzione. Nello stesso periodo, alcuni amici di Darwin lo persuasero a rendere pubbliche le sue idee.\nLe osservazioni di Charles Darwin sullo sviluppo dei figli diedero inizio alla ricerca che culmin\u00f2 nel libro \"L'espressione delle emozioni nell'uomo e negli animali\", pubblicato nel 1872, e nel suo articolo \"Uno schizzo biografico di un bambino\"\", pubblicato in mente nel 1877.\nL'origine delle specie.\nIl 1\u00ba luglio 1858, il grande amico di Darwin, Charles Lyell, assieme al collega Joseph Hooker, presentarono la teoria di Darwin (riguardo all'\"Origine delle specie per mezzo della selezione naturale\") alla Linnean Society, a un pubblico piuttosto ristretto. Darwin non pot\u00e9 essere presente per la morte del figlio minore; insieme fu letta anche una comunicazione di Alfred Russel Wallace che Darwin aveva ricevuto, in cui Wallace aveva esposto la formulazione di una sua teoria sull'origine delle specie, da lui sviluppata indipendentemente, con molti punti in contatto con quella di Darwin. Il saggio di Darwin sull'argomento \"L'origine delle specie\" fu pubblicato un anno pi\u00f9 tardi, il 24 novembre 1859; tanto era l'interesse suscitato dalla sua opera che la prima edizione (in 1250 copie) and\u00f2 esaurita il giorno stesso.\nNelle sue opere successive - quali \"La variazione degli animali e delle piante allo stato domestico\", \"L'origine dell'uomo e la selezione sessuale\" e \"L'espressione delle emozioni nell'uomo e negli animali\" - Darwin svilupp\u00f2 altri temi soltanto abbozzati o neppure accennati ne \"L'origine delle specie\". Per esempio, ne \"L'origine dell'Uomo e la selezione sessuale\", Darwin aggiunse alla selezione naturale, come meccanismo di selezione, anche la selezione sessuale, dovuta alla \"scelta femminile\" (o in alcuni casi maschile) che spinge uno dei due sessi a sviluppare caratteri sessuali secondari abnormi e, in apparenza, in contrasto con la sopravvivenza e quindi il fitness individuale, come i palchi dei maschi dei cervi europei (\"Cervus elaphus\") o la coda, sempre nei maschi, del pavone (\"Pavo cristatus\"). Ne \"L'espressione delle emozioni negli animali e nell'uomo\", Darwin abbozz\u00f2 per la prima volta lo studio del comportamento animale secondo una prospettiva evoluzionistica, che avrebbe dato spunto nel secolo successivo all'etologia.\nNonostante le profonde modifiche cui \u00e8 andata (e va) incontro anche ai giorni nostri la teoria dell'evoluzione per selezione naturale, le riflessioni di Darwin sono ancor oggi la base e il presupposto scientifico per lo studio della vita e della sua evoluzione; unica lacuna importante nel sistema darwiniano era la mancanza di conoscenza dei meccanismi dell'ereditariet\u00e0 genetica (i lavori di Gregor Mendel non erano ancora pubblicamente noti). La relativa teoria della Pangenesi venne superata col neodarwinismo.\nPubblicazione della teoria della selezione naturale.\nFacciamo un passo indietro. Dal 1856 Darwin aveva iniziato a investigare su come uova e semi avrebbero potuto sopravvivere a un viaggio e diffondere specie oltre oceano. Joseph Hooker aveva incrementato i dubbi della visione tradizionale, in cui si pensava che le specie non potessero mai cambiare, convinzione gi\u00e0 messa in discussione dalla comparsa della teoria evolutiva di Jean-Baptiste de Lamarck. Il grande geologo Charles Lyell era interessato alle ricerche di Darwin, che per\u00f2 non condivideva, ritenendole eccessivamente radicali nelle conclusioni.\nQuando egli lesse un articolo di Alfred Russel Wallace sull'introduzione delle specie, vide delle somiglianze con il lavoro di Darwin. Il pensiero di quest ultimo non sembrava per\u00f2 minacciato; egli continu\u00f2 le sue ricerche, raccogliendo informazioni su esemplari da naturalisti di tutto il mondo, incluso lo stesso Wallace che in quel periodo stava lavorando nel Borneo. Il botanico americano Asa Gray mostr\u00f2 interessi simili, e il 5 settembre del 1857 Darwin gli invi\u00f2 una descrizione dettagliata delle sue idee, incluso un estratto de \u201cLa selezione naturale\u201d.\nIl libro di Darwin era in fase di sviluppo quando, il 18 giugno 1858, ricevette una lettera da Wallace che descriveva la propria idea riguardo alla selezione naturale, che risultava essere quasi identica alla teoria che lui stava oramai sviluppando da anni; egli rimase scioccato dal fatto di essere stato preceduto, perci\u00f2 la invi\u00f2 all'amico Lyell pensando che Wallace non avesse ancora chiesto il permesso per la pubblicazione dei suoi scritti, e sugger\u00ec che questa dovesse essere inviata a delle riviste suggerite da Wallace stesso. In quel periodo Darwin stava vivendo una grave crisi familiare, in quanto un'epidemia di scarlattina aveva colpito in maniera molto grave il suo figlio minore, e quindi chiese a Lyell e Hooker di occuparsi del problema al suo posto. Si arriv\u00f2 al compromesso di inviare un progetto in cui la paternit\u00e0 della teoria veniva condivisa, che Lyell e Hooker avrebbero illustrato a una presentazione alla Linnean society il 1\u00ba luglio dello stesso anno, presentando le variet\u00e0 delle specie naturali da parte della selezione. La presentazione fu fatta davanti a un consesso di gente molto ristretto, e Darwin, come si \u00e8 detto, non pot\u00e9 neppure esservi presente a causa della morte del figlio.\nNel suo libro Darwin fornisce \"una lunga argomentazione\" di dettagliate osservazioni, deduzioni e considerazioni sulle varie obiezioni alla sua teoria. Tra quelle che Darwin temeva di pi\u00f9 c'era quella geologica, poich\u00e9 pensava che le forme intermedie tra una specie e l'altra potessero essere trovate nelle successioni stratigrafiche (specialmente marine). Poich\u00e9 i paleontologi dell'epoca non poterono fornirgli le prove che lui aveva previsto, giustific\u00f2 argomentando la loro mancanza. Oggi si sa che le successioni a strati sono generalmente lacunose e che quelle continue e ricche di fossili sono rare, per cui si pu\u00f2 citare il \"Rosso Ammonitico\" umbro-marchigiano con ammoniti toarciani; questi hanno mostrato una evoluzione di tipo gradualistico, fornendo a Darwin, anche se con 150 anni di ritardo, le prove da lui cercate, (Venturi e al. (2010)). La sua unica allusione all'evoluzione umana \u00e8 stata sottovalutata poich\u00e9 'sar\u00e0 gettata la luce sull'origine dell'uomo e della sua storia'. Questa teoria \u00e8 indicata con questa premessa: \"Come molti individui di ciascuna specie sono nati in quantit\u00e0 maggiori e come, di conseguenza, non vi sono state spesso lotte ricorrenti per la sopravvivenza, ne consegue che ogni essere, anche se con qualit\u00e0 differenti e con diverse condizioni di vita, avr\u00e0 maggiori possibilit\u00e0 di sopravvivere e quindi, naturalmente, di essere selezionato. Dal forte principio di ereditariet\u00e0 le varie selezioni tendono a propagare le nuove forme e modificazioni.\"\nLa selezione degli animali domestici.\nCharles Darwin studi\u00f2 la selezione degli esseri viventi nelle condizioni di vita selvatica, condizioni studiate nel corso del viaggio sul brigantino \"Beagle\". Si tende a dimenticare, invece, che Darwin dedic\u00f2 lunghi anni e immensa attenzione alla selezione dei vegetali coltivati e degli animali domestici, tra i quali i riproduttori non sono scelti dalla prevalenza del pi\u00f9 adatto, che regola la riproduzione allo stato selvaggio, ma per scelta dell'uomo che preferisce un riproduttore a un altro sulla base del vantaggio economico, come avviene per bovini e suini, o per semplici considerazioni estetiche, come accade per cani e colombi. Si pu\u00f2 ricordare che nelle campagne inglesi era in corso, da alcuni decenni, la selezione in senso moderno delle razze di fondamentale interesse economico: bovini, ovini e suini.\nDarwin dedic\u00f2 la pi\u00f9 attenta considerazione all'opera degli allevatori dell'Isola, ed effettu\u00f2 sulle loro procedure considerazioni fondamentali, che possono considerarsi la prima riflessione scientifica sul \"miglioramento\" degli animali allevati. Studiando l'opera degli allevatori del proprio paese, come quella dei colombofili e dei cinofili londinesi, lo scienziato britannico compose la propria opera pi\u00f9 voluminosa: \"La variazione delle piante e degli animali in condizione di domesticit\u00e0\".\nSiccome, nella propria selezione, l'uomo altera radicalmente i meccanismi naturali, e produce esseri viventi dai caratteri spesso opposti a quelli che avrebbe conservato la selezione naturale, lo scienziato britannico concep\u00ec i propri studi sugli effetti della domesticazione come il complemento logico essenziale delle indagini sulla selezione naturale.\nL'importanza di questi studi non \u00e8 riconosciuta da una parte cospicua degli autori delle opere su Darwin, che limitano la propria attenzione alle indagini sulla selezione naturale, conservando in vita l'idea del maestro degli studi sulla selezione nelle condizioni di lotta per la vita nella foresta.\nAnche la grande mostra per il Bicentenario di Darwin e che \u00e8 stata curata da alcuni tra i massimi studiosi internazionali dedica un solo pannello agli studi di Darwin sugli animali domestici e, per di pi\u00f9, li fa apparire come assolutamente secondari. Per contro Antonio Saltini ha compiuto un'analisi accurata della grande opera di Darwin su animali e piante domestiche, \"The Variation of Animals and Plants under Domestication\" per valorizzare l'importanza di Darwin come fondatore degli studi sull'evoluzione, in condizioni sia selvatiche sia domestiche, di tutti gli esseri viventi.\nDarwin e la fede cristiana.\nCharles Darwin discendeva da un ambiente anticonformista. Vari membri della sua famiglia erano liberi pensatori, apertamente privi di credenze religiose convenzionali; egli, tuttavia, inizialmente non dubit\u00f2 della verit\u00e0 letterale della Bibbia. Frequent\u00f2 una scuola anglicana, poi a Cambridge studi\u00f2 teologia anglicana. Nonostante ci\u00f2, il contatto con la natura e la pratica scientifica cominciarono tuttavia a dar corso a un processo mentale che doveva portarlo su posizioni scettiche.\nIl viaggio sull'HMS \"Beagle\" e lo studio degli ecosistemi nel loro evolvere gli fece comprendere come non la finalit\u00e0, ma la casualit\u00e0 potesse giocare un ruolo fondamentale nei mutamenti del vivente. Darwin sottopose ad analisi rigorosa tutti gli scenari biologici che incontrava, rimanendo perplesso, per esempio, di fronte al fatto che le belle creature degli abissi oceanici fossero state create dove nessuno le poteva vedere, e rabbrividendo alla vista di una vespa che paralizzava bruchi e li offriva come cibo vivo alle proprie larve; consider\u00f2 che quest'ultimo caso era in contraddizione con la visione di William Paley di un progetto benefico.\nMentre era sul Beagle, Darwin era per\u00f2 rimasto ortodosso, e citava la Bibbia come un'autorit\u00e0 nella morale, ma aveva cominciato a vedere la storia del Vecchio Testamento come falsa e inaffidabile. Dopo il suo ritorno, investig\u00f2 la trasmutazione delle specie. Sapeva che i suoi amici naturalisti ecclesiastici la ritenevano un'orrenda eresia, che minava le giustificazioni miracolose per l'ordine sociale, e sapeva che tali idee rivoluzionarie erano sgradite specialmente in un momento in cui la posizione raggiunta dalla Chiesa anglicana era attaccata dai dissidenti radicali e dagli atei.\nMentre stava sviluppando segretamente la sua teoria della selezione naturale, continu\u00f2 a dare sostegno alla Chiesa locale e ad aiutare con il lavoro parrocchiale, ma di domenica faceva una passeggiata mentre la sua famiglia andava a messa. Charles Darwin rifer\u00ec nella sua biografia del nonno Erasmus Darwin, di come venissero fatte circolare delle storie false che sostenevano che Erasmus avesse invocato Ges\u00f9 sul letto di morte.\nStorie molto simili vennero fatte circolare dopo la morte di Charles, di cui la pi\u00f9 importante \u00e8 la \"Storia della Signora Speranza\", pubblicata nel 1915, che sosteneva che Darwin si fosse convertito sul suo letto di malattia. Tali storie sono state propagate da alcuni gruppi cristiani al punto da diventare leggende urbane, sebbene queste asserzioni siano state smentite dai figli e siano state rigettate come false dagli storici.\nMentre nell'edizione originale del 1859 Darwin non menzionava il Creatore, nelle successive edizioni lo aggiunse come inciso nella penultima frase dell'Origine: \"Nella vita, con le sue diverse forze, originariamente impresse \"dal Creatore\" in poche forme, o in una forma sola, vi \u00e8 qualcosa di grandioso; e mentre il nostro Pianeta ha continuato a ruotare secondo l'immutabile legge di gravit\u00e0, da un semplice inizio innumerevoli forme, bellissime e meravigliose, si sono evolute e continuano a evolversi\". Interrogato sull'uso del termine \u201ccreatore\u201d, Darwin rispose: \u201cMi sono a lungo pentito di aver ceduto all'opinione pubblica, e di aver usato il termine pentateucale di creazione, con il quale intendevo in realt\u00e0 dire \u201capparso\u201d per qualche processo interamente ignoto.\u201d\nNonostante le teorie di Darwin vengano comunemente ritenute un'alternativa alla presenza di un Creatore all'origine della vita (anche se la Chiesa cattolica e alcune altre denominazioni cristiane accettano l'evoluzionismo, senza considerare per\u00f2 la casualit\u00e0 il motore dell'evoluzione e credendo che l'anima infusa nell\"'homo sapiens\" sia diversa da quelle dei suoi predecessori), Darwin stesso appare come un uomo che continua a porsi domande - sia sul piano scientifico sia spirituale - piuttosto che come una persona che ha trovato risposte definitive. In una lettera datata 22 maggio 1860 indirizzata al botanico statunitense Asa Gray, coetaneo e strenuo difensore della teoria dell'evoluzione e della selezione naturale, Darwin espone la propria perplessit\u00e0 riguardo all'esistenza di un progetto benevolo, ma conclude: \"Non posso per niente accontentarmi di vedere questo meraviglioso Universo e soprattutto la natura dell'uomo e di dedurne che tutto \u00e8 il risultato di una forza cieca. Sono incline a vedere in ogni cosa il risultato di leggi specificamente progettate, mentre i dettagli, buoni o cattivi che siano, sono lasciati all'azione di ci\u00f2 che si pu\u00f2 chiamare caso. Non che questa opinione mi soddisfi del tutto. Percepisco nel mio intimo che l'intera questione \u00e8 troppo profonda per l'intelligenza umana. \u00c8 come se un cane tentasse di speculare sulla mente di Newton, ognuno speri e creda come pu\u00f2\".\nDarwin ebbe dunque pensieri piuttosto altalenanti durante la sua vita in merito alla religione e a Dio, e cos\u00ec si espresse nella sua \"Autobiografia\":\n e in una lettera cos\u00ec rispondeva: \"Ma potrei dire che l'impossibilit\u00e0 di concepire che quest'universo grandioso e meraviglioso, con i nostri s\u00e9 coscienti, sia scaturito dal caso, a me pare l'argomento principe a favore dell'esistenza di Dio; ma sebbene questo sia un argomento di valore effettivo, io non sono mai stato in grado di decidermi. Sono consapevole che se si ammette una causa prima, la mente brama ancora di sapere da dove questa \u00e8 venuta, come si \u00e8 generata.\".\nSul considerarsi ateo afferm\u00f2: \"Nelle mie fluttuazioni pi\u00f9 estreme, non sono mai stato un ateo nel senso di negare l'esistenza di un dio. Ritengo generalmente (e sempre di pi\u00f9 invecchiando), ma non sempre, che agnostico corrisponderebbe alla definizione pi\u00f9 corretta della mia condizione intellettuale\".\nInfluenza sui posteri.\nSe l'uomo del XXI secolo osserva il mondo con un atteggiamento differente rispetto agli uomini nati durante l'epoca vittoriana, uno dei principali artefici di questo mutamento \u00e8 certamente Darwin, per una serie di motivi:\nOpere.\nLettere e corrispondenza.\nTutta la corrispondenza scientifica di Darwin, che il naturalista scambiava attivamente con gli studiosi del suo tempo, \u00e8 stata resa disponibile in rete tramite il Darwin Correspondence Project dall'Universit\u00e0 di Cambridge. Fra i principali corrispondenti di Darwin vi sono: Charles Lyell uno dei fondatori della Geologia, Asa Gray e Joseph Dalton Hooker botanici, Thomas Henry Huxley zoologo e impetuoso difensore della teoria evolutiva nei dibattiti pubblici, e Alfred Russel Wallace il naturalista che, contemporaneamente a Darwin, intu\u00ec il problema delle variazioni della specie.\nLe scuse della Chiesa anglicana.\nNel 2009, a duecento anni dalla nascita di Darwin, la Chiesa anglicana decise di scusarsi in maniera ufficiale per non aver compreso la teoria dell'evoluzione.\nIl Darwin Day.\nNel Regno Unito, ci fu uno speciale commemorativo in cui si rilasci\u00f2 una moneta da due sterline che mostrava un ritratto di Darwin di fronte a uno scimpanz\u00e9 circondato dalla scritta 1809 - DARWIN - 2009, e nel bordo l'iscrizione 'SULLA ORIGINE DELLE SPECIE 1859'. Il collettore della medaglia sar\u00e0 rilasciato come premio, e durante l'anno le monete saranno disponibili da parte di banche e uffici postali al valore nominale. Per celebrare la vita di Darwin e dei suoi risultati, la BBC ha commissionato numerosi programmi televisivi e radiofonici noti collettivamente come la BBC Darwin Season. Nel settembre 2008, per la Chiesa d'Inghilterra il 200\u00ba anniversario della sua nascita \u00e8 stato un momento di ricordo e di scuse nei confronti di Darwin \"Le incomprensioni sono nate dalla nostra prima reazione sbagliata, incoraggiando altri a fraintendere le nostre intenzioni\".\nIl Darwin Day \u00e8 diventato una celebrazione annuale, il bicentenario della nascita di Darwin e il 150\u00ba anniversario della pubblicazione di \"L'origine delle specie\", vengono celebrati da eventi e pubblicazioni in tutto il mondo."}
{"id": "2433893", "revid": "339392", "url": "https://it.wikipedia.org/wiki?curid=2433893", "title": "Provincia dell'Hebei", "text": ""}
{"id": "2433895", "revid": "24859654", "url": "https://it.wikipedia.org/wiki?curid=2433895", "title": "Saarbruck", "text": ""}
{"id": "2433902", "revid": "287204", "url": "https://it.wikipedia.org/wiki?curid=2433902", "title": "Sminamento", "text": "Lo sminamento \u00e8 il processo di rimozione di mine terrestri o navali.\nCi sono due tipi diversi di ricerca e di rimozione delle mine: quello umanitario e quello militare.\nMilitare.\nIn questo caso la velocit\u00e0 \u00e8 vitale, la priorit\u00e0 \u00e8 quindi creare nel campo minato un passaggio sicuro per truppe, automezzi o navi nel minor tempo disponibile. Questo per ragioni tattiche, ma anche perch\u00e9 le unit\u00e0 sminatrici potrebbero essere sotto il fuoco nemico. In questa situazione \u00e8 possibile che la pulizia sia imperfetta ed alcune mine non vengano scoperte.\nI metodi di individuamento e di rimozione sono pi\u00f9 veloci, ma non esatti ed includono tutti i sistemi che individuano e rimuovono contemporaneamente come i sistemi di rimozione meccanica, il bombardamento a tappeto o l'uso dei siluri Bangalore. Questo tipo di operazione vengono affidate alle squadre di genieri, le quali anche mediante l'utilizzo di bulldozer corazzati sono in grado di sminare anche vaste aree.\nUmanitario.\nQuesto tipo di sminamento consiste solitamente nell'individuazione della mina e nel suo disinnesco. Quest'ultima fase \u00e8 relativamente semplice e veloce, mentre l'individuazione \u00e8 il problema principale in termini di tempo e costi.\nLo sminamento umanitario richiede un periodo di relativa pace ed \u00e8 costituito da un intensivo periodo di ricerca per localizzare le mine e far tornare l'area utilizzabile ai civili. In questo caso l'accuratezza \u00e8 pi\u00f9 importante della velocit\u00e0 in modo da evitare danni ai civili dopo la rioccupazione dell'area. Le operazioni sono spesso svolte da compagnie civili sotto l'egida dell'ONU. Nelle aree di conflitto \u00e8 inoltre possibile trovare pericolosi ordigni inesplosi. In questo caso l'intervento \u00e8 detto di \"pulizia del campo di battaglia\"\n Spesso queste operazioni di pulizia sono condizioni necessarie perch\u00e9 su quello stesso territorio possano avere inizio altri programmi umanitari.\nMetodi di individuazione umanitari.\nI metodi principali usati per individuare le mine sono la ricerca manuale con il metal detector, l'utilizzo di animali (come i cani) e l'utilizzo di sistemi meccanici. Un'organizzazione, la APOPO , sta addestrando ratti alla ricerca delle mine in Africa. Nella maggior parte delle circostanze, per\u00f2, l'unico metodo che tiene fede a tutti i requisiti ONU \u00e8 la ricerca manuale.\nQuesto processo \u00e8 lento e costoso, ma \u00e8 potenzialmente il pi\u00f9 sicuro se le procedure vengono seguite correttamente\nIndividuazione tramite metal-detector.\nI Metal detector furono usati per la prima volta per scovare le mine dagli Inglesi nella Seconda guerra mondiale dopo la loro invenzione da parte dell'ingegnere polacco J\u00f3zef Kosacki. \nIl primo passo \u00e8 la scansione dell'area con il metal detector che pu\u00f2 rilevare la maggior parte delle mine, ma spesso d\u00e0 dei falsi positivi. Alcune mine moderne vengono per\u00f2 costruite con il minor quantitativo possibile di metallo e quindi sono difficili da individuare. Sono state inoltre prodotte mine che non contengono metallo, ma sono rare. Le aree in cui il metal-detector trova qualcosa devono essere sondate fino al ritrovamento effettivo della mina o dell'oggetto metallico che ha fatto scattare lo strumento.\nIndividuazione tramite animali.\nSolitamente sono cani che, attraverso l'olfatto, individuano l'esplosivo presente nelle mine. La ONG APOPO, con sede in Belgio e in Tanzania, conduce da anni un progetto di addestramento dei ratti giganti del Gambia che sfrutta il loro olfatto per la ricerca di mine anti-uomo e focolai di tubercolosi. I ratti addestrati dall'APOPO sono stati impiegati con successo nello sminamento di diverse zone di Mozambico, Angola, Thailandia, Laos, Vietnam e Cambogia, dove sono stati appositamente importati dall'Africa.\nPesano sensibilmente meno dei cani e si fanno quindi preferire perch\u00e9 non fanno esplodere le mine. Il loro addestramento \u00e8 inoltre molto meno costoso di quello dei cani. Per questo prezioso contributo sono conosciuti anche come HeroRats (ratti eroi)..\nIndividuazione tramite sistemi meccanici.\nSi svolge tramite l'utilizzo di speciali macchinari detti sminatori. In passato erano usati sia in campo umanitario che militare, ma adesso vengono utilizzati per verifica su aree sulle quali non \u00e8 confermata la presenza di mine o su cui hanno gi\u00e0 lavorato altri sistemi.\nIl macchinario consiste in un veicolo che viene guidato sopra le mine ed \u00e8 dotato di un sistema anteriore per farle esplodere. Il mezzo deve assorbire l'esplosione senza subire danni. Esistono veicoli con cabina di guida corazzata oppure a guida remota.\nI sistemi usati sono:"}
{"id": "2433906", "revid": "352448", "url": "https://it.wikipedia.org/wiki?curid=2433906", "title": "Canale interno occidentale", "text": ""}
{"id": "2433907", "revid": "884077", "url": "https://it.wikipedia.org/wiki?curid=2433907", "title": "Trofeo World Rugby Under-20", "text": "Il Trofeo World Rugby Under-20 () \u00e8 una competizione internazionale di rugby a 15 organizzata da World Rugby e destinata a squadre nazionali composte da giocatori dell'et\u00e0 massima di 20 anni.\nIstituito nel 2008 come Trofeo mondiale giovanile di rugby () dell'allora International Rugby Board, \u00e8 il torneo cadetto Under-20 parallelo al Campionato World Rugby Under-20, la competizione principale.\nEsso \u00e8 riservato alle squadre nazionali di seconda fascia di detta categoria d'et\u00e0, le quali non prendono parte alla competizione principale, il Campionato World Rugby Under-20. Esiste un meccanismo di promozione e retrocessione tra le due competizioni, per cui la prima classificata del Trofeo viene promossa all'edizione successiva del campionato e l'ultima classificata del campionato viene retrocessa all'edizione successiva del trofeo.\nLa prima edizione del Trofeo \u00e8 stata istituita nel 2008, lo stesso anno in cui ha preso il via il torneo principale. Il primo Paese a ospitare tale competizione \u00e8 stato il Cile, e la prima nazionale Under-20 a vincerla \u00e8 stata quella dell'Uruguay."}
{"id": "2433908", "revid": "352448", "url": "https://it.wikipedia.org/wiki?curid=2433908", "title": "Canale cretacico", "text": ""}
{"id": "2433910", "revid": "126257", "url": "https://it.wikipedia.org/wiki?curid=2433910", "title": "Ferrari 365 P2/3", "text": ""}
{"id": "2433911", "revid": "330270", "url": "https://it.wikipedia.org/wiki?curid=2433911", "title": "Never Land", "text": ""}
{"id": "2433913", "revid": "352448", "url": "https://it.wikipedia.org/wiki?curid=2433913", "title": "Mare interno del Nord America", "text": ""}
{"id": "2433916", "revid": "310175", "url": "https://it.wikipedia.org/wiki?curid=2433916", "title": "Ferrari P2/3", "text": ""}
{"id": "2433918", "revid": "352448", "url": "https://it.wikipedia.org/wiki?curid=2433918", "title": "Mare Niobraran", "text": ""}
{"id": "2433925", "revid": "1543377", "url": "https://it.wikipedia.org/wiki?curid=2433925", "title": "Emidio Salomone", "text": "Cresciuto all'ombra di Vittorio Carnovale, divent\u00f2 ben presto attivo nel campo del traffico di stupefacenti, del gioco clandestino e dell'usura nel quadrante di Ostia.\nSfuggito nel novembre del 2004 ad un blitz delle forze dell'ordine contro gli ultimi componenti della Banda della Magliana, nel quale finirono in manette 18 persone, Salomone venne poi arrestato in Danimarca nel 2005 ma, rimesso in libert\u00e0 prima ancora di essere estradato dopo una decisione del Tribunale del Riesame di Roma, era rientrato in Italia dove aveva ripreso a lavorare nel racket delle estorsioni, dell'usura e del traffico di droga ad Ostia.\nMuore il 4 giugno 2009, assassinato da due killer in moto che gli sparano due colpi di pistola al volto, davanti a una sala giochi di via Cesare Maccari ad Acilia, nella periferia di Roma.\nIl 12 settembre del 2011 finisce in manette Massimo Longo con l'accusa di essere il mandante del delitto Salomone il cui movente sarebbe stato lo spaccio di eroina nella piazza di Acilia."}
{"id": "2433926", "revid": "6923", "url": "https://it.wikipedia.org/wiki?curid=2433926", "title": "Kimi ga yo", "text": " \u00e8 l'inno nazionale del Giappone. Con la durata di 11 battute per 32 caratteri, \"Kimigayo\" \u00e8 anche uno degli inni nazionali pi\u00f9 brevi attualmente in uso.\nIl testo, leggermente modificato, riprende una poesia (waka) di autore anonimo inclusa nella raccolta \"Kokinsh\u016b\" risalente al periodo Heian (794-1185). Se il titolo \"Kimigayo\" \u00e8 solitamente tradotto con \"Il regno dell'imperatore\", non \u00e8 stata stabilita per legge alcuna traduzione ufficiale n\u00e9 del titolo, n\u00e9 del testo.\nDal 1868 al 1945 \"Kimigayo\" \u00e8 stato l'inno nazionale dell'Impero giapponese. Al termine della seconda guerra mondiale, in seguito alla resa incondizionata dell'Impero, \"Kimigayo\" mantenne di fatto la funzione di inno nazionale fino al 1999, anno in cui venne legalmente riconosciuto con l'entrata in vigore della Legge sulla bandiera e inno nazionale.\nSin dagli inizi della monarchia parlamentare giapponese, vi furono per\u00f2 polemiche riguardanti la sua esecuzione durante le cerimonie pubbliche. Infatti, insieme con la bandiera Hinomaru, \"Kimigayo\" \u00e8 stato spesso percepito come simbolo residuo del nazionalismo, dell'imperialismo e del militarismo giapponese e la sua compatibilit\u00e0 con l'attuale democrazia parlamentare \u00e8 stata al centro di numerosi dibattiti.\nEtimologia.\nSin dal periodo Heian (dal VIII al XII secolo), il termine \"kimin\" veniva usato sia come sostantivo per indicare l'imperatore o il proprio signore, sia come sostantivo onorifico o suffisso per indicare una persona, sia, pi\u00f9 comunemente, come pronome personale informale \"tu\". Prima del periodo Nara per\u00f2, l'imperatore veniva spesso chiamato \"\u014dkimi\" (grande signore), per questo motivo non \u00e8 certo se originariamente il significato del termine \"kimin\" in \"kimingayo\" coincidesse o no con quello di imperatore.\nNel periodo Kamakura, \"Kimigayo\" veniva usato come canzone festosa tra i samurai e in seguito divenne popolare tra il popolo durante il periodo Edo. Nell'ultimo periodo Edo, \"Kimigayo\" veniva usato nell'\u014coku (l'harem del castello di Edo) e nel dominio di Satsuma (attuale prefettura di Kagoshima) come canzone celebrativa per il nuovo anno. Dopo la Restaurazione Meiji, i samurai del dominio di Satsuma presero il controllo del governo imperiale ed adottarono \"Kimigayo\" come inno. Da questo momento, fino alla sconfitta giapponese al termine della seconda guerra mondiale, il suo significato venne a coincidere con il lungo regno dell'imperatore. Nel 1947, con l'adozione della Costituzione, la figura dell'imperatore perse la natura divina del suo potere divenendo simbolo dello stato e dell'unit\u00e0 popolare.\nNel 1999, durante la delibera della Legge sulla bandiera e inno nazionale, furono effettuate ripetutamente delle interrogazioni, al fine di dare al termine Kimi-ga-yo una definizione ufficiale. La prima proposta venne data dall'allora Capo di gabinetto Hiromu Nonaka secondo il quale il termine \"kimi\", dovesse assumere il significato di \"imperatore come simbolo del Giappone\" (secondo l'articolo 1 della Costituzione giapponese) e l'intero testo dell'inno dovesse essere inteso come augurio per la pace e la prosperit\u00e0 del Giappone. In seguito, il primo ministro Keiz\u014d Obuchi conferm\u00f2 questo significato con la seguente dichiarazione datata 29 giugno 1999:\n\"Kimi\" indica l'Imperatore, il quale \u00e8 il simbolo dello Stato e dell'unit\u00e0 del popolo, la cui posizione deriva dal consenso basato sulla volont\u00e0 dei cittadini giapponesi, che detengono il potere sovrano. La frase \"Kimigayo\" indica il nostro Stato, il Giappone ed \u00e8 ragionevole ritenere il significato del testo di \"Kimigayo\" come un desiderio per una prosperit\u00e0 e pace duratura per il nostro paese.\nPartiti in opposizione al Partito Liberal Democratico, che allora aveva il controllo del governo, contestarono fortemente i significati di \"kimi\" e \"Kimigayo\" indicati da Obuchi. Dal Partito Democratico fu evidenziata la mancanza di eventuali legami storici con i significati dati dal governo. Il pi\u00f9 duro tra i critici fu Kazuo Shii, presidente del Partito Comunista, che sostenne fermamente che al Giappone non potesse essere associato ad un termine che auspicasse semplicemente un lungo regno per l'imperatore. Shii contest\u00f2 anche l'uso della canzone come inno nazionale poich\u00e9 non riteneva appropriata, per una nazione democratica, un motivo riguardante l'imperatore.\nStoria.\nImpero giapponese (1868\u20131945).\nIl testo apparve per la prima volta nell'antologia \"Kokinsh\u016b\",\" \"come poema anonimo. La poesia venne inclusa in diverse antologie e usata in seguito come canzone propiziatoria per una lunga vita da persone di tutte le stature sociali. A differenza della versione utilizzata nell'attuale inno nazionale, la poesia iniziava originalmente con \"Waga Kimi wa\" ('tu, mio padrone') invece di \"Kimiga Yo wa\" ('il tuo regno').\nNel 1869, John William Fenton, un capobanda militare irlandese in visita, si rese conto che il Giappone non possedeva un inno nazionale e sugger\u00ec a \u014cyama Iwao, un ufficiale del Dominio di Satsuma e futuro capo supremo dell'esercito giapponese, di crearne uno. \u014cyama convenne e influenzato da Fenton scelse Kimiga Yo wa come testo (basandosi forse sulla sua somiglianza con l'inno nazionale britannico) e chiese all'irlandese di comporre la melodia. Con solo due o tre settimane per scrivere la musica e pochi giorni per le prove, Fenton debutt\u00f2 con l'inno innanzi all'imperatore nel 1870. Questa fu la prima versione di \"Kimigayo\", che fu scartata a causa della \"mancanza di solennit\u00e0\" della melodia. Tuttavia, questa versione viene ancora eseguita annualmente al santuario \"My\u014dk\u014dji \"a Yokoama.\nNel 1880, il Ministero della famiglia imperiale adott\u00f2 una nuova melodia composta da Yoshiisa Oku e Akimori Hayashi, un allievo di Fenton. Il compositore \u00e8 spesso indicato come Hiromori Hayashi che era il loro supervisore e il padre di Akimori. Anche se la melodia si basa sulla tradizionale musica di corte, \u00e8 composta con uno stile misto, influenzato dagli inni occidentali e da alcuni elementi dell'arrangiamento di Fenton. Il musicista tedesco Franz Eckert riarrangi\u00f2 l'inno secondo modi gregoriani per strumenti occidentali creando la seconda e attuale versione di \"Kimigayo\". Il nuovo inno nazionale fu eseguito per la prima volta al palazzo imperiale in occasione del compleanno dell'Imperatore Meiji, il 3 novembre dello stesso anno. Il governo adott\u00f2 formalmente \"Kimigayo\" come inno nazionale nel 1888 e furono inviate copie della musica e del testo oltreoceano per eventuali cerimonie diplomatiche. Nel 1893, l'inno venne incluso nelle cerimonie delle scuole pubbliche grazie al Ministero dell'educazione.\nAll'inizio del XX secolo, \"Kimigayo\" era ancora associato all'idea di onorare l'imperatore. In un documento proveniente da Osaka del 1904 \"Kimigayo\" veniva definito come una canzone per la famiglia reale e non per l'intero stato. Inoltre Uchimura Kanzo, un leader cristiano in Giappone, dichiar\u00f2 che l'inno non esprimeva i sentimenti di un popolo e il suo fine era semplicemente quello di lodare l'imperatore. I giapponesi non ebbero familiarit\u00e0 con \"Kimigayo\" come inno fino a quando non vi fu un'ondata di celebrazioni dopo le vittorie nella prima guerra sino-giapponese e nella guerra russo-giapponese.\nDopoguerra (1945\u2013presente).\nDal 1945 al 1999.\nDurante l'occupazione americana del Giappone non vi furono direttive dal Comandante supremo delle forze alleate al fine di limitare l'uso dell'inno da parte del governo giapponese, come invece accadde per l'uso della bandiera Hinomaru. L'utilizzo dell'inno fu invece incoraggiato nelle scuole, al fine di promuovere il patriottismo e l'emittente nazionale NHK inizi\u00f2 ad usare la canzone per annunciare l'inizio e la fine della sua programmazione.\nDal 1999.\nLa Legge sulla bandiera e inno nazionale fu approvata nel 1999, e scelse sia la \"Hinomaru\" che l'inno \"Kimigayo\" come simboli nazionali del Giappone. L'approvazione della legge fu sollecitata dal suicidio di un dirigente scolastico a Hiroshima che non riusc\u00ec a risolvere una controversia tra il consiglio scolastico e i suoi insegnanti riguardo all'utilizzo della Hinomaru e dell'inno.\nProtocollo.\nIl testo e la notazione musicale dell'inno furono regolamentate nella seconda appendice della Legge sulla bandiera e inno nazionale. Lo spartito musicale mostra un arrangiamento vocale in cui non viene menzionato il tempo e il testo scritto in hiragana. L'inno \u00e8 composto in 4/4 nel modo dorico. La legge non fornisce dettagli su come mostrare rispetto durante l'esecuzione dell'inno, ma alcuni enti locali e alcune organizzazioni private suggeriscono o richiedono alcuni protocolli da seguire. Per esempio, una direttiva del Governo Metropolitano di Tokyo dell'Ottobre del 2003, richiedeva che gli insegnanti stessero in piedi durante l'inno nazionale nelle cerimonie di laurea. Una volta in piedi gli insegnanti erano tenuti a cantare l'inno rivolti alla bandiera. La Legge sulla bandiera e inno nazionale inoltre non stabilisce in che occasioni debba essere eseguito l'inno. Esso comunque viene generalmente suonato durante eventi sportivi tenuti in Giappone o durante manifestazioni sportive internazionali in cui il Giappone gareggia con una squadra in competizione. Nei tornei di sumo, \"Kimigayo\" viene suonato prima della cerimonia di premiazione.\nScuole pubbliche.\nDalla fine della seconda guerra mondiale, il Ministero dell'Educazione ha pubblicato rapporti e regolamenti per promuovere l'uso dell\"'Hinomaru \"e del \"Kimigayo\" presso le scuole sotto la loro competenza. Questa tendenza fu in seguito ampliata fino ad includere entrambi i simboli nelle feste nazionali e durante eventi e cerimonie.\nNel 1999 il Ministero dell'educazione sanc\u00ec che \"nelle cerimonie inaugurali e di diploma, le scuole devono alzare la bandiera del Giappone e dare istruzione agli studenti al fine di intonare l'inno nazionale \"Kimigayo\", data l'importanza della bandiera e dell'inno stessi.\"\nPercezione al giorno d'oggi.\nSecondo alcuni sondaggi condotti da alcuni media, la maggior parte del popolo giapponese percepiva \"Kimigayo\" come inno nazionale anche prima del passaggio della legge sulla bandiera e inno nazionale del 1999. Nonostante questo, rimangono alcune controversie riguardanti l'uso dell'inno nelle scuole."}
{"id": "2433934", "revid": "889336", "url": "https://it.wikipedia.org/wiki?curid=2433934", "title": "Carlos de los Cobos", "text": "Carriera.\nClub.\nHa giocato per le \"\u00c1guilas\" del Club Am\u00e9rica dove a fianco di H\u00e9ctor Zelada, Javier Aguirre, Alfredo Tena, Cristobal Ortega e altri vinse quattro titoli; ha legato particolarmente la sua carriera ai Gallos Blancos de Quer\u00e9taro, dove ha giocato in vari periodi, e con i quali ha iniziato e terminato la carriera da calciatore, e al Monterrey.\nNazionale.\nDa difensore gioc\u00f2 i mondiali di casa nel 1986, giocando titolare vestendo la maglia numero 6.\nAllenatore.\nHa allenato Club Am\u00e9rica, Quer\u00e9taro, Celaya, Irapuato e fece da vice allenatore a Manuel Lapuente durante , guidando poi la Nazionale Olimpica durante .\nIl 28 agosto 2006 fu nominato da Rodrigo Calvo, presidente della Federaci\u00f3n Salvadore\u00f1a de F\u00fatbol, allenatore della Nazionale centroamericana fino al 2010, iniziando l'incarico il 3 settembre dello stesso anno."}
{"id": "2433943", "revid": "2006282", "url": "https://it.wikipedia.org/wiki?curid=2433943", "title": "Bojan Kurajica", "text": "Biografia.\nNato a Lubiana, si trasfer\u00ec con la famiglia a pochi anni d'et\u00e0 a Spalato in Croazia.\nNel 1965 vinse a Barcellona il campionato del mondo juniores (under-20), superando il favorito Robert H\u00fcbner. Ottenne di conseguenza il titolo di Maestro Internazionale.\nNel 1974 si classific\u00f2 3\u00ba con Boris Spasskij al torneo di Solingen, dietro a Le\u016d Paluhae\u016dski e Lubomir Kavalek, ottenendo la norma definitiva di Grande maestro.\nNel 1992 si \u00e8 iscritto alla federazione scacchistica della Bosnia ed Erzegovina e gioca da quell'anno per tale paese in tutte le competizioni.\nPartecip\u00f2 dal 1980 al 2006 a dieci Olimpiadi (due volte con la Jugoslavia e otto con la Bosnia-Erzegovina). Vinse una medaglia di bronzo di squadra alle olimpiadi di Mosca 1980 e una medaglia d'argento di squadra alle olimpiadi di Mosca 1994.\nCon la squadra del \"Bosna Sarajevo\" ha vinto quattro campionati europei per club (\"European Chess Club Cup\"): nel 1994 a Lione, nel 1999 a Bugojno, nel 2000 a Neum e nel 2002 a Kallithea\nNel 1997 partecip\u00f2 al torneo dei candidati di Groninga, valido per designare lo sfidante di Anatolij Karpov per il campionato del mondo FIDE 1998. Il torneo era organizzato con il sistema dell'eliminazione diretta (\"knock-out\") e nel primo turno Kurajica perse 1,5-2,5 contro il peruviano Julio Granda Z\u00fa\u00f1iga.\nTra gli altri principali risultati:\nAttualmente ha la doppia nazionalit\u00e0 croata e bosniaca.\nNel 2009 ha presentato domanda alla FIDE per cambiare la federazione di appartenenza da quella della Bosnia-Erzegovina a quella della Croazia.\nHa raggiunto il record personale nel rating FIDE nel gennaio 2001, con 2567 punti Elo."}
{"id": "2433945", "revid": "433605", "url": "https://it.wikipedia.org/wiki?curid=2433945", "title": "Castello di Cusano Mutri", "text": "Il castello di Cusano Mutri era una architettura medievale che dominava il centro storico di Cusano Mutri e di cui oggi restano alcuni ruderi.\nStoria.\nSull'origine del castello non si ha alcuna documentazione scritta anche se un forte era gi\u00e0 citato nella bolla di papa Felice III che nel 490 elesse il primo parroco della chiesa di san Pietro, sita appunto presso le mura del castello come ancora oggi.\nL'attuale costruzione \u00e8 per\u00f2 da includere nell'insieme delle fortificazioni che i Sanframondi costruirono entro la met\u00e0 del XIII secolo nei loro feudi.\nIl castello venne assaltato nel 1780 durante una insurrezione di contadini che lo diedero alle fiamme.\nDescrizione.\nI ruderi dell'edificio sono maggiormente visibili in piazza Lago dove sono ancora siti su di uno sperone di roccia.\nGrazie ad un documento del XVIII secolo trovato negli archivi parrocchiali \u00e8 stato possibile ricostruire la distribuzione interna degli ambienti.\nAlla destra del castello sorgeva la chiesa di San Pietro, ancora oggi esistente e dove i feudatari vi accedevano tramite un passaggio interno che conduceva ad un corretto a loro riservato. Al centro del fabbricato era un ampio cortile in parte coperto sul quale si affacciavano le camere per i forestieri, l'accesso allo studio ed alla cantina ed una stalla per otto cavalli. Per una scala si accedeva al grande salone che, illuminato da tre finestre, dava verso est. Seguivano l'anticamera, la cucina, la dispensa, il granaio, cinque camere ed infine la torre a due piani con una comoda cisterna e che nel '700 era usata come colombaia."}
{"id": "2433950", "revid": "729019", "url": "https://it.wikipedia.org/wiki?curid=2433950", "title": "Isola di Adak", "text": "L'isola di Adak (Adaax in aleutino) \u00e8 un'isola che fa parte delle isole Andreanof nell'arcipelago delle Aleutine in Alaska. La citt\u00e0 di Adak, situata sull'isola, \u00e8 la citt\u00e0 pi\u00f9 meridionale dell'Alaska.\nL'isola copre un'area di 711,18\u00a0km\u00b2 rendendola la 25\u00aa isola pi\u00f9 grande degli Stati Uniti. Il punto pi\u00f9 alto \u00e8 Mount Moffett con i suoi 1.196\u00a0m."}
{"id": "2433951", "revid": "190231", "url": "https://it.wikipedia.org/wiki?curid=2433951", "title": "Arcipelago delle Aleutine", "text": ""}
{"id": "2433952", "revid": "767487", "url": "https://it.wikipedia.org/wiki?curid=2433952", "title": "La ragazza del mio migliore amico", "text": "La ragazza del mio migliore amico (\"My Best Friend's Girl\") \u00e8 un film commedia romantica del 2008 diretto da Howard Deutch, interpretato da Dane Cook, Kate Hudson, e Jason Biggs.\nIl film \u00e8 uscito nelle sale italiane il 19 giugno 2009 su distribuzione Eagle Pictures.\nTrama.\nAlexis \u00e8 una ragazza intelligente, bella e ostinata, ed \u00e8 la donna dei sogni di Dustin. Dopo solo cinque settimane, per\u00f2, Dustin diventa ossessivo a tal punto da indurre Alexis ad allentare i rapporti, definitivamente. Dustin, disperato e distrutto prova in ogni modo a riconquistarla e chiede aiuto al suo miglior amico Tank, lo specialista nel \"recupero rapporti\". Tank, maestro nel sedurre e \"maltrattare\" le donne, viene infatti ingaggiato da ragazzi appena scaricati per riconquistare le loro ex: le porta fuori e fa in modo che sia il peggior appuntamento della loro vita. L'esperienza \u00e8 cos\u00ec orribile che le sventurate non possono fare altro che tornare felici e di corsa tra le braccia dei loro ex. Ma quando Tank mette in atto la sua strategia con Alexis, la sua vita prende una svolta decisiva: Alexis infatti \u00e8 la prima donna che capisce il suo gioco, e Tank presto si trova diviso tra l'amicizia con Dustin e questa nuova e strana attrazione per la ragazza del suo migliore amico. Far\u00e0 quindi in modo che Dustin abbia un'altra possibilit\u00e0, ma durante il matrimonio della sorella di Alexis, Tank perder\u00e0 la fiducia della ragazza facendosi odiare in modo (quasi) definitivo. Tre mesi dopo Tank frequenta un'altra ragazza quando Alexis arriva nello stesso locale e lo umilia rivelando alla nuova amica ci\u00f2 che lui le ha fatto e dicendogli di essere incinta, cos\u00ec come la sorella a cui il matrimonio \u00e8 saltato. Dopo una serie di dispetti e umiliazioni i due si baciano davanti a tutti i clienti mentre Dustin, persa Alexis per sempre, si innamora di Ami, amica di Alexis, che rivela avere le sue stesse perversioni.\nProduzione.\nLocation.\nIl film \u00e8 ambientato a Boston. Nell'ultima scena in esterni Kate Hudson e Dane Cook fanno jogging per le vie della citt\u00e0 e il regista non rinuncia ad alcune inquadrature ad effetto su luoghi pittoreschi come il Bunker Hill Monument, il Prudential Building e la Scientist Mother Church."}
{"id": "2433953", "revid": "86599", "url": "https://it.wikipedia.org/wiki?curid=2433953", "title": "20451 Galeotti", "text": "20451 Galeotti \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a e da un'eccentricit\u00e0 di 0,2049270, inclinata di 5,81381\u00b0 rispetto all'eclittica.\nL'asteroide \u00e8 dedicato al fisico italiano Piero Galeotti."}
{"id": "2433969", "revid": "33689", "url": "https://it.wikipedia.org/wiki?curid=2433969", "title": "Yahya ibn Sarafyun", "text": "Biografia.\nNulla si conosce della sua vita, salvo che era cristiano e che visse nella seconda met\u00e0 del IX secolo. \nOpere.\nScrisse in siriaco, ma conserviamo le sue opere soltanto in traduzioni greche ed arabe. \nAbbiamo due sue opere che portano lo stesso titolo: uno chiamato \"Aphorismi Magni Momenti de Medicina Practica\", l'altro intitolato \"Kit\u0101b al-kunn\u0101sh\" (Il taccuino per appunti), che \u00e8 stato pubblicato sotto svariati nomi: \"Pandectae\", \"Aggregator\", \"Breviarium\", \"Practica\" e \"Therapeutica Methodus\". Oggetto del suo lavoro era radunare ed esporre in forma sintetica le opinioni dei medici greci e arabi sulle malattie e il loro trattamento terapeutico. Egli riporta anche le teorie di Alessandro di Tralles, un autore poco conosciuto anche da altri autori di opere mediche del mondo islamico."}
{"id": "2433970", "revid": "729019", "url": "https://it.wikipedia.org/wiki?curid=2433970", "title": "King Kong Bundy", "text": "Durante la sua carriera di lottatore \u00e8 stato per due volte Campione Mondiale WCWA e una volta AWA Southern Heavyweight Champion. Bundy ha vinto anche altri numerosi titoli minori.\nCarriera.\nPesando 212\u00a0kg, King Kong Bundy si present\u00f2 nel mondo del wrestling come una presenza imponente, quasi grottesca. Di colorito perennemente pallido e con un corpo completamente glabro, veniva spesso paragonato all'omino della Michelin, in aperto contrasto con il suo costume da lotta nero. L'annunciatore Gorilla Monsoon descriveva Bundy come \"\u00abun condominio che cammina\u00bb.\" Alla cerimonia d'inaugurazione della prima edizione di WrestleMania nel 1985, il commentatore Jesse Ventura sottoline\u00f2 il fatto che \"\u00abla schiena di Bundy era talmente grossa che poteva essere usata come schermo per proiettarci i film nei drive-in\u00bb.\"\nPallies prese il nome d'arte di King Kong Bundy durante lo svolgimento di una storyline mentre lavorava nella World Class Championship Wrestling. Fu scoperto, allenato e lanciato sulle scene con il nome di Big Daddy Bundy dalla famiglia Von Erich. Portava blue-jeans legati con una corda ed era un face. Dopo una disputa con i Von Erich, Chris Pallies venne reclutato dal manager Gary Hart e il suo personaggio fu totalmente rimodellato diventando il terribile King Kong Bundy, mostro senza cuore e piet\u00e0 per gli avversari sul ring. Durante il feud con i Von Erich, perse i capelli diventando completamente calvo, tratto che lo contraddistinguer\u00e0 per tutto il prosieguo della carriera.\nWorld Wrestling Federation (1985-1988).\nSebbene abbia combattuto in svariate federazioni come la American Wrestling Association e la National Wrestling Alliance, Bundy \u00e8 principalmente conosciuto per il periodo passato nella World Wrestling Federation tra il 1985 e il 1988, quando ebbe celebri rivalit\u00e0 con Andr\u00e9 the Giant e con il Campione WWF Hulk Hogan.\nBundy \u00e8 celebre anche per la sua abitudine di chiedere all'arbitro di contare fino a cinque durante lo schienamento del suo avversario al posto del solito conteggio di tre, per sottolineare il suo completo dominio sul malcapitato di turno. Viene anche ricordato per la seconda vittoria pi\u00f9 veloce nella storia di \"WrestleMania\", quando schien\u00f2 S.D. Jones a WrestleMania I nel 1985. Il match dur\u00f2 in tutto 23 secondi.\nNel 1985 Bundy si scontr\u00f2 diverse volte con Andr\u00e9 the Giant, un feud che inizi\u00f2 quando Bundy interfer\u00ec in un match di Andr\u00e9 e lo attacc\u00f2 brutalmente provocandogli (nella storyline) un serio infortunio allo sterno. Si scontrarono per diversi mesi, i match pi\u00f9 interessanti furono un paio di incontri di coppia al \"Saturday Night's Main Event\" di fine 1985, dove Bundy e l'altra nemesi di Andr\u00e9, Big John Studd, combatterono prima contro Andr\u00e9 e Tony Atlas e dopo con Andr\u00e9 e Hulk Hogan.\nFaida con Hulk Hogan.\nIn un match al \"Saturday Night's Main Event\", Hogan stava combattendo contro Don Muraco quando fu assalito da Bundy e dal suo manager di allora, Bobby \u201cThe Brain\u201d Heenan, ci\u00f2 diede origine ad un feud tra Hogan e Bundy. Secondo l'autobiografia di Hulk Hogan, \"Hollywood Hulk Hogan\", sebbene l'infortunio riportato a causa dell'assalto di Bundy non fosse della gravit\u00e0 di quello presentato sulla scena, e servisse a pubblicizzare la carriera da monster-heel di Bundy, Hogan si fece male realmente, perch\u00e9 Bundy lo aveva dovuto colpire con tutta la forza per far sembrare vero il tutto, e perch\u00e9 Muraco, tenendogli immobilizzate le braccia, non gli permise di proteggersi adeguatamente e quindi lui pot\u00e9 solo trattenere il fiato e contrarre tutti i muscoli cercando di assorbire l'impatto. Come risultato, Hogan disse che sent\u00ec scricchiolare tutte le sue costole, e che il dolore lo fece svenire realmente. (Hogan racconta anche che in ospedale gli vennero diagnosticate solo fratture superficiali ad alcune costole). Il feud culmin\u00f2 in uno Steel Cage Match con in palio il titolo di campione del mondo a \"WrestleMania II\" a Los Angeles, che fu vinto da Hogan. Nel DVD, \"Hollywood Hulk Hogan: Hulk Still Rules\", Hogan definisce Bundy: \"\u00abUn bravo ragazzo, ma forte come un diavolo!\u00bb\" Durante il loro feud, Bundy frequentemente si rifer\u00ec ad una fantomatica \"Bundymania\" per prendere in giro la famosa \"Hulkamania\" di Hogan.\nUn anno pi\u00f9 tardi, a \"WrestleMania III\", Bundy schiacci\u00f2 al tappeto il lottatore nano Little Beaver (Lionel Giroux), ed infier\u00ec su di lui venendo squalificato. In una intervista del 1998, King Kong Bundy disse che sperava di non essere stato responsabile della prematura morte di Giroux, dicendo che non voleva averlo sulla coscienza. Nel novembre 1987, Bundy sconfisse Hulk Hogan per conteggio fuori dal ring in una puntata di \"Saturday Night's Main Event\". Bundy lasci\u00f2 la WWF nel 1988 dopo una sconfitta contro Hogan nel rematch dello stesso incontro.\nRitorno in WWF (1994-1995).\nFaida con The Undertaker.\nNel 1994, King Kong Bundy fece il suo ritorno nella WWF come membro della Million Dollar Corporation capeggiata da Ted DiBiase. Durante le annuali Survivor Series, fu uno dei due sopravvissuti (insieme a Bam Bam Bigelow, altro membro della Corporation) del match che vedeva il suo team contrapposto alla squadra \"Guts and Glory\" di Lex Luger. Bundy venne quindi accreditato come favorito nella Royal Rumble 1995, ma in essa resistette solo tre minuti prima di venire eliminato da Mabel, altro peso massimo. Nonostante un feud con The Undertaker che culmin\u00f2 in un match a WrestleMania XI (vinto dal becchino), Bundy non riscosse lo stesso successo di un tempo.\nCircuito indipendente (1995-2006).\nKing Kong Bundy ha continuato negli anni, a combattere in svariate federazioni indipendenti degli Stati Uniti. Le rivalit\u00e0 pi\u00f9 importanti sono state quelle con \"Superfly\" Jimmy Snuka, Doink the Clown, e Tom Brandi. Nel 1999, ha vinto il titolo AWA Superstars of Wrestling Heavyweight Championship battendo Jon A. Stewart alias Jonnie Stewart, in un match che Stewart defin\u00ec: \u00abLa punizione pi\u00f9 brutale che abbia mai subito\u00bb.\nHa combattuto il suo ultimo match nel 2006, dove ha perso contro \"Hacksaw\" Jim Duggan.\nCarriera attoriale.\nDopo aver partecipato in un piccolo ruolo al film \"Un folle trasloco\" con Richard Pryor nel 1988, Bundy intraprese la carriera di attore comico. Il 24 aprile 2008, partecip\u00f2 a un programma della televisione norvegese intitolato \"Golden GOAL!\".\nVita privata.\nPallies era sposato, e aveva un figlio di nome David.\nNel luglio 2016, Pallies fece causa alla WWE affermando che molti wrestler avevano subito \"danni neurologici permanenti\" a seguito della negligenza della compagnia nell'assicurare la sicurezza dei propri dipendenti e per \"aver sminuito e nascosto la reale gravit\u00e0 di tali infortuni\". La causa venne discussa dall'avvocato Konstantine Kyros, coinvolto in passato in numerose altre cause legali contro la WWE. Il procedimento \u00e8 stato archiviato dal giudice Vanessa Lynne Bryant nel settembre 2018.\nPallies era un amante dei gatti, e all'epoca della sua morte ne possedeva circa 10.\nMorte.\nIl 4 marzo 2019, David Herro, suo amico di lunga data, ha diffuso su Facebook la notizia del decesso di Pallies per complicazioni dovute al diabete. Aveva 63 anni.\nNei momenti immediatamente successivi alla diffusione della notizia, Mick Foley lo ha ricordato in un tweet: \u00abSono dispiaciuto per la scomparsa di King Kong Bundy. Era cos\u00ec incredibile per me quando lo vid\u00ec per la prima volta nello spogliatoio nel 1986, quando non ero ancora nessuno\u00bb.\nCuriosit\u00e0.\nIl nome sul ring di Pallies ha ispirato il cognome della famiglia della sitcom della FOX \"Sposati... con figli\" (\"Married... with Children\"), e Bundy ha fatto anche due apparizioni nello show. Quando fu chiesto loro se il nome della famiglia fosse stato tratto dal cognome del serial killer Ted Bundy, i produttori risposero che il nome l'avevano preso da un altro Bundy, \"quello buono\".\nTitoli e riconoscimenti.\nPro Wrestling Illustrated\nAWA Superstars of Wrestling\nContinental Wrestling Association\nGeorgia Championship Wrestling\nMaryland Championship Wrestling\nNWA New York\nRichmond Championship Wrestling\nTop Rope Wrestling\nWorld Class Championship Wrestling\nWorld Wide Wrestling Alliance\nWorld Wrestling Federation\nUNIVERSAL WRESTLING HALL OF FAME 2020."}
{"id": "2433971", "revid": "2107249", "url": "https://it.wikipedia.org/wiki?curid=2433971", "title": "Zapopan", "text": "Zapopan (in nahuatl \"Tzapopan\") \u00e8 una citt\u00e0 del Messico centro-occidentale (Jalisco) posta nell'area metropolitana di Guadalajara, con 1.001.021 abitanti (2000). Importante centro di scambio di merci, possiede siti di trasformazione agroalimentare."}
{"id": "2433972", "revid": "190231", "url": "https://it.wikipedia.org/wiki?curid=2433972", "title": "Adak Island", "text": ""}
{"id": "2433976", "revid": "320578", "url": "https://it.wikipedia.org/wiki?curid=2433976", "title": "IBM PC DOS", "text": ""}
{"id": "2433979", "revid": "287204", "url": "https://it.wikipedia.org/wiki?curid=2433979", "title": "Juan de Salcedo", "text": "Biografia.\nNipote di Miguel L\u00f3pez de Legazpi e fratello di Felipe de Salcedo, nacque in Messico nel 1549 e fu uno dei soldati che parteciparono alla colonizzazione spagnola delle Filippine nel 1565. Si un\u00ec all'esercito spagnolo nel 1564 durante l'esplorazione delle Indie Orientali e del Pacifico, all'et\u00e0 di 15 anni. Nel 1569 guid\u00f2 con Mart\u00edn de Goiti un gruppo di 300 soldati verso la conquista di Manila e in quella campagna militare si trovarono a combattere spesso i capi musulmani nel 1570 e nel 1571. \nNel 1571 Salcedo esplor\u00f2 le regioni settentrionali delle Filippine assieme ad 80 soldati, soprattutto nella zona di Ilocos Sur e Luzon, fondando numerose citt\u00e0 spagnole. Nel 1574 Salcedo si trasfer\u00ec a Manila, dopo lo scoppio di una guerra in cui 3000 pirati del mar Cinese, guidati da Limahong, avevano assediato gli insediamenti spagnoli. Salcedo ed i 600 uomini che guidava rioccuparono i villaggi, inseguendo la flotta cinese fino in Pangasinan nel 1575. Qui gli spagnoli assediarono i pirati per tre mesi, uccidendone i capi.\nIn seguito Salcedo torn\u00f2 a Vigan, dove mor\u00ec in casa sua di febbre all'et\u00e0 di 27 anni. Il suo corpo fu sepolto nella Chiesa di San Agustin ad Intramuros dove gi\u00e0 riposava lo zio de Legazpi."}
{"id": "2433984", "revid": "647919", "url": "https://it.wikipedia.org/wiki?curid=2433984", "title": "Giovanni Salvatore d'Asburgo-Toscana", "text": ""}
{"id": "2433992", "revid": "580", "url": "https://it.wikipedia.org/wiki?curid=2433992", "title": "Trofeo delle Regioni 2008 - Indoor maschile", "text": "Il torneo maschile si \u00e8 svolto dal 30 giugno al 4 luglio 2008. Si sono laureati Campioni delle Regioni 2008 i ragazzi della rappresentativa laziale.\nPrima fase.\nIn base al ranking nazionale FIPAV sono stati stilati i gironi della prima fase:\nSeconda fase.\nIn base ai risultati della prima fase si stila una classifica che genera i seguenti gironi (tra parentesi la posizione in classifica dopo la prima fase):\nTabellone 1\u00ba posto.\nCampione delle Regioni.\nCampione delle Regioni 2008\nLazio(1\u00ba titolo)"}
{"id": "2433995", "revid": "1305772", "url": "https://it.wikipedia.org/wiki?curid=2433995", "title": "That's All (Genesis)", "text": "That's All \u00e8 un brano musicale dei Genesis, pubblicato il 31 ottobre 1983 come secondo singolo tratto dall'album \"Genesis\".\nIl singolo \u00e8 il primo successo del gruppo nella Top 10 statunitense, dove raggiunse il sesto posto nei primi mesi del 1984.\nVideo musicale.\nIl video ritrae semplicemente Phil Collins che canta vestito con giaccone, sciarpa e cappello, mentre gli altri componenti del gruppo suonano.\nIl video si svolge in un'abitazione di legno, e si pu\u00f2 dedurre dall'assenza di luce dalle finestre e dagli abiti di Collins che \u00e8 una giornata fredda."}
{"id": "2433996", "revid": "287204", "url": "https://it.wikipedia.org/wiki?curid=2433996", "title": "And So I Pray", "text": "And so I Pray \u00e8 il terzo singolo estratto dal secondo album di Jem intitolato \"Down to Earth\". Il singolo promozionale \u00e8 stato pubblicato in formato vinile 7\" e come singolo digitale."}
{"id": "2434005", "revid": "599013", "url": "https://it.wikipedia.org/wiki?curid=2434005", "title": "Gemmoterapia", "text": "La gemmoterapia \u00e8 una pratica terapeutica alternativa basata sull'utilizzo di estratti (chiamati gemmoterapici o gemmoderivati) ricavati a partire dai tessuti embrionali (meristematici) delle piante. I sostenitori della gemmoterapia ritengono che le peculiari sostanze contenute nei tessuti vegetali in accrescimento possano avere effetti benefici sull'organismo. Nonostante la gemmoterapia non sia una pratica riconosciuta dalla medicina ufficiale a causa della carenza di rigorosi studi clinici, le tecniche di preparazione dei gemmoterapici sono incluse in molte farmacopee nazionali e in quella europea.\nStoria.\nL'utilizzo di gemme e altri giovani tessuti vegetali in terapia \u00e8 gi\u00e0 rintracciabile nei testi classici di medicina Ayurvedica e di medicina tradizionale cinese ma \u00e8 solo neglia anni cinquanta del '900 che tale pratica fu introdotta in occidente come sistema terapeutico strutturato. Fu infatti medico omeopata belga Pol Henry che in questi anni si dedic\u00f2 allo studio sistematico e sperimentale (prima sull'animale e poi sull'uomo) di estratti ricavati da gemme vegetali fresche. Defin\u00ec tale metodica fitoembrioterapia decrivendola come \"sistema terapeutico basato sull'energia potenziale dei vegetali\". \nLe materie prime.\nCome gi\u00e0 accennato, i gemmoterapici vengono preparati a partire dai tessuti meristematici, ovvero quei tessuti indifferenziati che consentono il continuo accrescimento della pianta. I tessuti utilizzati sono quindi: gemme, amenti, boccioli, giovani getti, giovani radici, semi, linfa, scorza di radice e di giovane ramo. Le piante vengono raccolte in primavera nel periodo di massimo accrescimento. Recentemente, diversi studi di caratterizzazione cromatografica hanno dimostrato che tali tessuti sono caratterizzati da un profilo biochimico molto diverso da quello dei tessuti adulti della pianta madre e contengono elevate concentrazioni di ormoni vegetali (auxine, gibberelline, citochinine, acido abscissico ed etilene), enzimi, amminoacidi, flavonoidi ed elementi in traccia.\nI preparati.\nI gemmoterapici sono di fatto macerati glicerici ovvero preparazioni liquide ottenute per macerazione del materiale vegetale fresco, per tre settimane, in una soluzione 1:1 di glicerolo ed etanolo 96\u00b0. La quantit\u00e0 di materiale vegetale posta a macerazione \u00e8 calcolata in modo da ottenere un rapporto droga/solvente di 1:20 in peso secco. A fine macerazione la soluzione ottenuta viene lasciata decantare e viene filtrata. Il macerato glicerico di base (MG) cos\u00ec ottenuto viene diluito in rapporto 1:10 con una soluzione di glicerina, etanolo 94\u00b0 e acqua demineralizzata in rapporto 50:30:20. Si ottiene cos\u00ec il prodotto finito: un macerato glicerico alla prima diluizione decimale o Hanhemaniana (MG 1 DH). "}
{"id": "2434019", "revid": "228587", "url": "https://it.wikipedia.org/wiki?curid=2434019", "title": "Il gioco della torre", "text": "Il gioco della torre \u00e8 una raccolta di racconti di Tommaso Landolfi apparsi sul Corriere della Sera negli anni sessanta nei quali risalta la sua vena graffiante, ironica e crudele, altrimenti definibile come grottesca e da umorismo nero. La raccolta, che prende il titolo da uno dei racconti pi\u00f9 emblematici, il drammatico \"il gioco della torre\", \u00e8 stata pubblicata da Rizzoli nel 1987.\nRacconti.\nIsolia splendens.\n\"Isolia splendens\" \u00e8 il nome di una specie rara, di una creatura delicata che abita nella terza dimensione. Questo racconto fantascientifico a quattordici dimensioni narra il tentativo di un allievo della quattordicesima dimensione di raccogliere una \"Isolia splendens\": per riuscirvi attraversa e descrive al suo maestro tutte le dimensioni tra la quattordicesima e la terza, in un dialogo spassoso e ben ritmato."}
{"id": "2434021", "revid": "1234424", "url": "https://it.wikipedia.org/wiki?curid=2434021", "title": "Alessandro di Tralles", "text": "Biografia.\nNato a Tralles, in Caria (attuale Ayd\u0131n), sotto Giustiniano I, figlio del medico Stefano, e fratello dell'architetto Antemio di Tralle, esercit\u00f2 per qualche tempo l'arte medica a Roma. \n\u00c8 noto soprattutto per un trattato di patologia e di terapia in dodici volumi (vol. 1-11: malattie interne, volume 12: febbri), trattato che per lungo tempo dopo la sua morte rest\u00f2 un manuale di base in epoca medievale per gli studenti in medicina; l'opera sar\u00e0 tradotta dal greco in latino (\"Libri duodecim de re medica\", pubblicato a (Basilea nel 1566) e, pi\u00f9 tardi, in arabo, nel corso del XVI secolo. \nIn seguito, Alessandro di Tralles scrisse un trattato sulle malattie degli occhi e uno sui vermi intestinali (in greco: \"\u03a0\u03b5\u03c1\u1f76 \u1f19\u03bb\u03bc\u03af\u03bd\u03b8\u03c9\u03bd\"; in latino: \"De Lumbricis\") pubblicato a Venezia nel 1570)."}
{"id": "2434027", "revid": "1442080", "url": "https://it.wikipedia.org/wiki?curid=2434027", "title": "Movistar Open 2008 - Singolare", "text": "Il singolare del Movistar Open 2008 \u00e8 stato un torneo di tennis facente parte dell'ATP Tour.\nLuis Horna era il detentore del titolo, ma ha perso nel 2\u00ba turno contro Carlos Berlocq.\nFernando Gonz\u00e1lez ha vinto contro Juan M\u00f3naco, che si \u00e8 ritirato per un infortunio alla caviglia sinistra."}
{"id": "2434041", "revid": "718859", "url": "https://it.wikipedia.org/wiki?curid=2434041", "title": "Fort Magruder", "text": "Fort Magruder \u00e8 stata una fortificazione alta circa tre metri fuori terra, sita sulla strada che da Yorktown conduceva a Williamsburg, appena fuori da quest'ultima citt\u00e0 (ed ex capitale della Virginia) durante la guerra di secessione. Posta al centro della \"Williamsburg Line\", essa era nota anche come Ridotta n. 6.\nFort Magruder fu strategico nella difesa di Williamsburg durante Campagna Peninsulare del 1862, a seguito della sua ubicazione all'incrocio di due strade che portavano a Williamsburg da Yorktown e \"Lee's Mill\" ad est. Divenne un punto focale durante la Battaglia di Williamsburg il 5 maggio 1862."}
{"id": "2434043", "revid": "339392", "url": "https://it.wikipedia.org/wiki?curid=2434043", "title": "AKEL", "text": ""}
{"id": "2434047", "revid": "1543377", "url": "https://it.wikipedia.org/wiki?curid=2434047", "title": "Juan de Santo Domingo de Mendoza Tlacaeleltzin", "text": "Biografia.\nIl padre di Juan, Tom\u00e1s de San Mart\u00edn Quetzalmazatzin, era stato il precedente tlatoani di Itztlacozauhcan, insediatovi per nomina di Hern\u00e1n Cort\u00e9s. La madre era Quetzalpetlatzin, prima moglie di Tom\u00e1s, che, secondo Chimalpahin, era una nobile Mexica figlia di Tlilpotoncatzin, cihuacoatl di Tenochtitl\u00e1n. Questo rendeva Juan pronipote del cihuacoatl Tlacaelel, suo omonimo. Ebbe due figli, don Diego e don Pedro.\nDon Juan mor\u00ec nel 1563. Nel 1564 il fratellastro Gregorio de los Angeles Tepoztlixayacatzin ne prese il posto come tlatoani."}
{"id": "2434055", "revid": "1318658", "url": "https://it.wikipedia.org/wiki?curid=2434055", "title": "Roberto Biscardini", "text": "Architetto, Docente universitario, si \u00e8 dedicato in modo particolare alla progettazione macrourbanistica con particolare riferimento alle politiche territoriali e al riequilibrio economico nord-sud. Ha svolto attivit\u00e0 politica con incarichi istituzionali inerenti alla propria professionalit\u00e0 nel settore urbanistico e dei trasporti. Si \u00e8 dedicato sia a livello nazionale che a livello regionale all'innovazione legislativa in materia urbanistica con particolare riferimento alla procedura degli accordi di programma tra istituzioni. Alla grande scala regionale si \u00e8 dedicato con costanza al perfezionamento della rete ferroviaria regionale della Lombardia e alla riapertura e riqualificazione della rete dei Navigli lombardi, fondando l'Associazione Riaprire i Navigli di cui \u00e8 Presidente. Dai tempi dell'universit\u00e0 \u00e8 un appassionato conoscitore delle questioni territoriali della Calabria e del mezzogiorno.\nL'attivit\u00e0 nel Partito Socialista.\nIscritto al PSI nel 1974 ha ricoperto fino al 1993 incarichi negli organismi provinciali, regionali e nazionali del partito. Ha contribuito nel 1994 alla nascita del partito Socialisti Italiani - SI e nel 1999 alla nascita del partito Socialisti Democratici Italiani - SDI di cui \u00e8 stato membro del Comitato esecutivo nazionale. \u00c8 stato Segretario regionale lombardo prima del PSI e poi dello SDI dal 1992 al 2004, poi Segretario provinciale del PSI, nato con la costituente del 2008, fino al 2011. \u00c8 stato contemporaneamente membro della Segreteria nazionale dello SDI e poi del PSI dal 2006 al 2013 quando si \u00e8 dimesso in contrasto con le decisioni della maggioranza della Segreteria di Riccardo Nencini che decise di non presentarsi con una lista autonoma alle elezioni politiche dello stesso anno. Dal 2008 al 2013 \u00e8 stato responsabile nazionale del programma del PSI. Nel 2017 abbandona il PSI e costituisce il movimento politico Socialisti in Movimento dopo avere dato vita al Comitato Socialista per il NO alla riforma costituzionale proposta dal Governo Renzi. Nel 2021 da vita insieme ad altri all'Associazione Socialisti di Milano con l'obiettivo di unire i socialisti e presentare liste autonome alle elezioni amministrative. \nL'impegno istituzionale.\nHa iniziato la sua attivit\u00e0 politica ed amministrativa nel PSI e nel 1975 \u00e8 eletto Consigliere comunale e Assessore all'urbanistica al Comune di Gorgonzola, Comune nel quale rimane come consigliere fino al 1988.\nDal 1982 al 1988 \u00e8 membro del direttivo del Consorzio Intercomunale milanese per l'Edilizia Economico e Popolare di Milano\u00a0\u2013 CIMEP e dal 1988 al 1989 \u00e8 Presidente dell'Istituto Regionale di Ricerca\u00a0\u2013 IReR.\nEntra in Consiglio regionale della Lombardia nel 1983 ricoprendo la carica di Presidente della Commissione Istruzione e Cultura. Primo dei non eletti alle elezioni regionali del 1985 rientra in Consiglio nel 1989, carica che manterr\u00e0 fino al 2004. Dal 1989 al 1992 \u00e8 Assessore ai Trasporti e alla Mobilit\u00e0 e dal 1994 al 1995 \u00e8 Assessore ai Lavori Pubblici ed Edilizia residenziale.\nNel 1995 \u00e8 rieletto, in rappresentanza dei Socialisti Italiani, nella lista del Patto dei Democratici e nel 2000 nella lista dei Socialisti Democratici Italiani.\nTra i diversi incarichi, \u00e8 stato membro dal 2001 al 2004 dell'Ufficio di Presidenza della Commissione per la Riforma dello Statuto regionale.\nSi dimette dal Consiglio regionale della Lombardia nel 2004 a seguito della nomina di Senatore della Repubblica subentrando alle dimissioni della senatrice Patrizia Toia, carica che mantiene fino al 2006.\nNel 2006 si candida per il Senato nella lista della Rosa nel Pugno e nel 2008 nella lista del ricostruito Partito Socialista Italiano, di cui \u00e8 membro della Segreteria Nazionale.\nIn qualit\u00e0 di Consigliere regionale ha partecipato attivamente all'attivit\u00e0 amministrativa e legislativa della Regione Lombardia, di particolare importanza l'impegno per la realizzazione del Servizio Ferroviario Regionale integrato e la proposta del 1990 di realizzazare un Corridoio intermodale dei trasporti Lisbona-Kiev allora denominato del 45\u00ba parallelo poi diventato nei programmi europei Corridoio 5. Sempre in Regione Lombardia \u00e8 significativo l'impegno amministrativo e legislativo per gli investimenti nel settore della casa e dell'edilizia economica e popolare in particolare.\nAl Senato \u00e8 membro della Commissione Difesa ma segue contemporaneamente l'attivit\u00e0 della Commissione Giustizia. Si distingue per la battaglia per la separazione delle carriere tra Magistratura inquirente e giudicante, presenta numerosi progetti di legge, tra i quali politicamente significativi: la modifica alla legge Bossi-Fini per garantire la regolamentazione dei lavoratori stranieri; norme sulla tutela della dignit\u00e0 della vita e disciplina della eutanasia; disciplina delle unioni di fatto e nuove norme per l'adozione di minori da parte di coppie conviventi e persone singole.\n\u00c8 eletto al Consiglio comunale di Milano nel 2011, carica che manterr\u00e0 fino al 2016 ricoprendo il ruolo di Presidente della Commissione Urbanistica. \u00c8 eletto Consigliere metropolitano della Citt\u00e0 Metropolitana di Milano dal 2014, dopo la sua costituzione, carica che ricopre fino al 2016.\nTitoli accademici.\nConsegue la Maturit\u00e0 Artistica nel 1965 presso il Liceo Artistico di Brera a Milano e la laurea in Architettura presso il Politecnico di Milano nel 1970 sostenendo una tesi sull'Industrializzazione della Piana di Sibari e la costruzione della citt\u00e0 policentrica in Calabria. Insieme alle questioni territoriali della Lombardia proseguir\u00e0 sempre un interesse particolare per i temi del riequilibrio economico e infrastrutturale del Sud Italia. Dal 1971 al 1975 insegna Architettura al Liceo Artistico di Brera di Milano, in qualit\u00e0 di Professore di Ruolo e contemporaneamente svolge attivit\u00e0 didattica e di ricerca come Collaboratore alle esercitazioni presso la facolt\u00e0 di Architettura di Milano nel corso di Urbanistica del prof. Lucio Stellario d\u2019Angiolini. Dal 1975 al 2004 \u00e8 docente di Urbanistica presso il Dipartimento di Progettazione e Scienza del Territorio della Facolt\u00e0 di Architettura di Milano in qualit\u00e0 di Ricercatore di ruolo. Dopo una fase di congedo obbligatorio per incarichi istituzionali rientra in Facolt\u00e0 di Architettura e dal 2007 al 2010 \u00e8 docente a contratto e tiene un corso di \"Teorie Urbanistiche e Qualit\u00e0 Urbana\". Nei primi anni post-laurea svolge l'attivit\u00e0 professionale con particolare riferimento alle materie urbanistiche approfondendo il tema delle procedure di coordinamento inter-istituzionale.\nIniziative politiche e culturali.\nNegli anni dell\u2019universit\u00e0, dal 1965 al 1970, fonda insieme ad altri il Gruppo Teatrale Eliot Teatro che si colloca nell'area del teatro di avanguardia e politico. Costituisce nel 1980 a Milano il centro culturale \"Rosa Luxenburg\" e dal 1986 al 1992 \u00e8 stato Presidente dell'associazione culturale \"Societ\u00e0 per l'Innovazione Economica, Sociale e Politica\" con sede a Milano. Nel 2002 insieme ad altri socialisti fonda l'associazione culturale \"il Socialista\" di cui \u00e8 tuttora Presidente. www.ilsocialista.com. Dal 2008 al 2013 \u00e8 Direttore editoriale della rivista Mondoperaio diretto in quegli anni da Luigi Covatta. Nel 2012 come conseguenza della propria attivit\u00e0 didattica e di ricerca, fonda a Milano l\u2019Associazione Riaprire i Navigli di cui \u00e8 Presidente www.riaprireinavigli.it.\nPubblicazioni.\n\u00c8 autore di numerosi scritti, pubblicazioni e articoli di carattere politico e sulle politiche degli interventi territoriali con particolare riferimento alla Lombardia e al Mezzogiorno.\nHa curato la pubblicazione nel 1986 del \"Diario di prigionia\" di Giuseppe Biscardini, ripubblicato con un'edizione corretta e integrata nel 2015.\n\u00c8 autore di: \"Lombardia Citt\u00e0 - Innovazione e strategie per una politica urbanistica dei trasporti e della citt\u00e0\", edito nel 1996 da M &amp; B Publishing Milano. Nel 1999, \"Documenti per l'Europa\", M &amp; B Publishing Milano; nel 2011 \"Con spirito libero. Editoriali dall'Avanti della domenica 2010-2011\", Biblion edizioni; \"Riaprire i Navigli si pu\u00f2. Un grande progetto per Milano\", con Andrea Cassone, 2012, Biblion edizioni. Nel 2014 cura la pubblicazione dell'Associazione Riaprire i Navigli \"Riaprire i Navigli! Per una nuova Milano. Visione, strategia, criteri\", Biblion Edizioni. \u00c8 autore di numerose prefazioni, in particolare: di Andrea Castagna, \"Il Naviglio di Paderno\", Biblion Edizioni 2016; di Michele Achilli, \"L'urbanista socialista. Le leggi di riforma 1967-1992\", Marsilio, 2018; di Giorgio Bigatti, \"Paesaggi d'acque in Lombardia. Scritti di Carlo Cattaneo\", Biblion Edizioni, 2020; di Edo Bricchetti, \"I Navigli di Milano. Viaggio pittorico\", Meravigli Edizioni, 2020; di Vittorio Alberganti e Andrea Castagna, \"Le centraline alle Conche del Naviglio di Paderno d'Adda\", Biblion Edizioni, 2020. \u00c8 autore con Edo Bricchetti del libro \"Le Conche. Per la navigabilit\u00e0 dei Navigli lombardi\", Biblion Edizioni, 2020."}
{"id": "2434058", "revid": "458502", "url": "https://it.wikipedia.org/wiki?curid=2434058", "title": "Ishaka", "text": "Ishaka \u00e8 una cittadina dell'Uganda occidentale. Si trova sulla strada che congiunge Kasese a Mbarara, 6 km a ovest di Bushenyi. \nLa cittadina \u00e8 un luogo di passaggio per il turismo, poich\u00e9 si trova nei pressi del pi\u00f9 importante parco nazionale del paese, il Parco nazionale della Regina Elisabetta, e di altre aree naturali protette come la Kalinzu Forest Reserve e la Kasyoha Kitomi Forest. "}
{"id": "2434060", "revid": "767487", "url": "https://it.wikipedia.org/wiki?curid=2434060", "title": "Billy Powell", "text": "\u00c8 stato tastierista dei Lynyrd Skynyrd dal 1970 fino alla morte nel 2009 causata da un infarto.\nNato in Texas a Corpus Christi, Powell crebbe in una famiglia militare, infatti il padre faceva parte della marina militare statunitense. Pass\u00f2 molti anni della sua infanzia in Italia, dove era stato stanziato il padre. Dopo che il padre mor\u00ec di cancro nel 1960, torn\u00f2 con la sua famiglia negli Stati Uniti e si stabil\u00ec a Jacksonville, in Florida.\nL\u00ec incontr\u00f2 Leon Wilkeson, futuro bassista dei Lynyrd Skynyrd, alle scuole elementari. La sua passione per il piano crebbe e inizi\u00f2 a prendere lezioni da un insegnante del posto di nome Madalyn Brown. Fin dall'inizio dimostr\u00f2 talento per lo strumento \nCarriera musicale.\nBilly ritorn\u00f2 a Jacksonville dove si iscrisse alla Bishop Kenny High School. Quando si laure\u00f2 nel 1970, prese parte per poco tempo in un community college, specializzandosi in teoria musicale. Durante questo periodo lavor\u00f2 come roadie per i Lynyrd Skynyrd. Billy rimase roadie della band per circa due anni. Nel 1972, gli Skynyrd suonarono ad un particolare concerto, un ballo scolastico al Bolles. Dopo il suo supporto di routine a Kevin Elson, Billy ebbe un po' di tempo per riposarsi. Nell'angolino not\u00f2 un pianoforte, cos\u00ec Billy ci si avvicin\u00f2 e si sedette.\nBilly cominci\u00f2 a suonare una versione di Free Bird reinterpretato da lui al piano per farla ascoltare al resto del gruppo. Ronnie, meravigliato dall'abilit\u00e0 del giovane Billy, si avvicin\u00f2 e gli disse: \"Avresti dovuto dirmelo che sai suonare il piano in quel modo ed hai lavorato con noi per oltre un anno...\"; Billy rispose \"Ho studiato pianoforte classico per gran parte della mia vita\". Billy fu preso come tastierista degli Skynyrd dopo questo evento. Nel 1973, i Lynyrd Skynyrd firmarono un contratto con la MCA Records ed ebbero un gran successo negli Stati Uniti con la registrazione del loro primo album \"Pronounced 'l\u0115h-'n\u00e9rd 'skin-'n\u00e9rd\".\nLa popolarit\u00e0 della band sal\u00ec alle stelle nel 1974 con il loro successivo album, \"Second Helping\", in cui fu introdotto il celeberrimo brano \"Sweet Home Alabama\". La band ebbe un grande successo anche nei tre anni dopo, quando nel 1977 pubblicarono l'album \"Street Survivors\". Tuttavia, tre giorni dopo la pubblicazione dell'album, l'aereo degli Skynyrd si schiant\u00f2 in una foresta vicino McComb, nel Mississippi. Nell'incidente morirono il cantante Ronnie Van Zant, il chitarrista Steve Gaines, sua sorella corista Cassie Gaines, il tour manager Dean Kilpatrick ed entrambi i piloti. I membri sopravvissuti soffrirono di lesioni, chi lievi e chi gravi. Powell soffr\u00ec di gravi lacerazioni facciali, perdendo quasi completamente il naso, ma tuttavia venne curato in gran parte.\nFu il primo ad essere rilasciato dall'ospedale e l'unico membro a partecipare ai funerali dei suoi compagni deceduti. Durante il periodo compreso tra l'incidente aereo e il ricongiungimento degli Skynyrd nel 1987, Powell si un\u00ec ad una band di Rock-Cristiano chiamata Vision (in cui veniva risaltata l'abilit\u00e0 di Billy al pianoforte): in questo periodo registr\u00f2 anche tre album lavorando come tastierista della Rossington-Collins Band e della Allen Collins Band. Inoltre spieg\u00f2 durante i concerti della ritrovata cristianit\u00e0. Powell si ricongiunse ai Lynyrd Skynyrd nel 1987 per un Tribute Tour, con cui ci rimase fino alla sua morte. Il chitarrista Gary Rossington \u00e8 l'unico membro rimasto della band originale, che tuttavia continua a registrare e suonare con la band tutt'oggi. Nel 2007, due anni prima della sua morte, Powell suon\u00f2 il piano nella canzone di Kid Rock \"All Summer Long\" (che cita la famosa melodia di \"Sweet Home Alabama\").\nLa morte.\nIl 28 gennaio 2009, Billy Powell mor\u00ec all'et\u00e0 di 56 anni in casa ad Orange Park, in Florida. Powell chiam\u00f2 il 911 alle 00:55, lamentandosi per mancanza di fiato. Non si present\u00f2 all'appuntamento con il dottore il giorno prima, che prevedeva un checkup al cuore. I soccorritori trovarono Powell privo di coscienza, con il telefono ancora in mano. La crew di salvataggio prov\u00f2 a rianimarlo con la rianimazione cardiopolmonare (CPR) ma la sua morte fu segnata alle ore 1:52. Un infarto \u00e8 stato molto probabilmente la causa della sua morte, ma l'autopsia non \u00e8 stata effettuata. Un memorial privato per Billy fu tenuto il 31 di gennaio con tutti gli amici, ufficiata dal Dr. Bob Winstead. I pezzi registrati con i Vision furono suonati in via del tutto eccezionale e Kid Rock cant\u00f2 una canzone dedicata al defunto. Molti musicisti southern rock parteciparono, inclusi gli Skynyrd ed i Vision con tutte le loro famiglie. Lascia tutta la famiglia, la moglie Ellen, i figli Brandon e Joel e le figlie Layla, Ashley e Maggie, il fratello Rick e la sorella Donna. Pi\u00f9 tardi gli Skynyrd hanno composto una canzone intitolata \"Gifted Hands\" dedicata a Powell."}
{"id": "2434061", "revid": "182396", "url": "https://it.wikipedia.org/wiki?curid=2434061", "title": "Cibalae", "text": ""}
{"id": "2434062", "revid": "24861608", "url": "https://it.wikipedia.org/wiki?curid=2434062", "title": "Standalone", "text": ""}
{"id": "2434066", "revid": "2225782", "url": "https://it.wikipedia.org/wiki?curid=2434066", "title": "Lista dei faraoni", "text": "In questa pagina sono riportati i faraoni dell'Egitto, suddivisi secondo le dinastie e periodi tradizionali, dati tratti dalle fonti storiche quali le liste reali egizie e dagli ultimi studi storici sull'argomento."}
{"id": "2434070", "revid": "1543377", "url": "https://it.wikipedia.org/wiki?curid=2434070", "title": "Westinghouse J40", "text": "Il Westinghouse J40 era un motore turbogetto a compressore assiale dotato di postbruciatore realizzato dall'azienda statunitense Westinghouse tra gli anni quaranta ed i cinquanta.\nPromosso, nel 1946, dal \"Bureau of Aeronautics\" (ufficio dell'aviazione) della United States Navy il motore era accreditato per una spinta di 3\u00a0300 N (7\u00a0500 lbf) al livello del mare ed era destinato ad equipaggiare diversi aerei militari.\nStoria.\nSviluppo.\nDopo aver considerato i progetti di altre tre ditte, l'Ufficio per l'Aviazione della Marina stipul\u00f2, nel 1947, un contratto con la \"Westinghouse Electric Corporation\" per lo sviluppo del motore.\nIl prototipo esegu\u00ec la prima accensione nel novembre del 1948. Secondo quanto riportato nel \"Naval Aviation Confidential Bulletin\" in un articolo del 1949 a firma del capitano di corvetta Neil D. Harkleroad della divisione motori dell'ufficio per l'aeronautica navale \"Il motore ha operato con successo allo stato attuale\". Da quanto scritto nell'articolo i test di 50 ore di volo doveva essere eseguito entro il giugno 1949, mentre i test di qualificazione, 150 ore di volo, dovevano concludersi nel dicembre 1949.\nIl J40-WE-8, versione con il postbruciatore, doveva equipaggiare la maggior parte dei nuovi caccia monomotore imbarcati, il Grumman F10F Jaguar caccia con ala a geometria variabile, il McDonnell F3H Demon ed il Douglas F4D Skyray.\nLa spinta prevista con il postbruciatore era di oltre 15\u00a0000 lbf corrispondenti a 6\u00a0700 N. Una versione senza postbruciatore, la J40-WE-6, avrebbe dovuto motorizzare il A3D Skywarrior bombardiere bimotore imbarcato.\nIl J40-WE-8 aveva un diametro di circa un metro ed una lunghezza di 7,5\u00a0m, per un peso di 1\u00a0600\u00a0kg, compresi gli accessori ed il postbruciatore.\nLa versione J40-WE-6, senza postbruciatore, era pi\u00f9 corta di due metri e pi\u00f9 leggera di 270\u00a0kg.\nAbbandono.\nLo sviluppo del motore sub\u00ec notevoli ritardi. Il fondamentale test delle 150 ore di volo, che doveva tenersi entro il dicembre 1949, fu portato a termine solo nel gennaio del 1951. Il postbruciatore dette notevoli problemi, infatti la versione J40-WE-8 con postbruciatore, pass\u00f2 il test delle 150 ore di volo solo nell'agosto del 1952. Per questo il motore inizi\u00f2 ad essere consegnato senza postbruciatore, causando ritardi nello sviluppo dei velivoli.\nIl F3H Demon fu un fallimento a causa dell'inaffidabilit\u00e0 del motore J40, i primi \"Demon\" furono ritirati per una riconfigurazione dopo la perdita di 6 aerei e 4 piloti in incidenti. \nUn risultato positivo del J40 fu il record non omologato di velocit\u00e0 ascensionale ottenuto da un \"Demon\": 10.000 piedi (3048\u00a0m) in 71 secondi.\nLo sviluppo del J40 fu interrotto nel 1955. Tutti gli aerei che avrebbe dovuto equipaggiare furono riprogettati per ospitare altri motori (specialmente il J57 ed il J71) o abbandonati del tutto.\nIl fallimento del J40 cost\u00f2 moltissimo alla Westinghouse e la port\u00f2 infine all'abbandono del settore motori a reazione."}
{"id": "2434080", "revid": "5695", "url": "https://it.wikipedia.org/wiki?curid=2434080", "title": "Lago salato", "text": "Un lago salato \u00e8 un lago senza emissari le cui acque sono caratterizzate da un'elevata concentrazione di sali minerali; la maggior parte dei laghi nel mondo sono costituiti da acque povere in sali minerali e pertanto considerati di acqua dolce, i laghi salati costituiscono quindi un'eccezione; a causa del massiccio utilizzo agricolo delle acque dei loro immissari, molti laghi salati si stanno prosciugando per mancanza di apporti idrici .\nDefinizione.\nLago o mare interno.\nSi definisce lago un grande volume libero di acque in superficie, che riempie una depressione del terreno, attorniato da terre per la totalit\u00e0 delle sue rive e senza contatti diretti con gli oceani. La composizione dell'acqua, in particolare della salinit\u00e0, non \u00e8 un criterio per definire un lago o un mare interno.\nInoltre, in limnologia i criteri delle dimensioni come la superficie o la profondit\u00e0, non entrano nella definizione di un lago. Altri autori ritengono che per considerare una massa di acqua un lago, la massa di acqua continentale dovrebbe possedere \"una regione centrale dove la profondit\u00e0 dell'acqua sia sufficiente per impedire la crescita della flora litorale\", quindi profonda almeno 5/7 metri, che la distesa di acqua deve superare una superficie di 100 a 200 ettari o un volume di un milione di metricubi.\nQuesti criteri permettono di distinguere un lago da uno stagno, ma non permettono di distinguere un lago salato da un mare interno. A riprova di questa problematica il mar Caspio, che pu\u00f2 essere ritenuto uno dei mari pi\u00f9 piccoli o il pi\u00f9 grande dei laghi salati, ha un suo particolare statuto giuridico di mare ma viene ancora considerato da molti come un lago.\nAcqua salata.\nIn generale l'acqua \u00e8 detta salmastra quando contiene tra 0,5 e 10 grammi di sale per litro. Una salinit\u00e0 inferiore fa definire l'acqua come \"dolce\", mentre una salinit\u00e0 superiore la fa definire come acqua \"marina\". Tuttavia in alcuni casi, la concentrazione di sale in alcuni laghi salati pu\u00f2 essere superiore a quella del mare.\nCaratteristiche.\nI laghi salati si formano quando l'apporto di acqua proveniente dal suo bacino idrico e contenente dei sali minerali, non ha una via di uscita attraverso degli emissari. Questa situazione viene indicata con il termine di bacino endoreico o bacino chiuso. In queste condizioni le acque di apporto non possono lasciare il bacino che attraverso l'evaporazione e cos\u00ec la concentrazione di sali aumenta nel tempo e rende l'acqua dapprima salmastra e successivamente salata.\nSe le condizioni di apporto di acqua non superano il quantitativo perso per evaporazione, il lago va soggetto ad un processo di prosciugamento che porta alla comparsa di distese salate.\nLa vita nei laghi salati.\nPi\u00f9 la concentrazione di sale aumenta nelle acque, e meno propizia diventano le condizioni per lo sviluppo della vita. In queste acque la presenza di animali e di vegetali \u00e8 molto limitata in confronto a quanto si trova nelle acque dolci o marine. Esse possono essere popolate da specie alofile, organismi che si sono adattati a queste condizioni estremofile e che riescono a tollerare concentrazioni di sale anche forti; si tratta di specie che appartengono ai domini degli archaea o dei batteri.\nI pi\u00f9 importanti laghi salati del mondo.\nI primi quattro laghi pi\u00f9 grandi del mondo sono in ordine di estensione: il mar Caspio, il lago d'Aral, il Lago Balkhash e il Gran Lago Salato.\nIl lago salato \"pi\u00f9 alto\" del mondo \u00e8 il lago Namtso, lago sacro della regione del Tibet. Si trova a nord di Lhasa a 4 718 m s.l.m. in un luogo isolato, meta di molti pellegrinaggi. \u00c8 lungo 70\u00a0km e largo 30.\nIl lago salato \"pi\u00f9 basso\" del mondo \u00e8 il mar Morto, che \u00e8 anche il punto pi\u00f9 basso delle terre emerse con i suoi 417 metri sotto il livello del mare. Con una superficie di circa 1.050\u00a0km\u00b2, la sua salinit\u00e0 raggiunge il 22/25% di concentrazione contro il 4/6% di quella marina. Il suo tasso di sodio \u00e8 275 grammi per litro, contro i 35 grammi dell'acqua di mare.\nCon un livello di salinit\u00e0 del 40,2%, il lago Don Juan (situato in Antartide) \u00e8 considerato lo specchio d'acqua pi\u00f9 salato conosciuto sulla Terra. A causa dell'alta concentrazione di sale, questo lago gela ad una temperatura di -53\u00a0\u00b0C."}
{"id": "2434082", "revid": "7459", "url": "https://it.wikipedia.org/wiki?curid=2434082", "title": "Lago salino", "text": ""}
{"id": "2434086", "revid": "307923", "url": "https://it.wikipedia.org/wiki?curid=2434086", "title": "Juan de Torrezar D\u00edaz Pimienta", "text": "Fu per due volte governatore di Cartagena de Indias, dopodich\u00e9 fu promosso a vicer\u00e9 della Nuova Granada.\nInizi.\nEra brigadiere dell'esercito reale e cavaliere dell'Ordine di Carlo III. Nel 1779 fu promosso a maresciallo di campo. Fu governatore della provincia di Cartagena per due volte, dal 12 maggio 1774 al 14 settembre 1780, e dal 1\u00ba maggio 1781 al 21 aprile 1782.\nDurante il suo governo il tenente Antonio de Latorre fond\u00f2 43 nuovi pueblo in cui si insediarono 41000 coloni. Uno di questi era Monter\u00eda.\nVicer\u00e9 della Nuova Granada.\nAssunse l'incarico il 1\u00ba aprile 1782, mentre ancora si trovava a Cartagena. Prima di abbandonare la citt\u00e0 annunci\u00f2 un'amnistia generale per coloro che erano accusati della rivolta dei Comuneros. Il 21 aprile lasci\u00f2 Cartagena per spostarsi a Santaf\u00e9 de Bogot\u00e1, capitale del vicereame. Era gi\u00e0 vecchio ed infermo, nonostante avesse da poco sposato una diciassettenne nativa di Cartagena, Mar\u00edade Salas. Il predecessore, Manuel Antonio Flores, popolare vicer\u00e9 che aveva servito per 11 anni, sembrava essere stato costretto a dare le dimissioni da Jos\u00e9 de G\u00e1lvez, ministro delle Indie in Spagna, e da Antonio Caballero y G\u00f3ngora, arcivescovo di Bogot\u00e0.\nTorrezal D\u00edaz fu ricevuto lungo la strada ad Honda dall'arcivescovo Caballero y G\u00f3ngora. Si tenne un grande banchetto in suo onore. Si disse che l'arcivescovo, presente al banchetto, non mangi\u00f2. Torrezal D\u00edaz per\u00f2 lo fece. Giunse nella capitale una settimana dopo, il 7 giugno. Era molto malato, e mor\u00ec agonizzando quattro giorni dopo il suo arrivo. Alcuni ritennero che fosse stato avvelenato dall'arcivescovo. I resoconti ufficiali parlano di morte dovuta ad infezione. Un documento reale sigillato, aperto dopo la morte del vicer\u00e9, indicava l'arcivescovo Caballero y G\u00f3ngora come suo rimpiazzo."}
{"id": "2434087", "revid": "287204", "url": "https://it.wikipedia.org/wiki?curid=2434087", "title": "Juan de Torrezar Diaz Pimienta", "text": ""}
{"id": "2434096", "revid": "3732", "url": "https://it.wikipedia.org/wiki?curid=2434096", "title": "Olindo De Pretto", "text": ""}
{"id": "2434099", "revid": "599013", "url": "https://it.wikipedia.org/wiki?curid=2434099", "title": "Z-M Weapons LR 300", "text": "LR-300 \u00e8 un fucile d'assalto prodotto dall'azienda statunitense Z-M Weapons, prodotto a partire dal 2000. La sigla LR sta per \"Light Rifle\" (fucile leggero) e 300 \u00e8 la gittata effettiva di 300 metri del fucile con una pallottola incamiciata standard da 55 grani.\nStoria.\nVenne ideato da Allan Zitta come un aggiornamento dell'M16 e dell'AR-15; nel 2008 i diritti di produzione sono stati concessi in licenza alla Para USA, la sussidiaria statunitense della canadese Para-Ordnance Ltd. Il fucile rielaborato \u00e8 venduto negli USA come fucile tattico a partire dal 2009.\nCaratteristiche tecniche.\nIl fucile \u00e8 nato principalmente per essere adottato dall'esercito e dalle forze di polizia ed \u00e8 per questo che \u00e8 dotato di una canna corta e di un selettore di fuoco. Esistono anche versioni civili limitate al fuoco semiautomatico, ma sono molto pi\u00f9 costose dell'AR-15. La particolarit\u00e0 dell'LR-300 \u00e8 l'utilizzo del sistema, brevettato dallo stesso Zitta, denominato DIGS (Delayed Impingement Gas System) (=sistema a presa diretta dei gas) che consente l'allocazione della meccanica non pi\u00f9 all'interno del tubo collocato posteriormente al castello, bens\u00ec sopra la canna, rendendo cos\u00ec possibile l'utilizzo di calci pieghevoli.\nL'LR-300 \u00e8 infatti l'unica arma in stile M4 ad adottare calciature pieghevoli, che rendono questa arma il pi\u00f9 compatto M4 in commercio (e per questo \u00e9 ambito fra le forze speciali). Il sistema DIGS elimina inoltre quasi totalmente il rilevamento, l'LR-300 \u00e8 praticamente senza rinculo.\nVersioni.\nLa versione commercializzata dalla Para USA \u00e8 denominata TTR e differisce in molti particolari, fra cui lunghezza della canna e spegnifiamma, rispetto alla versione originale prodotta dalla Z-M Weapons. \nLa versione rielaborata dalla Para-Ordnance Ltd non ha il selettore di fuoco e pu\u00f2 sparare solo in modalit\u00e0 semiautomatica."}
{"id": "2434100", "revid": "57342", "url": "https://it.wikipedia.org/wiki?curid=2434100", "title": "Turandot (Carlo Gozzi)", "text": "Turandot \u00e8 una commedia di Carlo Gozzi, dalla quale Giacomo Puccini trasse l'ispirazione per la sua ultima omonima opera lirica.\nSinossi.\nPrimo atto.\nIl protagonista Calaf, principe di Astrakan spodestato e costretto all'esilio, si rifugia a Pechino dove reincontra il suo tutore, Barach, che, fingendosi un persiano, col falso nome di Assan ha sposato una locandiera cinese da cui ha avuto una figlia, Zelima, schiava di corte.\nCalaf narra al suo vecchio tutore le vicissitudini seguite alla perdita del trono: la fuga attraverso il deserto con la madre e col padre Timur, il rifugio presso il re dei Carzani, che li rende schiavi, la sconfitta di quest'ultimo per mano del Gran Khan Altoum, il nascondiglio dei genitori presso il re Alinguer, il tentativo di Calaf di diventare soldato del gran Khan.\nA sua volta, Barach racconta a Calaf la vicenda di Turandot, la figlia del Gran Khan Altoum, che, rifiutando di sposarsi, sottopone i suoi pretendenti a una sfida crudele: essi, per poter ottenere la sua mano, devono prima risolvere tre enigmi posti loro da otto saggi. Se falliscono, verranno decapitati e le loro teste esposte sulle mura della citt\u00e0, che infatti sono ornate di teschi. Calaf, che aveva gi\u00e0 sentito parlare di questa vicenda, inorridisce nello scoprire che non si trattava di una leggenda come credeva.\nNel frattempo arriva Ismaele, il tutore del principe di Samarcanda che si era appena sottoposto alla prova, fallendo e finendo decapitato. Prima di morire, il principe ha voluto baciare il ritratto della principessa, ritratto che Ismaele in un accesso di disperazione getta a terra, calpestandolo. Calaf rimane ammaliato alla visione dell'immagine della principessa e decide di sottoporsi anch'egli alla prova.\nBarach tenta invano di dissuaderlo. Calaf dona al suo vecchio tutore e a sua moglie una borsa di monete d'oro, come lascito da dare ai poveri e ai sacerdoti se dovesse anch'egli fallire la prova.\nSecondo atto.\nAlla corte del Gran Khan Altoum servono le maschere della commedia dell'arte: Truffaldino, capo degli eunuchi che litiga con Brighella, maestro dei paggi; Pantalone, veneziano divenuto segretario di corte e consigliere del Khan; Tartaglia cancelliere.\nL'imperatore, venuto a conoscenza della sfida lanciata da Calaf e addolorato per l'ennesima fine che si prospetta per un pretendente, ne discute con Pantalone. Arriva Calaf e l'imperatore e i suoi consiglieri tentano a loro volta di farlo recedere dalle sue intenzioni ma Calaf si mostra deciso ad affrontare la prova.\nEntra in scena la principessa, accompagnata dalle due schiave di corte, Zelima, figlia di Barach, e Adelma, ex-principessa figlia del re dei Carzani di cui Calaf era stato schiavo dopo la perdita del suo trono. Adelma, segretamente innamorata di Calaf, lo riconosce immediatamente.\nTurandot sottopone i suoi enigmi e tra la sorpresa e il giubilo generale Calaf riesce a darne la soluzione: il sole, l'anno e il leone dell'Adria (Venezia). Esplode la gioia a corte ma la principessa, che non vuol darsi per vinta, chiede una sfida di rivincita. Il gran Khan Altoum \u00e8 contrario ma Calaf, non desiderando sposare una donna che lo odia, accetta la richiesta della principessa, sfidandola a sua volta a risolvere un enigma: deve indovinare la sua vera identit\u00e0 e se vi riuscir\u00e0, Calaf sar\u00e0 decapitato.\nTerzo atto.\nAdelma, non accettando pi\u00f9 di essere ridotta in schiavit\u00f9 pur essendo di sangue reale, decide di sfidare la morte pur di sfuggire alla sua situazione.\nTurandot nel frattempo si confida con l'altra schiava Zelima: non accetta l'idea del matrimonio perch\u00e9 considera gli uomini tutti come intimamente traditori, pronti a trattare le donne come schiave e a tenerle deboli e sottomesse e quindi vuole risolvere a tutti i costi l'enigma del principe.\nAdelma, gelosa per le imminenti nozze di Calaf e decisa a impedirle, suggerisce a Turandot che sicuramente a Pechino c'\u00e8 chi pu\u00f2 sapere l'identit\u00e0 del principe, basta solo trovarlo e ricompensarlo adeguatamente.\nCalaf nel frattempo chiede al suo ex tutore Barach, l'unico a conoscere la sua vera identit\u00e0, di mantenere il segreto. Arrivano Brighella, Pantalone e Tartaglia a tentare di far parlare Calaf, senza risultato. Il vecchio Timur, padre di Calaf, dal suo rifugio intanto vede il figlio scortato dai soldati e lo chiama per nome. Barach lo supplica di star zitto e troppo tardi l'anziano re, rimasto vedovo, capisce la situazione. La moglie di Barach rivela il nome di Calaf e gli eunuchi di Truffaldino li arrestano.\nQuarto atto.\nTimur, Barach e la sua famiglia vengono portati davanti a Turandot, che ha dato ordine di torturarli. I due tentano di resistere ma il vecchio Timur si lascia sfuggire la parola figlio. Turandot quindi capisce di trovarsi di fronte a un re, padre del suo pretendente, e lo libera, ordinando di torturare al suo posto Barach, reo di aver obbligato Timur al silenzio.\nAdelma chiede a Turandot di mandarla da Calaf per estorcergli il nome, dicendo per\u00f2 di aver bisogno della moglie di Barach, della figlia Zelma e di oro per corrompere le guardie. Turandot accetta.\nIl gran Khan Altoum a sua volta ha cercato informazioni su Calaf, mantenendole segrete. Tenta di dissuadere la figlia, chiedendole di lasciar andare il principe, ma Turandot ribatte che desidera umiliare il giovane come lei \u00e8 stata umiliata pubblicamente con la risoluzione degli enigmi dei saggi. Il Khan si adira e se ne va.\nContinuano intanto i tentativi per far parlare Calaf, tutti vani: Brighella lo mette in guardia da possibili fantasmi che potrebbero rubargli il segreto; la moglie di Barach, travestita da soldato, gli chiede di mettere il suo nome per iscritto per poter salvare la vita al marito; Zelima gli confida che Turandot in realt\u00e0 \u00e8 innamorata di lui ma che lo sposer\u00e0 solo se lui le riveler\u00e0 il suo vero nome; Truffaldino tenta di approfittare di un momento in cui Calaf si addormenta per farlo parlare nel sonno.\nArriva infine Adelma, che sveglia Calaf e gli rivela di essere la figlia del re dei Carzani, raccontando poi le tristi vicende della sua famiglia: la madre e le sorelle fatte annegare dopo la sconfitta, un fratello, anch'egli pretendente di Turandot, morto decapitato per non aver saputo risolvere gli enigmi. Adelma infine, mentendo, avvisa Calaf che Turandot ha intenzione di farlo uccidere prima dell'alba. Calaf, colpito dalla storia di Adelma, le crede. Adelma quindi gli propone di fuggire subito insieme e tentare di riconquistare il trono perduto del padre. Calaf per\u00f2, deciso a sposare Turandot, non accetta la proposta.\nAll'alba, arriva Brighella a prendere in consegna Calaf per portarlo dalla principessa. Calaf, per via del racconto di Adelma, \u00e8 convinto di andare verso la morte.\nQuinto atto.\nArrivati a palazzo, Turandot, tra la sorpresa generale, rivela a tutti il nome di Calaf. Adelma infatti ha rivelato alla principessa l'identit\u00e0 del principe, nell'estremo tentativo di impedire le nozze. Turandot per\u00f2 ha deciso di sposare il giovane principe.\nAdelma tenta il suicidio ma viene salvata e Turandot, in segno di ringraziamento, le rioffre la libert\u00e0 e il regno. \nAnche Timur, saputo che il suo usurpatore \u00e8 caduto vittima di un complotto, riesce a tornare in possesso del suo trono.\nTurandot chiede quindi perdono per quel che ha fatto e per il suo odio passato verso gli uomini e, felice, sposa Calaf."}
{"id": "2434104", "revid": "287204", "url": "https://it.wikipedia.org/wiki?curid=2434104", "title": "Sequenza Tejas", "text": "La sequenza Tejas fu l'ultima trasgressione marina attraverso il cratone del Nord America. Seguendo la regressione del tardo Cretaceo che pose fine alla Sequenza Zu\u00f1i, gli oceani avanzarono nuovamente in prossimit\u00e0 del Cenozoico, innalzandosi durante le epoche del Paleocene ed Eocene. Non ci furono drammatici mari epeirogenetici nel Nord America; invero, la costa atlantica avanz\u00f2 soltanto cos\u00ec lontano come l'insenatura del Mississippi. La Tejas fu pi\u00f9 profonda in Eurasia e Africa, che speriment\u00f2 l'estesa sedimentazione del carbonato durante l'Eocene. Ci fu un'ultima trasgressione prima della fine dell'Oligocene che segn\u00f2 la fine della sequenza Tejas.\nNote.\nFormazioni geologiche"}
{"id": "2434111", "revid": "767487", "url": "https://it.wikipedia.org/wiki?curid=2434111", "title": "Lo Ta-yu", "text": "Conosciuto anche come Luo Dayou, durante gli anni '80 ha rivoluzionato la musica pop e rock cinese con i suoi testi melodici, le sue canzoni d'amore, e i commenti brillanti sulla situazione sociale e politica dell'epoca, spesso fino al punto che alcune delle sue canzoni sono state soppresse tanto a Taiwan quanto in Cina. \u00c8 riconosciuto come una delle icone culturali pi\u00f9 importanti di Taiwan, Hong Kong e Cina.\nStilisticamente, Lo Ta-yu preferisce non avere delle classificazioni. La sua musica delle origini mostrava forti radici folkloristiche, e molte delle sue canzoni attingevano alle influenze delle culture dei nativi taiwanesi. Alcune canzoni richiamano alla mente il rockabilly americano degli anni '50, altre rimandano allo stile vagabondo degli anni '70. Ci\u00f2 che ha catturato i cuori di un'intera generazione, tuttavia, sono stati i suoi testi, che toccavano argomenti di vita quotidiana, atteggiamenti, responsabilit\u00e0 sociale, e problemi politici sia della Cina che di Taiwan con un flusso critico nascosto di senso dell'umorismo oscuro. Lo stile dei testi non \u00e8 particolarmente artistico o complesso, ma piuttosto convenzionale; la maestria si nota nel significato, non nel modo in cui le parole sono messe insieme.\nBiografia.\nLo Ta-yu \u00e8 nato a Taiwan il 20 luglio 1954 in una famiglia benestante. Ha soddisfatto il desiderio della sua famiglia di vederlo concludere gli studi medici laureandosi alla \"China Medical University\" di Taichung, ma ha mostrato il suo spirito ribelle decidendo di abbandonare la carriera di fisico per perseguire il suo sogno musicale.\nNel 1982, Lo Ta-yu ha pubblicato il suo album di debutto \"Zh\u012b h\u016b zh\u011b y\u011b\" (\u4e4b\u4e4e\u8005\u4e5f), il cui titolo consiste di semplici particelle del cinese letterario. Un album pioniere che ha allargato gli orizzonti della musica cinese ed ha stabilito un nuovo modello per la stesura di canzoni; dall'album sono state estratte hit quali non solo la canzone che d\u00e0 il titolo all'album, ma anche \"Lukang, the Little Town\" (\u9e7f\u6e2f\u5c0f\u93ae), \"Love Song 1980\" (\u6200\u66f21980) e \"Childhood\" (\u7ae5\u5e74). Tale debutto, infarcito di canzoni piene di commenti sfacciati sulla scena sociale di Taiwan e occhiali da sole sportivi, ha scatenato pettegolezzi e discussioni piene di astio a proposito delle argomentazioni che i suoi testi mettevano in risalto a Taiwan, come la pedanteria confuciana e il vuoto urbano.\nNel 1983 \u00e8 stato pubblicato il suo secondo album, \"Master of the Future\" (\u672a\u4f86\u7684\u4e3b\u4eba\u7fc1), che comprende diverse canzoni: la canzone dalla quale prende il titolo l'album avverte l'ascoltatore di un futuro governato da bambini senza morale e senso dell'umanit\u00e0; inoltre sono presenti \"72 Transformations\" (\u73fe\u8c61\u4e03\u5341\u4e8c\u8b8a) e \"Orphan of Asia\" (\u4e9e\u7d30\u4e9e\u7684\u5b64\u5152), quest'ultima ha lo stesso titolo del romanzo di Wu Zhuoliu sulla storia dell'occupazione giapponese a Taiwan.\nNel 1985, ispirato dal successo del singolo americano \"We Are the World\" di USA for Africa, Lo scrisse \"Tomorrow Will Be Better\" (\u660e\u5929\u6703\u66f4\u597d), un suo singolo personale di carit\u00e0 di altissimo successo per celebrare il quarantesimo anniversario dell'indipendenza di Taiwan dalla colonizzazione giapponese. Alla fine fu realizzato da pi\u00f9 di 60 differenti artisti di Taiwan, Hong Kong, Singapore e Malaysia, tra i quali figurano Tsai Chin, Chyi Chin, Chyi Yu, Sarah Chen, Eric Moo, Fei Yu Ching, Angus Tung e Jonathan Lee.\n\"Lover/Comrade\" (\u611b\u4eba\u540c\u5fd7) \u00e8 stato l'album seguente di Lo, pubblicato nel 1988. Oltre alla canzone intitolata come lo stesso album, che usa slogan politici nel contesto di una canzone d'amore, \u00e8 anche presente \"Love Song 1990\" (\u6200\u66f21990), una delle sue canzoni d'amore pi\u00f9 famose, che \u00e8 stata scritta sei anni dopo \"Love Song 1980.\"\nNel 1991 ha scritto \"Pearl of the Orient\" (\u6771\u65b9\u4e4b\u73e0), considerata una delle sue canzoni pi\u00f9 famose, nella quale canta delle lodi ad Hong Kong come paradiso simbolico dopo i rischi della navigazione nel Pacifico ed implora Hong Kong di non perdere la sua identit\u00e0 cinese a causa della rapida modernizzazione e della colonizzazione inglese dell'epoca. Ha anche scritto \"Queen's Road East\" (\u7687\u540e\u5927\u9053\u6771), una canzone in cantonese che racconta in modo satirico dell'imminente trasferimento di Hong Kong nel 1997 e prende in giro l'assenza di un palazzo a Queen's Road.\nNel 2004, Lo Ta-yu ha formalmente rinunciato alla cittadinanza statunitense per protestare contro l'introduzione nel Parlamento americano di una risoluzione riguardante lo schieramento della marina taiwanese in Iraq. \"Quando i rappresentanti statunitensi hanno introdotto una risoluzione che chiedeva a Taiwan di mandare la sua marina militare in Iraq, ho compreso che mentre gli Stati Uniti incoraggiano commerci pacifici nello Stretto di Taiwan, lo stesso governo degli States \u00e8 uno dei problemi che si parano davanti ai commerci veramente pacifici\", ha detto Lo.\nLa sera di domenica 25 maggio 2008, alle ore 19.00, Lo Ta-yu ha tenuto un concerto al San Jose State University Event Center. Il titolo del concerto era \"Join 'N Sing\", per celebrare l'elezione del nuovo presidente di Taiwan Ma Ying-jeou. Tre ospiti speciali hanno partecipato alla serata: Kao Ling Fung, Hsu Nai Ling e Cindi Chaw Yong Hua. Il concerto si \u00e8 trasformato in una raccolta di fondi per le vittime del terremoto del Sichuan, in Cina."}
{"id": "2434112", "revid": "105803356", "url": "https://it.wikipedia.org/wiki?curid=2434112", "title": "Dramatis personae", "text": "L'espressione latina dramatis personae (letteralmente: \"maschere del dramma\") indica l'elenco dei personaggi di un'opera drammatica. \u00c8 ricalcata dalla corrispondente espressione greca \"\u03c4\u1f70 \u03c4\u03bf\u1fe6 \u03b4\u03c1\u03ac\u03bc\u03b1\u03c4\u03bf\u03c2 \u03c0\u03c1\u03cc\u03c3\u03c9\u03c0\u03b1\" ed era usata abitualmente nei testi teatrali fino al XVII secolo. In alcuni casi \u00e8 stata usata anche da autori moderni, ad esempio da Gabriele D'Annunzio in \"La citt\u00e0 morta\".\nPer estensione viene usata per indicare l'insieme delle persone che ha avuto un ruolo principale in un evento."}
{"id": "2434113", "revid": "25152", "url": "https://it.wikipedia.org/wiki?curid=2434113", "title": "Kitab-i Aqdas", "text": ""}
{"id": "2434116", "revid": "305330", "url": "https://it.wikipedia.org/wiki?curid=2434116", "title": "Convertitore tensione-frequenza", "text": "I convertitori tensione-frequenza (VFC: voltage to frequency converter) sono circuiti elettronici che forniscono in uscita un segnale a onda quadra con frequenza proporzionale al valore della tensione applicata in ingresso; l'intervallo di frequenza si estende di solito da pochi hertz a 10\u00a0kHz e, per certi dispositivi, da 0,1\u00a0Hz a 100\u00a0Hz.\nTecniche di utilizzo.\nI convertitori tensione-frequenza sono molto utilizzati nel campo della conversione analogico-digitale e dell'acquisizione e trasmissione di segnali analogici.\nConversione analogico-digitale.\nUn segnale analogico prelevato direttamente dall'uscita di un trasduttore viene amplificato e convertito in una serie di impulsi dal convertitore VFC posto nelle vicinanze del trasduttore stesso. Gli impulsi vengono inviati su un comune doppino ad un contatore digitale a n bit abilitato a contare per un certo periodo di tempo prefissato T. Al termine di ogni conteggio si presenteranno valori digitale proporzionali al segnale fornito dal trasduttore.&lt;BR&gt;\nQuesta tecnica di conversione analogico-digitale si rivela piuttosto lenta a causa dell'elevato valore dell'intervallo di conteggio T richiesto per ottenere una buona risoluzione nella conversione. Tuttavia, sia per il fatto che la conversione nei VFC \u00e8 realizzata all'interno di circuiteria integrata sia perch\u00e9 il segnale analogico \u00e8 sostanzialmente convertito in un segnale digitale modulato in frequenza, il sistema \u00e8 abbastanza insensibile a rumore.\nTrasmissione del segnale analogico.\nUn segnale analogico prelevato da un trasduttore e preparato tramite un opportuno amplificatore viene convertito in una serie di impulsi da un dispositivo VFC. A questo punto il segnale, essendo un segnale digitale modulato in frequenza, risulta essere molto resistente al degrado dovuto a rumore elettrico proveniente dall'esterno del sistema. Tale segnale si adatta molto bene ad essere trasmesso su un semplice doppino anche per notevoli distanze: fino a circa 30 metri o anche fino a centinaia di metri se si interviene opportunamente sulla linea. Una volta che il segnale \u00e8 giunto a destinazione viene nuovamente convertito tramite un convertitore frequenza-tensione (FVC: frequency to voltage converter) che fornisce in uscita una tensione proporzionale alla frequenza degli impulsi in ingresso. In questo modo si ricostruisce il segnale analogico di origine proveniente dal trasduttore.\nPrincipio di funzionamento.\nLa maggior parte dei convertitori tensione-frequenza di basa sulla tecnica del bilanciamento di carica.\nFacendo riferimento alla , supponiamo che il commutatore S sia nella posizione A e che il segnale di ingresso Vi sia costante e positivo. Il condensatore C viene percorso da una corrente IC = Ii = Vi / R e la tensione di uscita dell'integratore ha come andamento quello di una retta esprimibile con la relazione\nformula_1\nQuando la tensione VC assume valori al di sotto della tensione di riferimento -Vref, il comparatore commuta, portandosi a livello alto, e fa scattare il multivibratore monostabile. L'impulso positivo generato dal monostabile, la cui durata TB dipende da CB, satura il transistor T mandando la tensione di uscita V0 a livello basso. Lo stesso impulso sposta il commutatore S nella posizione B.\nDurante l'intervallo TB il condensatore C \u00e8 percorso da una corrente IC = Ii - I0. Visto che il generatore di corrente continua \u00e8 realizzato in modo tale da produrre una corrente sempre maggiore a quella applicabile in ingresso al sistema, la corrente IC si inverte. Il condensatore C si carica con una corrente costante IC = Vi/R - I0 e la tensione VC inizia ad aumentare facendo commutare il comparatore. Il multivibratore monostabile rimane nel suo stato quasi-stabile per un intervallo TB fisso, durante il quale il condensatore continua a scaricarsi e la tensione VC ad aumentare. Al termine di questo intervallo di tempo, il monostabile torna nello stato stabile con l'uscita a livello basso. Il transistor T a questo punto si comporta come un interruttore aperto e porta la tensione V0 a livello alto mentre il commutatore S viene posizionato in A.\nBilanciamento di carica e relazione tra frequenza e tensione.\nLa quantit\u00e0 di carica \u2206QA immagazzinata dal condensatore durante la carica e quella \u2206QB sottratta durante la scarica valgono rispettivamente:\nformula_2\nA regime la tensione V0 presenta escursioni identiche in quanto la carica accumulata da C durante l'intervallo di tempo TA viene restituita durante l'intervallo TB (bilanciamento di carica). Di conseguenza la quantit\u00e0 di carica \u2206QA e -\u2206QB sono uguali quindi si ha che\nformula_3\ne quindi la frequenza del segnale in uscita risulta:\nformula_4\nCome si vede al frequenza del segnale di uscita \u00e8 proporzionale alla tensione di ingresso Vi. Gli altri parametri che condizionano la frequenza sono: la corrente I0 che per\u00f2 \u00e8 propria di ogni convertitore, il resistore R e il condensatore CB che sono generalmente componenti esterni. La capacit\u00e0 del condensatore C, che anch'esso \u00e8 un componente esterno, non influisce sulla frequenza ma solo sull'ampiezza delle escursioni della tensione V0.\nConvertitore frequenza-tensione.\nLa maggior parte dei convertitori tensione-frequenza possono lavorare in modo contrario tramite un'opportuna circuiteria esterna.\nCome illustrato in l'ingresso del comparatore, invece di essere collegato all'uscita dell'integratore, riceve il segnale di ingresso Vi di frequenza variabile fi. L'uscita dell'integratore viene ora utilizzata come uscita del dispositivo dalla quale uscir\u00e0 una tensione V0 proporzionale alla frequenza fi del segnale di ingresso.\nPrincipio di funzionamento.\nOgni volta che il segnale Vi scende al di sotto di -Vref il comparatore commuta a livello alto attivando il monostabile. L'impulso positivo del monostabile sposta il commutatore S dalla posizione A alla posizione B e lo mantiene per tutto il periodo di tempo TB pari alla durata dell'impulso stesso. Durante questo intervallo il condensatore C dell'integratore tende a caricarsi per effetto della corrente I0. Alla fine dell'impulso il commutatore viene portato nella posizione A e il condensatore comincia a scaricarsi sul resistore R. A regime il valore medio della corrente che entra nel condensatore \u00e8 uguale al valore medio della corrente di scarica che tramite R \u00e8 proporzionale al valore medio della tensione V0 sul condensatore.\nIn conclusione, al variare della frequenza del segnale in ingresso, varia proporzionalmente il valore medio della corrente in ingresso a C e quindi il valore medio della tensione in uscita.\n\u00c8 da notare il fatto che dovendo Vi scendere sotto il valore di -Vref e rimanerci per un tempo inferiore alla durata dell'intervallo TB, il segnale di ingresso dovrebbe essere squadrato da un trigger di Schmitt e applicato al convertitore attraverso un circuito deviatore. Se il segnale di ingresso rimane al di sotto di -Vref per un tempo superiore a TB, l'uscita del comparatore, essendo allo stato alto, porterebbe ad un errato scatto del monostabile."}
{"id": "2434118", "revid": "15756", "url": "https://it.wikipedia.org/wiki?curid=2434118", "title": "Paris Francesco Alghisi", "text": "Biografia.\nAlghisi studi\u00f2 musica sotto la guida Orazio Pollarolo, organista della Cattedrale di Brescia nonch\u00e9 padre del celebre compositore Carlo Francesco Pollarolo. Successivamente, probabilmente tra il 1681 e il 1683, trascorse un breve periodo al servizio del re di Polonia, quando il proprio insegnante era ivi attivo come maestro di cappella. Una volta tornato nella citt\u00e0 natale, Alghisi entr\u00f2 nell'ordine di San Filippo Neri senza, tuttavia, cessare di dedicarsi alla composizione di musica secolare. A partire dal 1690 fu direttore della cappella di Santa Maria della Pace, chiesa dell'ordine. Nello stesso anno present\u00f2 istanza per affiancare anche la posizione di organista, per\u00f2 senza successo. Sempre in questo periodo egli fu maestro di cappella del \"Collegio dei Nobili\" di Brescia, nonch\u00e9 membro dell'Accademia Filarmonica di Bologna. Il 10 febbraio 1701 fu eletto organista della cattedrale bresciana, carica che conservo sino alla morte.\nConsiderazioni sull'artista.\nLa produzione operistica di Alghisi \u00e8 ristretta a soli due lavori di tre atti ciascuno, ambedue basati su libretti di G. C. Corradi e rappresentati al Teatro Santi Giovanni e Paolo di Venezia nel 1690. \"L'amor di Curzio per la patria\" fu scritto per il Carnevale, mentre \"Il trionfo della continenza\" per la stazione autunnale. Nonostante nessuna delle due opere sia giunta intera sino ad oggi, le arie esistenti, nelle quali primeggia la forma dell'aria da capo, mostrano chiaramente la vena melodica del compositore. Egli infatti in vita fu lodato sia come compositore che come insegnante.\nAlghisi dal 1697 al 1705 compose una serie di oratori annuali per la Chiesa di San Domenico. I suoi lavori sacri vennero eseguiti a Brescia anche alcuni decenni dopo la sua morte. A causa di ci\u00f2 in passato venne riportata la falsa notizia che un altro compositore omonimo fosse vissuto nella stessa citt\u00e0 tra il 1733 e il 1767.\nNon sopravvive alcuna copia della raccolta di cantate che Alghisi dedic\u00f2 a Ferdinando III, Gran Duca di Toscana, e pubblicate a Bologna non pi\u00f9 tardi del 1694.\nComposizioni.\nOratori.\nTutti rappresentati per la prima volta a Brescia."}
{"id": "2434124", "revid": "24281", "url": "https://it.wikipedia.org/wiki?curid=2434124", "title": "Abbigliamento del XII secolo", "text": "L'abbigliamento del XII secolo in Europa si distingueva dalla moda dei secoli precedenti per pochissimi dettagli. Sia l'abbigliamento maschile sia quello femminile erano sempre contraddistinti dall'utilizzo di tuniche pi\u00f9 o meno lunghe, a seconda della condizione sociale dell'indossatore. Abiti pi\u00f9 sagomati, e dotati di maniche erano invece caratteristici delle classi pi\u00f9 abbienti.\nCome negli anni precedenti, due stili di vestire coesistettero contemporaneamente nella moda maschile: il primo consisteva in una tunica pi\u00f9 corta (all'altezza delle ginocchia), derivato dalla contaminazione stilistica degli abiti di tutti i giorni utilizzati nell'Impero Romano, con le divise dei barbari; il secondo consisteva in una tunica pi\u00f9 lunga (all'altezza delle caviglia), provenienti dalla moda della borghesia bizantina.\nAbbigliamento maschile.\nProveniente dalla Francia, una delle principali innovazioni nell'abbigliamento fu l'introduzione del \"bliaut\" o \"bliaud\", una tunica da portare al di sopra di altri abiti, con maniche ampie. Inizialmente molto ampie, in seguito il bliaut divenne maggiormente aderente al corpo dell'indossatore.\nAL di sotto del bliaut, veniva spesso indossata una tunica interna (dal francese) \"chainse\", o una maglia con maniche lunghe e strette, spesso realizzata in lino. L'utilizzo di pantaloni, chiamati \"chausses\" e realizzati nella forma di calze o leggings (in due capi separati per ogni gamba) ebbe una certa diffusione. I modelli pi\u00f9 popolari erano quelli a righe. Durante questo periodo, soprattutto nelle classi sociali medio-alte, infatti le calze divennero pi\u00f9 lunghe e pi\u00f9 aderenti, quindi anche pi\u00f9 comode. Venne quindi meno la necessit\u00e0 di utilizzare delle fasce, il cui scopo era proprio quello di sostenere le calze. Queste fasce tuttavia rimasero in uso in Inghilterra sino al regno di Riccardo I, per poi essere definitivamente abbandonate dal 1200.\nOltre alle \"sotto-tuniche\" ed alle calze, gli uomini indossavano una tunica esterna, lunga sino alle ginocchia, e trattenuta in vita con una cintura. Bliaut, realizzati in lana o, sempre pi\u00f9 frequentemente in seta, avevano maniche tagliate al livello al polso e gonne sagomate. Gli uomini indossavano il bliaut aperto sul davanti o sul retro, e cucito sui lati. \nLe nuove tendenze inoltre imponevano l'utilizzo di alcuni nuovi capi di abbigliamento nella parte superiore del corpo, da indossare sotto la tunica: il \"doublet\", fatto con due strati di lino, ed il \"gipon\" una primitiva forma di imbottitura, che nei secoli successivi verr\u00e0 indossata anche al di sotto delle armature. \nAnche il \"surcot\" o \"cyclas\", introdotto in questo periodo era una copertura protettiva per le armature (specie contro il calore), durante le crociate. Dal secolo successivo, esso entrer\u00e0 abbondantemente a far parte anche del guardaroba civile quotidiano.\nMantelli rettangolari o circolari venivano indossati sulla tunica. Questi venivano fissati sulla spalla destra o al centro sul petto.\nGli uomini delle classi pi\u00f9 abbienti erano soliti non indossare alcun copricapo. Il capperone, simile ad un cappuccio, ed attaccato ad un mantello di media lunghezza, era invece il tipico copricapo indossato dagli appartenenti alle classi pi\u00f9 povere e dai contadini. La \"cuffia\", destinata ai pi\u00f9 ricchi, apparve molto pi\u00f9 avanti nel secolo.\nAbbigliamento femminile.\nL'abbigliamento femminile consisteva in una \"sotto-tunica\", la \"chamise\" o \"chains\", di solito realizzata in lino, sopra la quale veniva indossata una o pi\u00f9 tuniche lunghe sino alle caviglie. Le donne delle classi operaie usavano indossare tuniche fermate con una cintura alla vita (la \"ceinture\"). Le cinture delle donne pi\u00f9 abbienti erano decorate con inserti in metallo decorativi.\nLe donne della corte francese indossavano una tunica, maggiormente sagomata, chiamata \"cotte\", o eventualmente il bliaut al di sopra della chamise a maniche lunghe. Il bliaut femminile si contraddistingueva per una gonna maggiormente ampia, e le maniche strette sino ai gomiti e poi larghissime sui polsi. Il bliaut veniva fermato in vita da una cintura o un'allacciatura, che veniva lasciata cadere sul fianco, cos\u00ec come viene mostrata in una raffigurazione femminile su una colonna presente nella cattedrale di St. Maurice ad Angers. Una nuova moda, il \"bliaut giron\u00e9\", emerse a met\u00e0 secolo: la gonna era separata in due parti distinte, una superiore pi\u00f9 stretta ed aderente ed una inferiore pi\u00f9 larga e pieghettata. \nLe donne sposate, in osservanza dei dettami del Cristianesimo, indossavano dei veli sulla testa, spesso separati al centro ed appesi in lunghe trecce, che potevano essere estese con i propri capelli, o capelli tagliati ai morti, un'abitudine deprecata dai moralisti.\nIl \"soggolo\", una fascia che avvolgeva l'intera testa dell'indossatrice, simile a quello indossato tutt'oggi dalle suore, fu introdotto in Inghilterra a secolo avanzato. Esso consisteva in un velo di lino, che avvolgeva la testa dell'indossatrice, coprendo il mento, e spesso anche il mento e lasciando scoperto solo il viso.\nMateriali.\nLa lana fu ancora il materiale maggiormente diffuso, ma si fece strada anche l'utilizzo del lino, specie nella realizzazione di biancheria intima, sempre maggiormente utilizzata. La seta, per quanto ancora molto costosa, divenne pi\u00f9 facilmente reperibile, sebbene fosse destinata principalmente alle classi sociali pi\u00f9 facoltose. Inoltre la e la prima crociata avevano aperto la strada per la possibilit\u00e0 di ottenere nuovi materiali ed influente stilistiche. Inizi\u00f2 ad essere utilizzata anche la pelliccia, particolarmente utile per mantenere caldo."}
{"id": "2434132", "revid": "352448", "url": "https://it.wikipedia.org/wiki?curid=2434132", "title": "Trasgressione (geologia)", "text": ""}
{"id": "2434135", "revid": "1903211", "url": "https://it.wikipedia.org/wiki?curid=2434135", "title": "Dibbuk", "text": "Il dibbuk o dybbuk (, \"dibb\u00fbq\", , \"attaccato\", \"incollato\") nella tradizione ebraica \u00e8 uno spirito maligno o un'anima in grado di possedere gli esseri viventi. Si ritiene che sia lo spirito disincarnato di una persona morta, un'anima alla quale \u00e8 stato vietato l'ingresso al mondo dei morti, lo Sheol.\nQueste anime generalmente vagano per il mondo poich\u00e9 manca loro la \"forza\" di mantenere l'attaccamento a Dio per l'ingresso nel Ghehinnom per poi avere accesso al Gan Eden. Come dybbuk, l'anima del trapassato con le succitate mancanze si attacca al corpo di una persona vivente e coabita con essa.\nIn accordo con le credenze popolari, ad un'anima che non sia stata capace di portare a termine il compito di vendicarsi di persone aderenti ai cosiddetti \u201ccampi di concentramento\u201d per gli ebrei, o a loro parenti, quindi viene data un'altra opportunit\u00e0 per portare a termine i compiti insoluti nella forma di un dybbuk. Esso abbandoner\u00e0 l'essere ospite quando avr\u00e0 raggiunto i propri obiettivi (a volte dopo essere stato aiutato).Si ritiene che il dybbuk non sia una condizione \"desiderabile\" o buona e spesso \u00e8 in contrasto con le Leggi divine infatti la persona fisica \"ospitante\" subisce o subirebbe conseguenze non ottimali, per esempio non riuscendo a vivere la propria vita e la propria identit\u00e0, nonch\u00e9 il proprio percorso spirituale, come dovuto e richiesto o come accadrebbe se il dybbuk non avvenisse o non si presentasse.\nIl dybbuk non \u00e8 una forma di reincarnazione."}
{"id": "2434139", "revid": "1568601", "url": "https://it.wikipedia.org/wiki?curid=2434139", "title": "Cicceria", "text": "La Cicceria (anche Ciceria o Terra dei Cicci o Monti della Vena; in croato \"\u0106i\u0107arija\", in sloveno \"\u010ci\u010darija,\" in tedesco \"Tschitschen Boden\") \u00e8 una regione montuosa storica compresa tra la Slovenia e la Croazia, costituisce una parte del Carso. La Cicceria \u00e8 la terra d'origine degli Istrorumeni.\nDescrizione.\nPu\u00f2 essere considerata una subregione dell'Istria, della quale occupa la porzione nord-orientale. Comprende la fascia che va da Erpelle-Cosina a Fiume, parallelamente al corso del Timavo. La Cicceria viene spesso confusa con l\"'Istria bianca\" (con la quale condivide il colore delle rocce carsiche).\nLa regione si presenta abbastanza uniforme dal punto di vista dell'orogenesi, con montagne che superano di poco i 1.000 metri. Capoluogo pu\u00f2 essere considerata Lanischie.\nL'altopiano raggiunge la maggiore altitudine con il Monte Maggiore (1.396\u00a0m), il quale \u00e8 anche il monte pi\u00f9 alto dell'Istria. La parte nord dell'altopiano \u00e8 in Slovenia, mentre la parte centro-meridionale \u00e8 in Croazia.\nL'autunno \u00e8 il periodo ideale per ammirare gli spettacolari colori delle foglie autunnali frequentando le zone con presenza di macchie di arbusti su cui, fra tutti domina lo scotano."}
{"id": "2434140", "revid": "1305772", "url": "https://it.wikipedia.org/wiki?curid=2434140", "title": "Lucky (Jason Mraz)", "text": "Lucky \u00e8 una canzone di Jason Mraz e Colbie Caillat, pubblicata come terzo singolo del terzo album di Jason Mraz intitolato \"We Sing. We Dance. We Steal Things.\". Della canzone fu registrata anche una versione in spagnolo intitolata \"Suerte\", registrata per la versione sudamericana dell'album con la cantante messicana Ximena Sari\u00f1ana."}
{"id": "2434147", "revid": "1543377", "url": "https://it.wikipedia.org/wiki?curid=2434147", "title": "Sequenza cratonica", "text": "Il termine sequenza cratonica si riferisce ad una sequenza litostratografica su vastissima scala che copre un completo ciclo marino trasgressivo-regressivo su un cratone. Sono note anche come \"megasequenze\", \"supersequenze\", \"sequenze stratigrafiche\", \"sequenze di Sloss\" o semplicemente \"sequenze.\"\nIn parole semplici, rappresenta l'evidenza geologica dell'innalzamento e successivo abbassamento del livello marino, con il conseguente deposito di strati di sedimenti sulle rocce primigenie chiamate cratoni.\nLe sequenze cratoniche furono proposte per prima volta da Lawrence Sloss nel 1963; ognuna rappresenta un periodo di tempo in cui i mari epicontinentali depositavano i sedimenti su un cratone, mentre i margini superiore ed inferiore della sequenza sono legati alla disconformit\u00e0 erosiva del cratone nella fase di regressione marina.\nCausa e cronologia.\nQueste sequenze possono in parte rappresentare un cambiamento eustatico o globale del livello marino; tuttavia, quando vengono indicate con i nomi propri, di solito si riferiscono al continente Nord Americano. La causa pi\u00f9 probabile di questi cicli \u00e8 il mutamento nel volume della dorsale oceanica, la quale viene a relazionarsi con i tassi di espansione. Quando le dorsali medio oceaniche si espandono rapidamente, esse tendono ad essere pi\u00f9 lunghe del solito; inoltre, il forte calore solleva la litosfera al di sopra delle dorsali. Questa litosfera elevata riduce il volume del bacino oceanico e sposta l'acqua sopra i continenti; viceversa, quando il tasso di espansione diminuisce, le dorsali si abbassano, e i mari defluiscono dai cratoni. \u00c8 anche possibile che altri meccanismi, come la topografia dinamica relazionata alle anomalie di massa del mantello, e la tensione intraplacca relativa agli episodi di tettonica di contrazione e distensione, giochino una loro parte causando significativi sollevamenti tettonici e subsidenza sul cratone.\nCi sono state sei sequenze cratoniche dall'inizio del periodo Cambriano. Per il Nord America, dalla pi\u00f9 antica alla pi\u00f9 recente, esse sono: Sauk, Tippecanoe, Kaskaskia, Absaroka, Zu\u00f1i e Tejas. Tentativi di identificare sequenze cratoniche equivalenti su altri continenti hanno avuto solo successi limitati, facendo supporre che l'eustatismo non ne sia verosimilmente il solo meccanismo responsabile."}
{"id": "2434152", "revid": "2166030", "url": "https://it.wikipedia.org/wiki?curid=2434152", "title": "Juan de la Cruz Mourge\u00f3n", "text": "Biografia.\nCombatt\u00e9 nella guerra d'indipendenza spagnola contro i francesi, e nel vicereame della Nuova Granada contro i ribelli indipendentisti. Dal 1819 al 1821 fu vicer\u00e9 della Nuova Granada, ultimo vicer\u00e9 spagnolo della colonia.\nCruz Mourge\u00f3n combatt\u00e9 valorosamente nella guerra d'indipendenza. Partecip\u00f2 alla battaglia di Bail\u00e9n (1808) ed a quella di Bornos (1812). Fu decorato per i suoi servizi, diventando cavaliere degli ordini militari di San Fernando e San Hermenegildo, e Benem\u00e9rito de la Patria, oltre a ricevere molte altre medaglie.\nDivenne l'ultimo vicer\u00e9 titolare della Nuova Granada nel 1819, restando in carica fino al 1821, ma la colonia era in piena rivolta. Fu anche governatore di Panama (agosto-ottobre 1821). Da qui organizz\u00f2 una spedizione per riconquistare Quito, dove arriv\u00f2 a dicembre. Propose di liberare gli schiavi che avrebbero combattuto per le forze del re. All'inizio del 1822 scrisse a Sim\u00f3n Bol\u00edvar ammettendo il fallimento spagnolo nella riconquista delle sue vecchie colonie.\nMor\u00ec a Quito l'8 aprile 1822."}
{"id": "2434153", "revid": "112175739", "url": "https://it.wikipedia.org/wiki?curid=2434153", "title": "Jacopo Cabianca", "text": "Biografia.\nProveniente da una famiglia nobile ed agiata, studi\u00f2 legge all'universit\u00e0 di Padova, ma si dedic\u00f2 soprattutto alla letteratura. Laureatosi nel 1831 il C. continu\u00f2 a dedicarsi alla letteratura, contro i desideri del padre che gli rimproverava di trascurare e dissipare il patrimonio familiare. Nel 1843 Cabianca spos\u00f2 la baronessa Sofia Fioravanti Onesti; dal matrimonio nacquero tre figlie una delle quali, Lucia, scrisse dei versi. Si dedic\u00f2 anche allo studio di sperimentazioni agricole e della progettazione di parchi. In questo ambito si ricorda la sua opera \"Dei giardini e dell'orticoltura della Provincia di Vicenza\". Scrisse inoltre un poema in dodici canti sulla vita del grande poeta Torquato Tasso. Fu amico di Ippolito Nievo ed Aleardo Aleardi. Negli ultimi anni della sua vita fu afflitto da paralisi progressiva.\nPresso la sua casa, il comune di Vicenza ha posto una targa, con la seguente iscrizione: \n&lt;poem&gt;\nDi Jacopo Cabianca\npoeta imaginoso gentile\nnato e vissuto in questa casa\nfu denominata\nper decreto del comune\nla via\nMDCCCLXXXVIIII\n&lt;/poem&gt;"}
{"id": "2434154", "revid": "1305772", "url": "https://it.wikipedia.org/wiki?curid=2434154", "title": "Suzi Quatro (album)", "text": "Suzi Quatro \u00e8 l'album di debutto di Suzi Quatro, pubblicato nell'ottobre del 1973.\nIl titolo dell'album in Australia \u00e8 \"Can the Can\", come una delle tracce presenti nell'album.\nClassifica.\nAlbum\nSingoli"}
{"id": "2434155", "revid": "287204", "url": "https://it.wikipedia.org/wiki?curid=2434155", "title": "Juan de la Cruz Mourgeon", "text": ""}
{"id": "2434168", "revid": "838137", "url": "https://it.wikipedia.org/wiki?curid=2434168", "title": "Movistar Open 2008 - Doppio", "text": "Il doppio del Movistar Open 2008 \u00e8 stato un torneo di tennis facente parte dell'ATP Tour.\nPaul Capdeville e \u00d3scar Hern\u00e1ndez erano i detentori del titolo, ma quest'anno hanno partecipato con partner differenti.\nCapdeville ha fatto coppia con Lucas Arnold Ker, ma ha perso al 1\u00ba turno contro Jos\u00e9 Acasuso e Sebasti\u00e1n Prieto.\nHernandez ha fatto coppia con Sergio Roitman, ma ha perso al 1\u00ba turno contro Juan Pablo Brzezicki e Ross Hutchins.\nJos\u00e9 Acasuso e Sebasti\u00e1n Prieto hanno vinto in finale 6\u20131, 3\u20130, dopo il ritiro della coppia formata da M\u00e1ximo Gonz\u00e1lez e Juan M\u00f3naco, visto che quest'ultimo ha avuto un infortunio alla caviglia sinistra."}
{"id": "2434184", "revid": "1522738", "url": "https://it.wikipedia.org/wiki?curid=2434184", "title": "Presidenti del Laos", "text": "I presidenti del Laos si sono avvicendati a partire dal 1975, allorch\u00e9, esautorato il re Savang Vatthana, il potere fu assunto dal movimento comunista Pathet Lao.\nTutti i presidenti sono stati espressione del Partito Rivoluzionario del Popolo Lao."}
{"id": "2434185", "revid": "373960", "url": "https://it.wikipedia.org/wiki?curid=2434185", "title": "Mingo De Pasquale", "text": ""}
{"id": "2434186", "revid": "287204", "url": "https://it.wikipedia.org/wiki?curid=2434186", "title": "Michael Kitzelmann", "text": "La vita Pre-Guerra.\nSi laure\u00f2 nel 1936 a Dillingen am Donau.\nArruolatosi come candidato ufficiale nella Wehrmacht , Kitzelmann era una persona profondamente cattolica religiosa, come espresse nelle sue numerose corrispondenze a casa.\nFronte Russo 1941-1942.\nCon l'operazione Barbarossa, ovvero l'invasione dell'URSS, lanciata il 22 giugno 1941, Kitzelmann si ritrov\u00f2 catapultato nella lotta senza quartiere che svolgeva nel fronte orientale.\nPromosso come ufficiale ricevette la croce di ferro di seconda classe per il coraggio dimostrato come comandante di compagnia.\nPartecip\u00f2 alla battaglia di Smolensk(luglio 1941), e alle fasi iniziali della battaglia di Leningrado, se si esclude la sua partecipazione all'assalto di Mga, nell'ottobre 1941.\nNell'inverno 1941, venne assegnato ad un'unit\u00e0 adibita alla lotta antipartigiana.\nEgli vide nel periodo gennaio-maggio 1942 e sar\u00e0 testimone di grandissimi orrori perpetrati dagli einsatzgruppen sulla popolazione russa e sugli ebrei.\nTraumatizzato da ci\u00f2, e sconvolto da questo cominci\u00f2 a svolgere su s\u00e9 stesso un esame di coscienza che lo port\u00f2 ad odiare il Nazismo e alla decisione di opporvisi.\nEspresse ,dopo ci\u00f2 che aveva visto, tutto l'orrore per una guerra che defin\u00ec il nazismo:\n\"\"Daheim rei\u00dfen sie die Kreuze aus den Schulen\"\n\"Cos\u00ec crudele da tirare le croci gi\u00f9 dalle scuole\"\nPurtroppo per lui, con ingenuit\u00e0, si sfog\u00f2 con i suoi compagni con tali parole:\n\"Se questi criminali dovessero vincere,non avrei pi\u00f9 nessun desiderio di vivere\"\".\nDenunciato e processato da una corte marziale , fu condannato a morte, ignorando totalmente il fatto d'avere famiglia o di essere stato decorato, e fu fucilato l'11 giugno 1942 a Or\u00ebl.\nRuolo.\nEscludendo l'attivit\u00e0 dell'ammiraglio e capo dell'Abwehr, Wilhelm Canaris, che gi\u00e0 dal 1939 operava come spia informando il comando alleato (tramite l'olandese Jacobus Sas) dei piani dell'Oberkommando der Wehrmacht, Kitzelmann fu il primo esempio significativo di dissenso al nazismo espresso con un rifiuto netto di sottomettersi alla politica di terrore del III reich.\nParticolarmente importante anche il fatto che la sua fu l'inizio di un profondo malessere e malcontento all'interno della Wehrmacht."}
{"id": "2434189", "revid": "1428919", "url": "https://it.wikipedia.org/wiki?curid=2434189", "title": "Juan de la Jaraquemada", "text": ""}
{"id": "2434190", "revid": "729019", "url": "https://it.wikipedia.org/wiki?curid=2434190", "title": "Battaglia di Eltham's Landing", "text": "La battaglia di Eltham's Landing, anche nota come battaglia di Barhamsville, o West Point, ebbe luogo il 7 maggio 1862 nella contea di New Kent, nel corso della campagna peninsulare della guerra di secessione. Il generale William B. Franklin dell'esercito dell'Unione sbarc\u00f2 a Eltham's Landing e venne attaccato da due brigate al comando del generale G. W. Smith, in ritorsione all'attacco, da parte dell'esercito Confederato sulla \"Barhamsville Road\". Il movimento di Franklin avvenne mentre l'esercito Confederato stava lasciando le linee di Williamsburg, ma non riusc\u00ec a interferire con i movimenti delle truppe Confederate.\nAntefatto.\nQuando il generale dei Confederati Joseph E. Johnston ritir\u00f2 in maniera inattesa le sue forze dalla Warwick Line alla battaglia di Yorktown la notte del 3 maggio, il generale dell'Unione George B. McClellan venne colto di sorpresa e non fu pronto ad organizzare un immediato inseguimento. Il 4 maggio, ordin\u00f2 al comandante della cavalleria generale George Stoneman di inseguire la retroguardia di Johnston ed invi\u00f2 circa met\u00e0 dei suoi effettivi, dell'\"Army of the Potomac\", assieme a Stoneman, sotto il comando del generale Edwin V. Sumner. Queste truppe combatterono l'inutile battaglia di Williamsburg il 5 maggio, dopo la quale i confederati continuarono a marciare verso nord-est in direzione di Richmond.\nMcClellan ordin\u00f2 inoltre alle divisione del generale William B. Franklin, di imbarcarsi e risalire il fiume York nel tentativo di sbarcare in modo da bloccare la ritirata di Johnston. Ci vollero due giorni per le operazioni di imbarco di uomini ed equipaggiamenti, e Franklin non pot\u00e9 dare il suo contributo all'azione di Williamsburg. McClellan contava molto nel suo movimento di aggiramento, e progettava di spedire le altre divisioni (quelle di Fitz John Porter, John Sedgwick, e Israele B. Richardson) via fiume dopo la partenza di Franklin. La loro destinazione era Eltham's Landing sulla sponda meridionale del fiume Pamunkey, sbarcando a West Point, un porto sul fiume York che era il capolinea della linea ferroviaria \"Richmond e York River Railroad\". Il porto era a circa 8 chilometri a sud della citt\u00e0 di Barhamsville, dove l'intersezione chiave della strada per \"New Kent Court House\", era stata raggiunta dall'esercito di Johnston nel pomeriggio del 6 maggio.\nGli uomini di Franklin giunsero a riva a mezzo di piccole imbarcazioni e venne costruita una banchina galleggiante lunga 350 metri alla quale attraccarono, barche, pontoni ed altri mezzi da sbarco per scaricare le artiglierie i carriaggi e le provviste. Il lavoro fu continuato a lume di torcia per tutta la notte ma i confederati se ne accorsero e costrinsero gli unionisti a combattere.\nBattaglia.\nJohnston ordin\u00f2 al generale G. W. Smith di proteggere la strada per Barhamsville ed assegn\u00f2 a Smith la divisione del generale William H. C. Whiting e la \"Hampton's Legion\", comandata dal colonnello Wade Hampton. Il 7 maggio Franklin fece appostare la brigata del generale John Newton nel bosco dallo stesso lato della strada dello sbarco, supportata nelle retrovie da altre due brigate (generali Henry W. Slocum e Philip Kearny). La linea di digressione di Newton fu spinta posteriore dal generale John Bell Hood al comando della \"Texas Brigade\", con Hampton alla sua destra. Hood pens\u00f2 a possibili episodi di fuoco amico nei fitti boschi e ordin\u00f2 di avanzare con le armi scariche. Incontrando, pochi metri avanti, un picchetto dell'Unione, Hood scrisse, \"Un caporale del nemico spar\u00f2 contro di me con il suo moschetto mentre ero in piedi davanti alla mia linea.\" Fortunatamente per Hood, il soldato John Deal del \"4th Texas Infantry\", aveva disobbedito all'ordine ed aveva caricato il suo fucile e spar\u00f2 al caporale nemico prima che questi potesse a sua volta sparare.\nUna seconda brigata segu\u00ec Hood alla sua sinistra, le truppe dell'Unione si ritrassero dal bosco verso la riva, mettendosi al coperto dal fuoco delle cannoniere Federali. Whiting impieg\u00f2 il fuoco dell'artiglieria contro le cannoniere, ma i suoi cannoni avevano una gittata insufficiente, cos\u00ec smise di cannoneggiare alle 14. Le truppe dell'Unione ritornarono nel bosco dopo la partenza dei Confederati, ma non fecero ulteriori tentativi di avanzata.\nRisultati.\nLa battaglia di Eltham's Landing fu poco pi\u00f9 di una leggera schermaglia. Vi furono 194 morti nell'esercito dell'Unione e 48 fra i Confederati.\nFranklin disse a McClellan, \"Mi congratulo con me stesso di aver mantenuto la posizione.\" Nonostante l'azione fosse stata tatticamente inconcludente, Franklin perse un'opportunit\u00e0 di intercettare la ritirata dei Confederati da Williamsburg, consentendo loro di transitare in tranquillit\u00e0.\nJohnston fu lieto della coincidenza. In considerazione del successo i suoi uomini godettero nell'eseguire l'ordine \"di sentire che il nemico era caduto di nuovo\", egli chiese umoristicamente al generale Hood, \"Cosa avrebbero fatto i suoi texani se avessi ordinato loro di caricare e ricacciare indietro il nemico?\" Hood rispose, \"io suppongo, generale, che li avrebbero ricacciati nel fiume, e tentato, a nuoto, di catturare le cannoniere.\""}
{"id": "2434192", "revid": "124805856", "url": "https://it.wikipedia.org/wiki?curid=2434192", "title": "Kia Rio", "text": "La Kia Rio \u00e8 un'autovettura classificata come berlina 2 volumi compatta prodotta dalla casa automobilistica sudcoreana Kia Motors a partire dal 2000. La vettura ha sostituito la Kia Pride ma ne ha mantenuto la medesima denominazione in alcuni mercati asiatici. Nel 2005 \u00e8 stata presentata la seconda generazione, mentre dalla fine del 2011 \u00e8 stata messa sul mercato la terza generazione.\nPrima serie (2000-2005).\nLa prima generazione venne presentata nell'agosto del 2000 in Corea in due differenti carrozzerie: la versione berlina 4 porte 3 volumi e la versione hatchback 5 porte 2 volumi; quest'ultima sar\u00e0 importata anche in Europa mentre la versione berlina sar\u00e0 venduta solo dal 2003 in occasione di un facelift.\nIl design della Rio si basa su elementi semplici e linee pulite, la versione 5 porte dispone di una fiancata pi\u00f9 originale rispetto alla berlina e trover\u00e0 maggiori consensi in Europa. Nota come \"Progetto DC\" la Rio utilizza la medesima piattaforma della Hyundai Accent LC (seconda serie) dalla quale riprende anche alcune motorizzazioni e numerosi componenti minori. Le sospensioni sono configurate secondo lo schema MacPherson (avantreno) e ponte torcente (retrotreno) mentre la trazione \u00e8 anteriore.\nGli interni sono assemblati con discreta cura mentre la plancia presenta un disegno ritenuto banale dalla clientela europea con plastiche di qualit\u00e0 solo discreta. Gli elementi pi\u00f9 lodati invece sono stati l'abitacolo molto spazioso e il bagagliaio tra i pi\u00f9 grandi del segmento. Anche il prezzo molto basso ha contribuito ad un discreto successo in Italia e nel resto dell'Europa.\nRestyling 2003.\nCon il 2003 la Kia decise di ristilizzare il modello ridisegnando il frontale; nuovi paraurti, mascherina e fari completamente nuovi mentre la coda presenta nuovi paraurti inferiori dotati di inedite nervature e un portellone rinnovato. Per incrementare le vendite in Europa la casa decise di importare anche la versione berlina 4 porte ma quest'ultima, a causa del segmento in crisi, non registr\u00f2 risultati positivi.\nMotorizzazioni.\nLa \"Rio DC\" era disponibile con una gamma di motorizzazioni composta da un 1.3 benzina 4 cilindri per 8 valvole da 75 cavalli (coppia massima 113 Nm erogati a 3.000 giri/minuto) e un 1.5 benzina 16V sempre 4 cilindri da 98 cavalli (coppia massima 133 N\u00b7m erogati a 4.500 giri/minuto) disponibile anche con cambio automatico a 4 rapporti al posto del classico manuale a 5 rapporti. In America la Rio era disponibile anche con il propulsore 1.6 16V da 106 cavalli che equipaggiava le \"Accent GT\".\nSeconda serie (dal 2005 al 2011).\nAnticipata dalla concept car Kia SSC esposta al Salone dell'automobile di Parigi del 2004 il modello definitivo viene svelato solo nel 2005 al Salone dell'automobile di Francoforte in versione 5 porte mentre la berlina sar\u00e0 rivelata negli Stati Uniti l'anno seguente. Completamente nuova la nuova Kio (\"Progetto DE\") possiede una carrozzeria molto pi\u00f9 compatta, dal design semplice e arrotondato. Il telaio di base \u00e8 condiviso con la sorella \"Accent MC\" mentre le sospensioni riprendono il classico schema McPherson all'avantreno e ponte torcente al retrotreno, molto economico ma affidabile.\nGli interni presentano una plancia sviluppata su due livelli con al centro il cupolino che ospita lo schermo del computer di bordo e i comandi dell'autoradio. Il climatizzatore \u00e8 disponibile sia in versione manuale che nella versione automatica dotato di schermo LCD. Il cambio per tutte le versioni \u00e8 un manuale a 5 rapporti mentre tra gli optional figura un automatico a 4 rapporti con convertitore abbinabile ai soli motori a benzina.\nSottoposta ai crash test Euro NCAP poco dopo il debutto, la \"Kia Rio DE\" ha totalizzato il punteggio di 4 stelle (su un massimo di 5) nella protezione degli adulti mentre di 3 stelle (massimo 5) per la protezione bambini e di sole 2 stelle (su un massimo di 4) per la protezione pedoni.\nAllestimenti.\nIn Italia la Rio viene commercializzata in 4 livelli di allestimenti: \"LX Easy\", \"EX Life\", \"EX Challenge\" e il pi\u00f9 sportivo \"EX Sport\", quest'ultimo disponibile solo abbinato al motore 1.6 \"CVVT\". La versione base dispone di airbag frontali, 5 posti, divano posteriore sdoppiato e volante regolabile in altezza, la \"EX Life\" in pi\u00f9 dispone di airbag laterali, fendinebbia, vetri elettrici posteriori, antifurto e climatizzatore manuale mentre la \"EX Challenge\" dispone di climatizzatore automatico e autoradio CD. La \"EX Sport\" invece aggiunge il controllo elettronico di stabilit\u00e0 e i cerchi in lega leggera. Tra gli optional figurano l'ESP per gli allestimenti \"EX Challenge\" e la vernice metallizzata.\nKia Rio Hybrid.\nPresentata al Salone dell'auto di Ginevra nel 2007 la \"Rio Hybrid\" adotta il motore 1.4 \"CVVT\" a benzina depotenziato a 90 cavalli ed un motore elettrico sincrono, a corrente alternata, in grado di erogare una potenza di 12 kW con 95 N\u00b7m di coppia, abbinati ad un cambio automatico a variazione continua di rapporto (CVT). Il motore elettrico \u00e8 montato fra volano e cambio e supporta il motore a benzina in fase di avviamento, accelerazione e salita. Per ridurre i consumi la \"Rio Hybrid\" dispone anche del sistema \"Stop &amp; Start\" che spegne il motore nelle frenate alle basse andature.\nLe differenze non si concentrano solo nel gruppo motore-trasmissione, ma anche il cofano motore, le strutture dei sedili e il portellone posteriore sono stati modificati; infatti sono in alluminio per ridurre il peso complessivo della vetture di circa 220 kg e quindi i consumi.\nLo 0-100 km/h dichiarato corrisponde a 12,2 secondi mentre i consumi risultano di 18,9 km/l. La velocit\u00e0 massima dichiarata \u00e8 pari a 180 km/h mentre le emissioni sono contenute in 126 grammi di CO2 emessi ogni km nel ciclo combinato.\nLa vettura sotto le spoglie di concept car non \u00e8 destinata alla produzione.\nMotorizzazioni.\nLa Rio seconda serie dispone di tre propulsori totalmente nuovi sviluppati insieme alla Hyundai; la gamma si compone di due motori benzina e un turbodiesel 4 cilindri da 110 cavalli (il pi\u00f9 apprezzato in Europa).\nTerza serie (dal 2011 al 2017).\nLa terza generazione della Kia Rio \u00e8 stata mostrata per la prima volta al Motor Show di Ginevra del 2011, \u00e8 pi\u00f9 lunga di 2 cm, pi\u00f9 larga di 2,5 cm e pi\u00f9 bassa di 1,5 cm ed \u00e8 caratterizzata da un passo pi\u00f9 lungo di 7 cm.\nProdotta per la prima volta con carrozzeria a 5 o 3 porte; la versione a 5 porte \u00e8 la prima ad essere messa in vendita, poi affiancata, ad inizio 2012, dalla versione a 3 porte. Tutte e due sono prodotte nello stabilimento Kia di Sohari, in Corea.\nLa griglia \u00e8 integrata tra i proiettori anteriori, il logo si trova sulla griglia stessa; sotto, il paraurti \u00e8 caratterizzato da uno spoiler.\nLa plancia \u00e8 realizzata in plastica rigida; negli allestimenti superiori, la fascia centrale \u00e8 in materiale morbido e gradevole al tatto. La plancia si sviluppa in senso orizzontale includendo, in modo geometrico, tutti i principali comandi, quindi anche l'impianto audio ed il climatizzatore. Anche il volante \u00e8 stato ridisegnato ed ora possiede una forma sportiva e originale, dotato di comandi sulle razze con elementi metal look.\nL'abitacolo \u00e8 dotato di un ampio cassetto portaoggetti posto davanti al passeggero. Il bagagliaio ha una capacit\u00e0 di 288 litri.\nIn Italia la Rio \u00e8 commercializzata con un motore a benzina (1.2 CVVT da 85 cv) e due diesel (un nuovo 1.1 CRDi da 75 cv e un 1.4 CRDi da 90 cv). La Kia ha messo sul mercato anche una versione bi-fuel a GPL equipaggiata col 1.2 benzina che eroga per\u00f2 83 cavalli.\nQuarta serie (dal 2017).\nLa Kia Rio quarta serie (YB) esce nel 2017, cambiando totalmente la linea rispetto alla terza serie. \nInizialmente con cinque motorizzazioni per l'Italia: la 1.4 turbodiesel da 90cv, 1.4 turbodiesel 77cv, 1.0 3 cilindri turbo benzina 100cv e 1.2 benzina 4 cilindri aspirato 84cv (disponibile anche gpl con 83cv).\nInizialmente disponibile in 3 allestimenti: City la base, Active l'intermedia e Cool la top di gamma.\nSpariscono nell'arco dei due anni successivi le motorizzazioni a gasolio insieme ai tre allestimenti che vengono sostituiti dall'allestimento Evolution.\nNello stesso tempo viene lanciata la versione GTline con il motore 1.0 3 cilindri turbo benzina potenziato con 120cv e con modifiche estetiche per renderla pi\u00f9 accattivante quali: paraurti anteriore diverso con i fendinebbia formati da 4 cubetti a led, minigonne laterali e paraurti posteriore diverso con doppio scarico laterale a vista (nascosto sulle versioni non GTline)\nNel 2021 esce il restyling dove cambia leggermente il paraurti anteriore e arriva una nuova motorizzazione ovvero la mild Hybrid con il 1.0 3 cilindri turbo benzina. \nAssemblaggio.\nSia la prima che la seconda serie sono state prodotte presso gli stabilimenti del gruppo Hyundai-Kia di Gwangmyeong nel Corea del Sud e vendute nei principali mercati di tutto il mondo sotto la denominazione principale Rio (ad eccezione di pochi paesi asiatici dove ha mantenuto il nome Pride). Sul mercato americano e spagnolo la versione 5 porte \u00e8 stata denominata Rio Cinco (tradotto in italiano \"Rio Cinque\") mentre in Canada ha assunto il nome Rio RX-V dove la \"V\" corrisponde al numero romano 5."}
{"id": "2434194", "revid": "34060", "url": "https://it.wikipedia.org/wiki?curid=2434194", "title": "Club Atl\u00e9tico Atenas de San Carlos", "text": ""}
{"id": "2434195", "revid": "125206922", "url": "https://it.wikipedia.org/wiki?curid=2434195", "title": "Club Atl\u00e9tico Atenas", "text": "Il Club Atl\u00e9tico Atenas, noto semplicemente come Atenas, \u00e8 una societ\u00e0 calcistica di San Carlos (dipartimento di Maldonado) in Uruguay.\nStoria.\nFondato il 1\u00ba maggio 1928, \u00e8 uno dei club dell\"'Interior\" (com'\u00e8 chiamata la zona dell'Uruguay al di fuori del dipartimento di Montevideo) che militano nei campionati organizzati dall'AUF, anzich\u00e9 dall'OFI. Dopo aver a lungo disputato nelle \"Ligas regionales\" con risultati eccellenti (tra le altre si \u00e8 aggiudicata per 4 volte la Copa El Pa\u00eds e per ben 22 volte la Liga Carolina de F\u00fatbol, oggi confluita nella Liga Mayor de F\u00fatbol de Maldonado), nel 2001 l'Atenas si \u00e8 affiliato all'AUF, militando dall'anno seguente in Segunda Divisi\u00f3n.\nAl termine della stagione 2008-2009, gli \"Azulgrana\" giunsero quinti nella classifica aggregata fra i campionati di \"Apertura\" e di \"Clausura\", qualificandosi cos\u00ec ai play-off per decidere la terza squadra che, insieme a F\u00e9nix e Cerrito, avrebbe disputato il campionato di Primera Divisi\u00f3n 2010. Dopo aver eliminato il Rentistas nei quarti e il Progreso in semifinale, l'Atenas si qualific\u00f2 per la finale contro il Durazno. La partita di andata, disputata in casa di quest'ultimo il 20 giugno, fu vinta dall'Atenas per 2-1. Il ritorno, il 27 giugno a San Carlos, vide un nuovo successo, stavolta per 2-0, dell'Atenas, che si qualific\u00f2 cos\u00ec per la prima volta nella sua storia al campionato di Primera Divisi\u00f3n.\nNella stagione 2009-2010, tuttavia, l'Atenas \u00e8 subito retrocesso in Segunda Divisi\u00f3n, giungendo all'ultimo posto nella speciale classifica."}
{"id": "2434203", "revid": "767487", "url": "https://it.wikipedia.org/wiki?curid=2434203", "title": "Las Piedras (Canelones)", "text": "Las Piedras \u00e8 una citt\u00e0 uruguayana, la citt\u00e0 pi\u00f9 popolata del dipartimento di Canelones con una popolazione approssimativa di 70.000 abitanti. Fu dichiarata citt\u00e0 l'8 marzo 1744."}
{"id": "2434213", "revid": "136801", "url": "https://it.wikipedia.org/wiki?curid=2434213", "title": "Monte Carlo Masters 2009", "text": ""}
{"id": "2434230", "revid": "1005847", "url": "https://it.wikipedia.org/wiki?curid=2434230", "title": "Autorit\u00e0 tradizionali del Malawi", "text": ""}
{"id": "2434232", "revid": "404338", "url": "https://it.wikipedia.org/wiki?curid=2434232", "title": "Sottodivisioni del Malawi", "text": ""}
{"id": "2434236", "revid": "287204", "url": "https://it.wikipedia.org/wiki?curid=2434236", "title": "Comuni del Libano", "text": "I comuni del Libano (\"municipalities\") rappresentano la suddivisione di terzo livello del Paese, dopo i governatorati e i distretti. Hanno personalit\u00e0 giuridica, autonomia finanziaria e potere di autogestione degli interessi locali. La loro attivit\u00e0 \u00e8 disciplinata dal decreto legislativo della Repubblica Libanese 30 giugno 1977, n. 118. Al maggio 2016 si contavano 1.029 comuni, di seguito indicati."}
{"id": "2434238", "revid": "122000355", "url": "https://it.wikipedia.org/wiki?curid=2434238", "title": "Regno Quich\u00e9 di Q'umarkaj", "text": "Il regno Quich\u00e9 di Q'umarkaj fu uno Stato situato negli altopiani dell'attuale Guatemala fondato dai Maya Quich\u00e9 nel XIII secolo e che si espanse fino al XV secolo quando fu conquistato dalle forze spagnole guidate da Pedro de Alvarado nel 1524.\nIl regno Quich\u00e9 raggiunse l'apice sotto la guida di re K'iq'ab, che regn\u00f2 dalla citt\u00e0 fortificata di Q'umarkaj nei pressi dell'attuale Santa Cruz del Quich\u00e9. In questo periodo i Quich\u00e9 governavano grandi aree guatemalteche ed alcune del Messico ed avevano sottomesso altri popoli Maya.\nFonti storiche.\nLa storia del regno Quich\u00e9 \u00e8 descritta in numerosi documenti scritti in et\u00e0 post-coloniale in spagnolo ed in lingue indigene, come la lingua Quich\u00e9 classica e la lingua Kaqchikel. Tra le fonti pi\u00f9 importanti si trova il Popol Vuh che, oltre alla ben nota mitologia, contiene anche una parte storica e genealogica della linea reale dei Kaweq, ed il T\u00edtulo de Totonicap\u00e1n. Le informazioni prese da questi documenti possono essere controllate equiparandole a quelle degli Annali dei Cakchiquel che raccontano la storia dei vassalli Kaqchikel e dei successivi nemici dei Quich\u00e9. Molti altri \"t\u00edtulos\", come quello di Sacapulas, il C'oyoi, Nijaib e Tamub, raccontano la storia dei Quich\u00e9 dal punto di vista di una determinata dinastia Quich\u00e9. Tra le altre fonti si trovano gli scritti dei conquistadores e degli ecclesiastici, ed i documenti amministrativi coloniali.\nStoria.\nOrigini.\nI Maya Quich\u00e9 abitarono le zone montuose del Guatemala fin dal 600 a.C., ma la storia documentata del regno inizia da quando alcuni stranieri provenienti dal Golfo del Messico entrarono nel territorio passando dal R\u00edo Pasi\u00f3n, attorno al 1200 d.C. Questi invasori sono conosciuti come \"antenati Quich\u00e9\" dato che furono loro a fondare le tre linee dinastiche del regno Quich\u00e9. Gli invasori erano composti da sette trib\u00f9: le tre dinastie Quich\u00e9 (Nima K'iche', Tamub e Ilok'ab), gli antenati di Cakchiquel, Rabinal, Tz'utujil, ed una settima trib\u00f9 chiamata Tepew Yaqui.\nFondazione (ca. 1225-1400).\nGli \"antenati\" sconfissero gli indigeni fondando la capitale a Jakawitz, nella valle del Chujuyup. In questo periodo Caqchikel, Rabinal e Tzjutujil erano alleati dei Quich\u00e9 e subordinati al loro re. Le lingue dei quattro popoli erano molto simili ma i contatti tra di loro diminuirono per poi azzerarsi del tutto e le lingue si diversificarono trasformandosi nelle attuali versioni.\nDopo la conquista e la fondazione di Jakawitz sotto a Balam Kitze, i Quich\u00e9 ora governati da Tz'ikin occuparono il territorio dei Rabinal e sottomisero i Poqomam con l'aiuto dei Caqchikel. Si diressero quindi a sud-ovest per fondare Pismachi, dove fu costruito un grande centro rituale. A Pismachi regnavano sia K'oqaib che K'onache, ma ben presto i conflitti tra le due dinastie scoppiarono, ed infine i Ilok'abs lasciarono Pismachi insediandosi nella vicina citt\u00e0 di Mukwitz Chilok'ab. Durante il regno dell'ahpop (\"uomo dello stoino\" - titolo del re Quich\u00e9) K'otuja, i Ilok'abs si ribellarono contro il potere dei Nima K'iche' ma furono sconfitti. I K'otuja espansero l'influenza dei Quich\u00e9 prendendo il controllo politico di Caqchikel e Tz'utujil, sposandone le donne delle dinastie nobiliari.\nQuq'kumatz (Piuma Tranquilla) e K'iq'ab (Molti Rami) (ca. 1400-1475).\nGuidati dal figlio di K'otujas', Quq'kumatz, anche i Nima K'iche lasciarono Pismachi insediandosi vicino a Q'umarkaj, \"luogo delle canne marce\". Quq'kumatz divenne noto come il pi\u00f9 grande signore \"Nagual\" dei Quich\u00e9, e si dice che fosse capace di trasformarsi in serpente, aquila, giaguaro o perfino sangue. Poteva volare nel cielo o visitare il mondo sotterraneo, Xibalba. Con l'aiuto dei Caqchikel espansero il territorio Quich\u00e9 verso nord, combattendo un popolo chiamato Q'oja. Dopo aver vinto la battaglia ed averli sottomessi, Quq'kumatz spos\u00f2 la figlia del loro signore. Egli la uccise e Quq'kumatz giur\u00f2 di eliminare il genero con un esercito di soli 400 guerrieri. Quq'kumatz mor\u00ec in battaglia ed il figlio K'iq'ab divenne re. La sua prima decisione fu di vendicare il padre. Il suo esercito rase al suolo la citt\u00e0 degli Q'oja, uccidendone il re e catturandone il figlio. K'iq'ab recuper\u00f2 le ossa del padre per dargli una degna sepoltura. Durante la sua prima campagna, K'iq'ab conquist\u00f2 Sacapulas e Mam dello Zaculeu, e tutti i territori della valle di Antigua e della costa del Pacifico nell'area di Escuintla, entrando in territorio Pipil.\nAttorno al 1470 scoppi\u00f2 una rivolta contro il potere di K'iq'ab, sobillata dai suoi stessi soldati che miravano ad ottenere nuovi privilegi. Questa rivolta ebbe luogo durante una delle principali feste di Q'umarkaj e, nonostante siano stati uccisi numerosi signori ed ufficiali, non si riusc\u00ec ad eliminare K'iq'ab, il quale fu per\u00f2 costretto a fare altre concessioni ai guerrieri e a condividere le ricchezze con i figli. La rivolta caus\u00f2 la definitiva rottura tra Quich\u00e9 e Caqchikel, che abbandonarono i Quich\u00e9 per andare a fortificare la loro capitale Iximch\u00e9.\nDeclino e conquista.\nNel periodo che segu\u00ec alla morte di K'iq'ab i Quich\u00e9 si scontrarono spesso con i Caqchikel, i Tz'utujil, i Rabinal e i Pipil. Guidati da Tepepul i Quich\u00e9 tentarono di attaccare Iximch\u00e9, i cui abitanti erano indeboliti da una carestia ma i Caqchikel vennero a sapere del progettato attacco e sconfissero l'esercito Quich\u00e9. La guerra si protrasse fino al 1522, quando fu firmato un accordo di pace tra i due popoli. Nonostante i Quich\u00e9 avessero riportato alcune vittorie, ad esempio contro i Rabinal ed i popoli della costa pacifica del Chiapas (Soconusco), i Quich\u00e9 non raggiunsero l'egemonia che avevano avuto in tempi precedenti. A partire dal 1495 circa, l'impero azteco, al proprio culmine nel Messico centrale, inizi\u00f2 ad influenzare le coste dell'oceano Pacifico e l'entroterra del Guatemala. A causa del tlatoani azteco Ahuitzotl, la provincia di Soconusco che pagava un tributo ai Quich\u00e9 fu conquistata dagli Aztechi. Quando i primi commercianti pochteca aztechi arrivarono a Q'umarkaj, il re uich\u00e9 7 Noj era talmente arrabbiato che ordin\u00f2 loro di lasciare il regno e non tornare pi\u00f9. Nel 1510, quando gli emissari aztechi di Montezuma giunsero a Q'umarkaj per chiedere il tributo dai Quich\u00e9, questi si videro costretti ad accettare una sorta di vassallaggio. Dal 1510 al 1521 l'influenza azteca a Q'umarkaj aument\u00f2, ed il signore Quich\u00e9 7 Noj dovette sposare due figlie del re azteco, cementandone ulteriormente il dominio. In questo periodo Q'umarkaj era anche nota come \"Utatl\u00e1n\", traduzione nahuatl del toponimo. Quando gli Aztechi furono sconfitti dagli spagnoli nel 1521, mandarono messaggeri al re Quich\u00e9 che avrebbe dovuto prepararsi per la battaglia.\nPrima dell'arrivo dell'esercito spagnolo, i Quich\u00e9 furono decimati dalle malattie europee portate dai conquistadores nelle Americhe. I Caqchikel si allearono con gli spagnoli nel 1520, prima del loro arrivo in Guatemala, parlando loro dei loro nemici Quich\u00e9 e chiedendo aiuto nei loro confronti. Cort\u00e9s invi\u00f2 messaggeri a Q'umarkaj chiedendo la sottomissione pacifica al dominio spagnolo, e la cessazione delle ostilit\u00e0 nei confronti dei Caqchikel. I Quich\u00e9 rifiutarono e si prepararono per la battaglia.\nNel 1524 il conquistador Pedro de Alvarado giunse in Guatemala con 135 cavalieri, 120 fanti e 400 Aztechi, Tlaxcalteca e Cholultechi alleati. Promisero subito assistenza militare ai Caqchikel. I Quich\u00e9 conoscevano bene gli spostamenti degli spagnoli grazie alla loro rete di spie. Quando gli spagnoli arrivano presso la citt\u00e0 Quich\u00e9 di Xelaju Noj (Quetzaltenango) il rappresentante Quich\u00e9 del villaggio avvis\u00f2 Q'umarkaj. I Quich\u00e9 scelsero Tekum Uman, signore dei Totonicap\u00e1n, come comandante contro gli spagnoli, ed egli fu ritualmente preparato per la battaglia. Lui ed i suoi guerrieri affrontarono l'esercito spagnolo/aztecho/caqchikel a sud di Quetzalteango venendo sconfitti. Dopo altre perdite i Quich\u00e9 offrirono agli spagnoli un vassallaggio invitandoli a Q'umarkaj. Con l'inganno Alvarado cattur\u00f2 gli emissari di Q'umarkaj e li fece bruciare vivi. Nominarono due Quich\u00e9 di basso rango come regnanti fantoccio continuando a sottomettere le altre comunit\u00e0 Quich\u00e9 della zona. Q'umarkaj fu saccheggiata e rasa al suolo per impedire ai Quich\u00e9 di asserragliarsi di nuovo nella cittadella fortificata e la popolazione si spost\u00f2 nella vicina Santa Cruz del Quich\u00e9.\nOrganizzazione sociale.\nNel tardo postclassico, la maggiore area del Q'umarkaj si stima abbia avuto abitanti socialmente suddivisi tra i nobili e i loro vassalli. I nobili erano conosciuti come gli \"Ajaw\", mentre i vassalli erano conosciuti come i \"k'ajol\". I nobili erano i discendenti patrilineari dei condottieri fondatori, che apparivano come conquistatori della costa del Golfo intorno al 1200 e che alla fine persero la loro lingua originale adottando quella dei loro sudditi."}
{"id": "2434244", "revid": "648716", "url": "https://it.wikipedia.org/wiki?curid=2434244", "title": "Crocco Grand Tour", "text": "Il Crocco \"Grand Tour\", conosciuto anche come Crocco Mission e Crocco's Multiplanet Trajectory (\"Traiettoria Multiplanetaria di Crocco\"), \u00e8 una proposta di missione esplorativa Terra-Marte-Venere-Terra, avanzata nel 1956 dal pioniere italiano dell'astronautica Gaetano Arturo Crocco nel corso del VII Congresso Astronautico Internazionale, svoltosi a Roma nel 1956.\nAntefatti.\nNella prima met\u00e0 del Novecento era ancora in discussione la possibilit\u00e0 di visitare altri pianeti e alcune regioni del sistema solare apparivano inaccessibili. Infatti, la richiesta di spinta necessaria per una missione interplanetaria risultava superiore alle disponibilit\u00e0 offerte dei motori a razzo dell'epoca e a quelle dell'immediato futuro. Walter Hohmann all'inizio del secolo aveva calcolato la traiettoria di trasferimento di minima energia, con propulsione a razzo, tra due orbite circolari. Un viaggio Terra-Marte-Terra effettuato eseguendo un trasferimento alla Hohmann avrebbe richiesto una lunghissima missione con un viaggio di andata e uno di ritorno di 259 giorni pi\u00f9 425 giorni di permanenza sul Pianeta Rosso in attesa di un allineamento adeguato.\nGaetano Crocco valut\u00f2 quindi l'opzione di un viaggio di andata e ritorno senza sosta su Marte, che avrebbe richiesto un dispendio energetico inferiore, perch\u00e9 effettuato con una sola accensione dei motori per imprimere la velocit\u00e0 di fuga necessaria a raggiungere il pianeta, sfruttando poi il moto in caduta libera del veicolo per reindirizzare l'astronave verso la Terra. Gli obiettivi scientifici sarebbero stati raggiunti con un'osservazione della superficie marziana effettuata mediante un telescopio in grado di distinguere morfologie naturali da costruzioni artificiali. Tuttavia, anche questa soluzione comportava un tempo di volo di qualche anno prima del ritorno a Terra, a meno di non utilizzare manovre a razzo per modificare la traiettoria che per\u00f2 avrebbero ridotto o annullato la desiderata riduzione del carburante necessario alla missione.\nIl Grand Tour.\nCrocco, quindi, cerc\u00f2 e individu\u00f2 un'orbita che rispettasse le seguenti caratteristiche:\nScegliendo opportunamente la finestra di lancio, una tale traiettoria avrebbe permesso ad un veicolo lanciato dalla Terra di sorvolare Marte e tornare sulla Terra esattamente un anno dopo. Inoltre, una tale traiettoria avrebbe intersecato per ben due volte l'orbita di Venere e, nuovamente, scegliendo opportunamente i tempi, sarebbe stato possibile combinare nella stessa missione un sorvolo ravvicinato (\"fly-by\") di Marte e di Venere.\nTuttavia, Crocco si rese conto che le perturbazioni gravitazionali impartite da Marte e da Venere avrebbero potuto destabilizzare l'orbita e impedire il desiderato \"rendezvous\" con la Terra, ma piuttosto che rinunciare, risolse il problema in modo innovativo proponendo di programmare opportunamente i \"fly-by\" in modo che la spinta gravitazionale ricevuta da Venere potesse bilanciare gli effetti di quella ricevuta da Marte e quindi mantenere il veicolo sull'orbita desiderata. Present\u00f2 anche un profilo di missione, che prevedeva un viaggio Terra-Marte di 113 giorni con sorvolo del Pianeta Rosso; un viaggio Marte-Venere di 154 giorni, con sorvolo del pianeta e opportuna correzione della traiettoria grazie alla spinta gravitazionale verso la Terra; un'ultima tratta Venere-Terra di 98 giorni. Come prima data utile per la missione Crocco propose il giugno 1971.\nPaternit\u00e0 della scoperta dell'effetto fionda.\nGaetano Crocco, quindi, comprese il concetto dell'effetto fionda, ma si limit\u00f2 ad utilizzarlo per la stabilizzazione dell'orbita. Alcuni articoli presenti in letteratura attribuiscono la paternit\u00e0 della scoperta della fionda gravitazionale (\"gravity assist\" o \"swing by\" in inglese) a Gaetano Crocco, dal momento che programm\u00f2 delle manovre che, sfruttando il campo gravitazionale di un pianeta per rallentare o aumentare la velocit\u00e0 del veicolo spaziale, ne avrebbero modificato contestualmente la traiettoria. Tuttavia, fu il matematico statunitense Michael Minovitch nel 1961 ad intuire che utilizzando l'effetto fionda a scopo propulsivo, sarebbe stato possibile evitare altre forme di propulsione, se non quelle necessarie a raggiungere il primo obiettivo e a proporre delle traiettorie innovative che di fatto hanno aperto il sistema solare all'esplorazione robotica. \u00c8 generalmente a quest'ultimo che la maggior parte della comunit\u00e0 scientifica riconosce la paternit\u00e0 della scoperta.\nVale la pena osservare che una missione equivalente alla \"Crocco Grand Tour\", ma che avesse sfruttato l'effetto propulsivo della fionda gravitazionale, avrebbe dovuto prevedere dopo il lancio dalla Terra, un trasferimento alla Hohmann dall'orbita del nostro pianeta a Venere, da l\u00ec, grazie ad una spinta gravitazionale del pianeta, raggiungere Marte, utilizzarlo per decelerare il veicolo e tornare quindi sulla Terra. Per percorrere tale traiettoria, basterebbe un eccesso iperbolico al lancio (una misura dell'energia associata ad un'orbita di allontanamento dall'attrattore primario, in questo caso la Terra) di a fronte degli 11,7\u00a0km/s necessari per l'immissione sulla traiettoria proposta da Crocco."}
{"id": "2434249", "revid": "115893487", "url": "https://it.wikipedia.org/wiki?curid=2434249", "title": "Microfonista", "text": "Il microfonista (o \"boom operator/boom swinger\" in inglese) \u00e8 l'assistente tecnico del fonico. La sua principale responsabilit\u00e0 \u00e8 il posizionamento del microfono in fase di ripresa, usando un boom, lunga asta con il microfono montato all'estremit\u00e0, che permette un controllo preciso dello strumento a grande distanza dagli attori. Tale strumento \u00e8 l'evoluzione della giraffa. Quando necessario, posiziona anche microfoni senza fili, \"radiomicrofoni\", addosso agli attori o microfoni supplementari nascondendoli in scena (npallandoli).\nIl microfonista deve decidere dove posizionare i microfoni basandosi su una combinazione di fattori, come la posizione della macchina da presa, il suo movimento e il taglio dell'inquadratura, la fonte di luce (e quindi le ombre) il movimento dei soggetti nell'inquadratura e la loro intensit\u00e0 sonora, la direzione del vento, e cercare di escludere qualsiasi fonte di rumore indesiderato.\nIl lavoro del microfonista inizia con lo studiare e memorizzare tutti i dialoghi degli attori, questo gli dar\u00e0 modo di seguire con precisione le varie pause e le battute alternate di questi, anticipando sempre lo spostamento del puntamento del microfono in modo impercettibile per arrivare sempre alla battuta successiva; un bravo microfonista \u00e8 in grado di fare questo anche se i dialoghi sono in una lingua che lui non capisce, perch\u00e9 in questo caso avr\u00e0 memorizzato solo l'ultima parola della frase di ogni attore consentendogli di spostare il microfono da un soggetto all'altro senza perdere nessuna battuta. Nel caso che questo accadesse la presa diretta non sarebbe pi\u00f9 buona, e verr\u00e0 chiamato lo stop dal fonico e la scena si dovr\u00e0 ripetere. Da qui si pu\u00f2 capire come questo lavoro richieda grande concentrazione e pignoleria. Dovranno essere seguite le direttive del regista mentre spiega l'inquadratura a tutti i caporeparto, e preso atto delle sue richieste il microfonista inizier\u00e0 a stendere i cavi che gli serviranno per i vari microfoni e seguir\u00e0 il direttore della fotografia mentre illumina la scena. Questo gli dar\u00e0 modo di capire dove potr\u00e0 trovare coni d'ombra per inserire il boom in scena e la distanza massima che gli sar\u00e0 consentita per avvicinare il microfono agli attori. Quando tutti i reparti saranno pronti si inizieranno le prove; il microfonista, di concerto con gli altri reparti, seguir\u00e0 i soggetti in scena per catturare i loro dialoghi. Quando tutto sar\u00e0 stato provato e tutti i reparti si saranno coordinati fra loro si inizier\u00e0 a girare. Il microfonista sar\u00e0 stato tanto pi\u00f9' abile, quanto pi\u00f9 le sue prove corrisponderanno poi agli effettivi movimenti di tutta la scena e avr\u00e0 portato al fonico tutte le voci e i suoni corrispondenti al taglio dell'inquadratura."}
{"id": "2434250", "revid": "1005847", "url": "https://it.wikipedia.org/wiki?curid=2434250", "title": "Roberto Vasai", "text": "Biografia.\nDi professione ferroviere, Vasai \u00e8 stato sindaco di Pergine Valdarno per tre legislature, dal 1975 al 1990. Dal 1999 al 2009 ha fatto parte delle due Giunte provinciali presiedute da Vincenzo Ceccarelli, con il ruolo di assessore ad agricoltura, caccia, pesca e sport.\nIn occasione delle elezioni amministrative del 2009 \u00e8 eletto presidente della Provincia di Arezzo, ottenendo al ballottaggio il 60,65% contro il 39,35% della candidata di centro-destra Lucia Tanti; precedentemente, si era aggiudicato le primarie del Partito Democratico superando Gilberto Dindalini.\nLa coalizione di Governo che sostiene Vasai \u00e8 formata da Partito Democratico, Italia dei Valori e Sinistra e Libert\u00e0."}
{"id": "2434251", "revid": "154893", "url": "https://it.wikipedia.org/wiki?curid=2434251", "title": "Comuni del Madagascar", "text": ""}
{"id": "2434252", "revid": "154893", "url": "https://it.wikipedia.org/wiki?curid=2434252", "title": "Firaisana", "text": ""}
{"id": "2434254", "revid": "154893", "url": "https://it.wikipedia.org/wiki?curid=2434254", "title": "Kaominina", "text": ""}
{"id": "2434257", "revid": "1310927", "url": "https://it.wikipedia.org/wiki?curid=2434257", "title": "Coppa di Lega di Trinidad e Tobago", "text": "La Coppa di Lega di Trinidad e Tobago, o FCB Cup, \u00e8 una manifestazione calcistica a cui partecipano le squadre della TT Pro League. Fu creata nel 2000 ed \u00e8 sponsorizzata dalla \"First Citizens Bank\"."}
{"id": "2434258", "revid": "287204", "url": "https://it.wikipedia.org/wiki?curid=2434258", "title": "Franz Doppler", "text": "Biografia.\nScrisse anche un'opera tedesca e diverse ungheresi per Budapest, tutte prodotte con grande successo. La sua musica per balletto \u00e8 stata abbastanza apprezzata durante la sua vita.\nDal 1828 al 1831, Doppler ricevette lezioni dal padre oboista Joseph Doppler, e fece il suo debutto come flautista all'et\u00e0 di tredici anni. Form\u00f2 un duetto di flauti con sul fratello Karl, di quattro anni pi\u00f9 giovane di lui, che scrisse principalmente canzoni e musiche di scena, e come duo suscitarono un certo interesse in tutta Europa. Fecero concerti in vari luoghi ed entrambi diventarono membri dell'orchestra del Teatro Tedesco, a Budapest, nel 1838 e si spostarono al Teatro Nazionale Ungherese nel 1841. L\u00ec, cinque delle opere di Franz vennero rappresentate con successo. Franz e Karl continuarono i loro tour in Europa ed aiutarono a fondare l'Orchestra Filarmonica Ungherese nel 1853. All'et\u00e0 di 18 anni Franz fu il primo flautista all'opera di Budapest, e continu\u00f2 ad essere primo flautista e sostituto direttore, poi capo direttore, del Balletto della Corte dell'Opera di Vienna, acquisendo anche la cattedra di Professore di flauto all'Universit\u00e0 della Musica e delle Arti Coreutiche a Vienna dal 1864 al 1867.\nDoppler scrisse principalmente brani per flauto ed opere (uno stile individuabile anche nei suoi capolavori per flauto), componendo molti brani tra cui concerti, capolavori, a molti duetti per flauti, per essere suonati da lui e suo fratello Karl. Il suo stile contiene caratteristiche musicali russe ed ungheresi. Le sue opere comprendono \"Judith\" (la sua unica opera tedesca), ed un lavoro russo intitolato \"Benyovsky\". Scrisse sette opere e quindici balletti in tutto (i quali erano molto conosciuti a quel tempo) e fu un brillante membro d'orchestra.\nFranz Doppler \u00e8 famoso per il suo arrangiamento per orchestra di sei delle Rapsodie ungheresi di Franz Liszt. Liszt in quel tempo stava iniziando ad imparare come orchestrare, e diede il suo supporto a Doppler per queste orchestrazioni. Sono molto conosciute anche le trascrizioni di Doppler di alcune delle rapsodie per flauto."}
{"id": "2434261", "revid": "154893", "url": "https://it.wikipedia.org/wiki?curid=2434261", "title": "Faritany", "text": ""}
{"id": "2434273", "revid": "1305772", "url": "https://it.wikipedia.org/wiki?curid=2434273", "title": "Bobby Driscoll", "text": "Biografia.\nBobby Driscoll venne scelto per un piccolo ruolo non accreditato nel film \"L'angelo perduto\" (1943), interpretato da Margaret O'Brien, superando un'affollata selezione alla MGM; questa piccola parte fu sufficiente a fargli ottenere un contratto. Divenuto celebre come attore bambino, in breve giunse a guadagnare 800 dollari la settimana e a essere costantemente impegnato sui set cinematografici, poich\u00e9 la MGM lo cedeva abitualmente ad altre case di produzione.\nMesso sotto contratto dagli studi di Walt Disney, all'et\u00e0 di dieci anni Driscoll raggiunse l'apice del suo successo grazie alle pellicole \"I racconti dello zio Tom\" (1946), \"Tanto caro al mio cuore\" (1948) e \"La finestra socchiusa\" (1950); questi ultimi gli valsero il Premio Oscar giovanile.\nTra le altre pellicole interpretate per la Disney, sono da ricordare \"Lo scrigno delle sette perle\" (1948) e \"L'isola del tesoro\" (1950), in cui vest\u00ec i panni del memorabile personaggio di Jim Hawkins; prest\u00f2 inoltre la propria voce al personaggio di Peter Pan nella pellicola \"Le avventure di Peter Pan\" (1953).\nDivenuto adolescente, Driscoll vide declinare la propria popolarit\u00e0, fino al punto che non riusc\u00ec pi\u00f9 a ottenere ingaggi; fu uno dei molti attori bambini di Hollywood che non riuscirono a mantenere lo stesso successo da adulti e a vivere serenamente il passaggio di et\u00e0; a tal proposito, lui stesso ebbe a dichiarare: \"\u00abMi portavano in giro seduto su un cuscino di seta, e d'improvviso mi hanno lasciato cadere in una pattumiera\u00bb\". Nei successivi cinque anni, gli fu offerta solo una parte nella pellicola \"Duello di spie\" (1955).\nNel marzo 1957 spos\u00f2 Marilyn Jean Rush, dopo che il matrimonio era stato rimandato di tre mesi rispetto alla data inizialmente prevista per il dicembre 1956; dall'unione, che sarebbe terminata con il divorzio nel 1960, nacquero tre figli.\nDriscoll inizi\u00f2 ad avere problemi con la droga. La sua partecipazione alla pellicola \"The Party Crashers\" (1958), un fosco dramma sui problemi giovanili, non serv\u00ec a rilanciare la sua immagine e la sua carriera. Torn\u00f2 sulle prime pagine dei giornali nel 1961, quando sub\u00ec una condanna al carcere per uso di stupefacenti. Incapace di uscire dalla dipendenza dalla droga, trascorse gli ultimi cinque anni di vita lontano dalla famiglia nei circoli dei figli dei fiori del Lower East Side di New York. Completamente dimenticato e in miseria, mor\u00ec a New York nel marzo 1968; il suo corpo, ritrovato in un edificio abbandonato, fu identificato soltanto l'anno successivo grazie alle impronte digitali.\nDoppiatori italiani.\nDa doppiatore \u00e8 sostituito da:"}
{"id": "2434277", "revid": "278499", "url": "https://it.wikipedia.org/wiki?curid=2434277", "title": "Crocco Mission", "text": ""}
{"id": "2434279", "revid": "1442080", "url": "https://it.wikipedia.org/wiki?curid=2434279", "title": "Brasil Open 2008 - Singolare", "text": "Il singolare del Brasil Open 2008 \u00e8 stato un torneo di tennis facente parte dell'ATP Tour.\nGuillermo Ca\u00f1as era il detentore del titolo, ma quest'anno non ha partecipato.\nNicol\u00e1s Almagro ha vinto in finale 7\u20136(4), 3\u20136, 7\u20135, contro Carlos Moy\u00e1."}
{"id": "2434281", "revid": "287204", "url": "https://it.wikipedia.org/wiki?curid=2434281", "title": "Regno floristico", "text": "Per regno floristico (detto anche regno floreale) si intende un'area della superficie terrestre caratterizzabile da una flora relativamente omogenea, ove prevalgono determinati tipi di areali con presenza di taxa endemici e delimitata da margini con accentuate differenze floristiche appartenenti alle regioni confinanti.\nEsistono diverse classificazioni dei regni floristici. Quella attualmente pi\u00f9 diffusa \u00e8 stata proposta dal botanico russo Armen Takhtajan, che ha ripreso ed ampliato un lavoro del botanico inglese Ronald Good.\nLa classificazione di Takhtajan prevede sei zone principali, dette appunto regni floristici, suddivisi in 35 entit\u00e0 pi\u00f9 piccole dette regioni floristiche e a loro volta in 152 unit\u00e0 ancora pi\u00f9 piccole dette province floristiche.\nI regni floristici secondo Takhtajan sono dunque questi.\nQuesti regni, che coincidono quasi totalmente con le regioni faunistiche, sono spesso considerate insieme a queste, come le regioni biogeografiche. La principale differenza tra di loro \u00e8 il riconoscimento, da parte dei fitogeografi, del regno sudafricano come entit\u00e0 a s\u00e9 stante. Questo infatti, pur essendo il regno pi\u00f9 piccolo, \u00e8 distintivo per la sua ricca flora, che comprende pi\u00f9 di 1.500 generi, il 30 per cento dei quali sono endemici dell'area."}
{"id": "2434282", "revid": "181699", "url": "https://it.wikipedia.org/wiki?curid=2434282", "title": "Matteo Ricci (senatore)", "text": ""}
{"id": "2434283", "revid": "1543377", "url": "https://it.wikipedia.org/wiki?curid=2434283", "title": "Sauro Turroni", "text": "Biografia.\nInizio della carriera politica.\nAll'universit\u00e0 milit\u00f2 nel Movimento Studentesco. Alla fine degli anni settanta promosse il \"Movimento Verde\" di Forl\u00ec iniziando una militanza contro opere di alterazione del territorio e dei beni culturali come la diga di Ridracoli o il progetto del San Domenico. Dopo avere rappresentato i Verdi dell'Emilia Romagna nelle Assemblee nazionali, in seguito divenne coordinatore nazionale della Federazione delle Liste Verdi dal 1989 al 1992 e fu tra i promotori della unificazione fra Verdi e Verdi Arcobaleno di Castrocaro nel 1990.\nDopo essere stato dirigente all'urbanistica nel comune di Cervia, fu dirigente all'ufficio di piano di Cesena e al servizio tutela e valorizzazione del territorio dell'Emilia-Romagna, occupandosi di ambientalismo, centri storici, piani regolatori, piste ciclabili e isole pedonali.\nProgettista del Piano Territoriale Paesistico dell'Emilia-Romagna, \u00e8 stato anche responsabile del laboratorio regionale della pianificazione ecologica.\nAttivit\u00e0 parlamentare.\n\u00c8 stato eletto nel 1992 alla Camera dei deputati per l'XI, la XII Legislatura e XIII ed in seguito al Senato della Repubblica per la XIV legislatura.\nMembro della Commissione Ambiente - Lavori Pubblici alla Camera, ne \u00e8 diventato presidente nel 2000. In Senato ha ricoperto la carica di presidente del Comitato interparlamentare per lo sviluppo sostenibile e quella di vice presidente della Commissione territorio, ambiente, beni ambientali, oltre ad essere stato membro della Commissione Affari Costituzionali.\nDurante la sua attivit\u00e0 parlamentare dal 1992 al 2006 si \u00e8 occupato della ratifica del Protocollo di Ky\u014dto, il Santuario dei Cetacei, il salvataggio dell'ICRAM, , la demolizione dell'Hotel Fuenti, le leggi sugli incendi boschivi e sull'elettrosmog, l'istituzione del \"Parco geominerario della Sardegna\" e i parchi sommersi di Baia e di Gaiola. Ha sostenuto anche la moratoria universale della pena di morte.\n a presentare, il 19 ottobre del 1993, una proposta di legge per la depenalizzazione della pratica del naturismo in Italia, ma nel corso degli anni il testo, pur avendo raccolto 106 firme trasversali, nella XIII Legislatura si \u00e8 fermato alla commissione Affari sociali della Camera. Presento' un'altra proposta di legge in questo senso il 7 giugno 2001 nel corso della XIV Legislatura (S.153).\nNumerosi i disegni di legge presentati come primo firmatario, 55 nella sola XIV legislatura, riguardanti l'urbanistica, il paesaggio, i beni culturali, i rifiuti, le scorie nucleari. . .\n. \u00c8 stato proponente di numerosi emendamenti soppressivi di alcune leggi giudicate nemiche dell'ambiente quali , la , la , e la .\nHa partecipato al Summit della Terra di Rio de Janeiro ne 1992 e alle conferenze ONU di Habitat II a Istanbul, di New York, di Johannesburg, e alle conferenze di Ky\u014dto, Buenos Aires, L'Aia, Marrakesh e Buenos Aires sui cambiamenti climatici, e alla \"Convenzione di Aarhus\" circa l'accesso all'informazione in materia ambientale.\nNel 1999 dal 18 al 26 novembre partecipa come \u201c Distingushed Visitor \u201d insieme al collega Giuseppe Rossetto alla Quindicesima Spedizione in Antartide del PNRA guidato dal prof. Carlo Alberto Ricci e sono i primi parlamentari italiani a recarsi in Antartide e in Artide per le ricerche sul clima. \u00c8 membro della \"Commissione Scientifica Nazionale per la ricerca in Antartide\" per conto del Ministero degli Affari Esteri.\nCome membro di Greenpeace ha partecipato ad alcuni gruppi d'azione contro il buco dell'ozono, il trasporto delle scorie nucleari e le navi di trasporto dei carichi di soia transgenica. Inoltre si \u00e8 recato a Mururoa nel settembre del 1995 contro gli esperimenti nucleari e a \u010cernobyl' nel 1996 per il decennale della catastrofe alla centrale atomica.\nAltre attivit\u00e0.\n\u00c8 stato commissario al Parco nazionale dei Monti Sibillini, componente della commissione nazionale per la Valutazione di impatto ambientale e poi presidente del commissione del Ministero dell'Ambiente per la riscrittura del \"Codice dell'Ambiente\".\nIn seguito ai terremoti in Irpinia, in Umbria e nelle Marche, a Parma \u00e8 stato componente volontario nelle squadre di soccorso delle squadre regionali per la valutazione del rischio .\nCome sponsor del \"Children's Village\", nel quale sono accolti migliaia di bambini tibetani profughi, si \u00e8 impegnato per risolvere i problemi di approvvigionamento e di distribuzione idrica in Ladakh.\nCandidato nel 2009 alla presidenza della Provincia di Forl\u00ec-Cesena, ha ottenuto l'1,96%. Durante la campagna elettorale ha dichiarato che nella sua provincia sui rifiuti il nemico principale \u00e8 l'Hera.\n\u00c8 stato allievo di Andrea Pazienza nella scuola di fumetto Zio Feininger dell'Arci di Bologna. Come soggettista di comics ha realizzato una storia dello Stato di San Marino con Ugo Bertotti.\nHa ideato il sito web del partito dei Verdi con l'amico fumettista Alberto Rapisarda.\nHa partecipato a due servizi giornalistici per Le Iene su Italia Uno. Era il \"gancio\" (l'informatore interno) che misurava le temperature nelle aule di Montecitorio, oltre i limiti fissati dalla normativa sul risparmio energetico."}
{"id": "2434285", "revid": "19933", "url": "https://it.wikipedia.org/wiki?curid=2434285", "title": "Tohil", "text": ""}
{"id": "2434286", "revid": "466539", "url": "https://it.wikipedia.org/wiki?curid=2434286", "title": "Ruggero Mortimer, I conte di March", "text": "Inoltre dal 1327, fu l'amante della regina madre, Isabella di Francia (figlia del re di Francia, Filippo IV il Bello e della regina di Navarra, Giovanna I), e per tre anni resse le sorti (re senza corona) del regno d'Inghilterra.\nOrigine.\nEra il figlio di Edmondo Mortimer, II barone di Wigmore (1251-1304) e di Margaret de Fiennes (1269-1333). Quindi Roger Mortimer, I barone di Wigmore (1231-1282), era suo nonno, mentre Roger Mortimer di Chirk era suo zio (il fratello di suo padre).\nBiografia.\nGli anni giovanili.\nRuggero spos\u00f2, nel 1301, Giovanna de Geneville, II baronessa di Geneville, divenendo cos\u00ec l'erede dei Geneville oltre che dei Mortimer. Nel 1304, alla morte del padre Edmondo, venne affidato dal re Edoardo I al suo favorito Pietro di Gaveston. Comunque, nel 1306 fu fatto cavaliere e, nel 1308, si rec\u00f2 in Irlanda dove venne a contatto con la famiglia de Lacys, che era sostenitrice di Edward Bruce, fratello del re di Scozia, Roberto I. Nel 1314, alla morte del nonno di sua moglie, eredit\u00f2 territori e titoli, che, uniti a quelli gi\u00e0 in suo possesso, gli permisero di mettere insieme un certo numero di territori e contee sul confine tra il Galles e l'Inghilterra, che fu definita marca del Galles (March of Wales). Ruggero fu nominato Lord Luogotenente d'Irlanda e, nel 1316, torn\u00f2 in Irlanda con un possente seguito e costrinse Edoardo Bruce, autonominatosi \"re d'Irlanda\" a ritirarsi a Carrickfergus e la famiglia de Lacys nel Connaught.Tornato in Galles si occup\u00f2 dei problemi inerenti ai suoi possedimenti.\nLa ribellione.\nNel 1318, Ruggero prese parte alla rivolta contro i Despenser, che approfittando della loro posizione a corte, esercitavano una tirannia senza limiti (Ugo si era accaparrato le terre gallesi ereditate dalla moglie, ignorando le pretese dei suoi due fratellastri e di altri feudatari). Nel 1321, il Despenser si era ormai guadagnato molti nemici in ogni strato della societ\u00e0, dalla Regina Isabella ai baroni e alla gente comune e, alla fine, i baroni prevalsero e Re Edoardo II fu costretto ad esiliare Ugo Despenser il giovane e suo padre, Hugh le Despenser, I conte di Winchester.\nMa la coppia fece ritorno l'anno seguente e Re Edoardo restaur\u00f2 rapidamente Ugo come favorito reale. Edoardo e i Despenser sconfissero i baroni loro avversari, che furono esiliati o giustiziati, Tommaso Plantageneto fu impiccato il 22 marzo, mentre Ruggero Mortimer, fu chiuso nella torre di Londra. Nell'agosto del 1323, Ruggero riusc\u00ec a fuggire dalla torre e si rifugi\u00f2 in Francia, allora in guerra con l'Inghilterra.\nConquista del potere.\nNell'aprile 1325, su consiglio di papa Giovanni XXII la regina Isabella si rec\u00f2 in Francia dal fratello, Carlo IV il Bello, ed ottenne una tregua sino a luglio e poi riusc\u00ec a convincere i due sovrani a un compromesso: Carlo prendeva possesso della Guascogna che poi avrebbe restituito a Edoardo II dopo che quest'ultimo gli aveva reso omaggio. Edoardo manc\u00f2 ancora una volta di onorare l'impegno e Carlo accett\u00f2 che fosse suo figlio, Edoardo, il futuro Edoardo III a sostituirsi a lui. Ma Edoardo II alla fine si oppose e richiam\u00f2 in patria la moglie, Isabella, e figlio, Edoardo. \nAllora nacque il sodalizio politico tra la regina e Ruggero, che sugger\u00ec a Isabella di disobbedire al marito Edoardo II che nel contempo era raggiunto da voci che parlavano di una relazione scandalosa tra la moglie e Ruggero. Ruggero nel 1326, sugger\u00ec alla regina di preparare un esercito di invasione e, nello stesso anno, Ruggero e la Regina, invasero l'Inghilterra, Ugo Despenser il Vecchio venne giustiziato e Re Edoardo e Ugo Despenser il giovane vennero catturati. Ugo venne condannato e impiccato ancora nello stesso anno. Il parlamento si riun\u00ec a Westminster il 7 gennaio 1327, si pronunci\u00f2 per la regina e il figlio, mentre al re vennero rivolte diverse accuse: tra cui l'offesa alla chiesa la perdita di Scozia, Irlanda e Guascogna per il malgoverno, ma soprattutto avere infranto il giuramento dell'incoronazione. \nIl 21 gennaio il re, accettata la sua deposizione, fu imprigionato e sostituito dal figlio, Edoardo III che da poco aveva compiuto 14 anni; il governo fu esercitato da Mortimer e da sua madre, la regina Isabella, che decisero di porre fine alla guerra contro la Francia e, il 31 marzo 1327, stipularono un nuovo trattato di Parigi, dove L'Inghilterra otteneva il Ponthieu e la Guascogna, molto ridotta, mentre la Francia si tenne Agen e il suo circondario, Bazas e i suoi dintorni e ottenne un risarcimento di 50.000 marchi d'argento. Nel corso dell'anno, Edoardo II riusc\u00ec a fuggire, con l'aiuto dei suoi sostenitori, ma dopo poco fu nuovamente catturato e nel settembre mor\u00ec, nel castello di Berkeley, dove era stato rinchiuso, di morte naturale, secondo i responsabili del governo, ma molto pi\u00f9 probabilmente fu ucciso perch\u00e9 non fosse liberato una seconda volta dai suoi partigiani. \nGli anni di regno e caduta.\nRuggero e Isabella cercarono di risolvere il problema scozzese conducendo una disordinata campagna che non produsse nessun risultato, a parte la devastazione delle contee inglesi settentrionali, per cui fu negoziato un trattato (il trattato di Northampton) che riconobbe Roberto Bruce, re di una Scozia indipendente, senza dare garanzie ai baroni che erano stati spossessati delle loro terre, fu inoltre concordato il fidanzamento del figlio di Bruce, Davide, di quattro anni con la figlia di Isabella, Giovanna, di sette anni.\nNel frattempo la cupidigia e l'arroganza di Ruggero finirono per dividerlo da alcuni nobili della sua coalizione, tra cui il conte Enrico Plantageneto (1281-1345) e lo zio del giovane re, Edmondo di Woodstock, conte di Kent, che riversarono tutte le loro speranze sul giovane re, Edoardo III. Egli, peraltro, non aveva mai dimenticato il destino di suo padre, o come egli stesso era stato trattato. In un primo momento Mortimer ebbe la meglio, riuscendo tra il 1328 e il 1330 a sconfiggere i suoi avversari. Ma a 18 anni, Edoardo era pronto a prendere la sua vendetta. Il 19 ottobre 1330, Ruggero e Isabella stavano dormendo nel castello di Nottingham. Col favore della notte, un gruppo fedele al giovane re, formato da suo cugino, Enrico Conte di Lancaster, e da parecchi dei suoi signori, entr\u00f2 nella fortezza attraverso un passaggio segreto e cattur\u00f2 Ruggero. Lo svolgimento di tale arresto fu fatto nel nome del \"re di Inghilterra\" e Mortimer fu rinchiuso nella Torre di Londra.\nSpogliato dei suoi possedimenti e titoli, fu accusato di aver assunto il potere sull'Inghilterra, dopo aver estromesso il re Edoardo II e la regina Isabella e di avere tramato la morte del re Edoardo II. Ruggero Mortimer fu condannato a morte, pare senza processo, un mese dopo l'arresto; fu condotto a Tyburn, dove fu impiccato. Dopo l'esecuzione di Mortimer, Isabella fu esiliata nel Castello di Rising in Norfolk, pur conservando la propria libert\u00e0 e la sua dote originaria. Nel 1336, la moglie di Ruggero Giovanna ottenne il perdono e fu reintegrata nei suoi titoli.\nMatrimonio e figli.\nRuggero da Giovanna de Geneville, II baronessa di Geneville ebbe undici figli:"}
{"id": "2434289", "revid": "767487", "url": "https://it.wikipedia.org/wiki?curid=2434289", "title": "Atban Klann", "text": "Gli Atban Klann furono un gruppo hip hop statunitense, i cui membri furono: W ill 1X, apl.de.ap, Mookie Mook, DJ Motiv8 &amp; Dante Santiago. Gli Atban Klann facevano parte della casa discografica Ruthless Records. Quando il gruppo si sciolse, due dei membri del gruppo formarono i Black Eyed Peas.\nBiografia.\nIl gruppo faceva parte della casa discografica \"Ruthless Record\" nel 1992. Poco dopo, il gruppo registr\u00f2 il loro album di debutto \"Grass Roots\" che doveva essere pubblicato il 6 ottobre del 1992. Tuttavia l'album fu accantonato poco prima della sua pubblicazione. La Ruthless \"abbandon\u00f2\" il gruppo, che decise di sciogliersi. Will 1X cambi\u00f2 il suo nome in will.i.am e, insieme a apl.de.ap, form\u00f2 la band chiamata Black Eyed Peas, aggiungendo un terzo componente, Taboo.\nDiscografia.\nSingoli:\nAlbum:"}
{"id": "2434310", "revid": "486946", "url": "https://it.wikipedia.org/wiki?curid=2434310", "title": "Jekai", "text": ""}
{"id": "2434314", "revid": "339392", "url": "https://it.wikipedia.org/wiki?curid=2434314", "title": "Ecoregione floristica", "text": ""}
{"id": "2434323", "revid": "1819880", "url": "https://it.wikipedia.org/wiki?curid=2434323", "title": "Gran Premio di Monaco 1987", "text": "Il Gran Premio di Monaco 1987 \u00e8 stato il 440\u00ba Gran Premio di Formula 1 della storia, corso il 31 maggio sul tracciato cittadino di Monaco. Fu la quarta gara del Campionato mondiale di Formula 1 1987.\nVigilia.\nOrganizzazione della gara.\nLa gara venne organizzata dall'Automobile Club di Montecarlo. Per l'occasione furono impiegate 1500 persone, per la maggior parte volontari, di cui 550 commissari di percorso.\nLa principale novit\u00e0 riguard\u00f2 il numero dei piloti ammessi alla gara, solitamente inferiore rispetto a quello di tutti gli altri circuiti, a causa della natura stretta e tortuosa del tracciato. Nel 1987 fu concessa per la prima volta una griglia completa di 26 auto, secondo alcuni, in accordo con la FISA, per rendere lineari le griglie di tutti i Gran Premi, anche se un'altra interpretazione differente affermava che ci\u00f2 accadde per diminuire al minimo i non-qualificati e tranquillizzare gli sponsor. In questo modo si diffusero per\u00f2 preoccupazioni sul sovraffollamento della pista e le differenze di velocit\u00e0 fra le vetture in gara.\nCome gara di contorno venne inoltre previsto il tradizionale appuntamento della gara di Formula 3.\nProve libere.\nResoconto.\nDurante le prove libere Michele Alboreto e Christian Danner si scontrarono, creando un grave incidente: la Ferrari fu scaraventata in aria ma fortunatamente atterr\u00f2 sul tracciato. La FISA decise di squalificare Danner per tutto il week-end, cosa che accadde per la prima volta nella storia del Campionato mondiale di Formula 1.\nCi furono proteste e discussioni in tutto il paddock, in quanto a dir di molti la punizione inflitta a Danner fu troppo severa. Infatti, in passato ci furono incidenti ben peggiori nelle prove libere e Danner, nell'incidente, non ebbe una responsabilit\u00e0 maggiore rispetto ai piloti coinvolti nei precedenti incidenti.\nQualifiche.\nResoconto.\nLa pole position fu conquistata da Nigel Mansell su Williams, davanti ad Ayrton Senna (Lotus) e al compagno Nelson Piquet. \nGara.\nResoconto.\nDopo la partenza la top 3 rest\u00f2 immutata; al terzo giro Philippe Streiff, ancora non del tutto ripresosi dal brutto incidente di Spa, and\u00f2 nuovamente a sbattere in maniera violenta contro le barriere. La leadership di Mansell dur\u00f2 fino al 30\u00ba giro, quando l'inglese dovette ritirarsi a causa di un calo di potenza del turbo. Questo consegn\u00f2 il primo posto a Senna, che domin\u00f2 il resto della gara, fermandosi per un cambio gomme senza per\u00f2 perdere la leadership e facendo segnare il giro pi\u00f9 veloce della gara.\nI piloti della Arrows, Derek Warwick ed Eddie Cheever, si ritirarono quasi contemporaneamente, rispettivamente per un problema al cambio ed al motore. Alain Prost si ritir\u00f2 mentre era terzo a soli due giri dall'arrivo, a causa di un guasto al motore, regalando ad Alboreto il terzo posto. Quarto fu Berger, davanti a Jonathan Palmer ed Ivan Capelli (entrambi partecipanti al \"Jim Clark Trophy\").\nRisultati.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2434338", "revid": "287204", "url": "https://it.wikipedia.org/wiki?curid=2434338", "title": "Sequenza Sauk", "text": "La sequenza Sauk fu la pi\u00f9 antica delle sei sequenze cratoniche che avvennero durante il Fanerozoico (seguita da Tippecanoe, Kaskaskia, Absaroka, Zu\u00f1i, e Tejas). Si estese dal tardo Proterozoico fino all'inizio dell'Ordoviciano, sebbene la trasgressione marina non inizi in modo serio fino al Cambriano intermedio.\nAl suo massimo, la maggior parte del Nord America era coperta dalle acque poco profonde del Mar Sauk, salvo parti dello Scudo canadese e le isole dell'arco transcontinentale. La stratigrafia della sequenza Sauk indica una sedimentazione in acque basse, principalmente costituita da arenarie e clasti carbonatici ben assortiti.\nUna regressione marina pose fine alla sequenza Sauk all'inizio dell'Ordoviciano, per essere poi seguita dalla sequenza Tippecanoe nello stesso periodo."}
{"id": "2434345", "revid": "287204", "url": "https://it.wikipedia.org/wiki?curid=2434345", "title": "Anno sacerdotale", "text": "L'Anno sacerdotale \u00e8 stato uno speciale anno giubilare indetto dalla Chiesa cattolica dal 19 giugno 2009 all'11 giugno 2010, in occasione dei 150 anni dalla morte di san Jean-Marie Baptiste Vianney, patrono dei parroci.\nL'Anno sacerdotale ha seguito direttamente l'Anno paolino, indetto dallo stesso papa nel 2008.\nL'annuncio.\nL'annuncio ufficiale dell'indizione dell'Anno sacerdotale venne dato il 16 marzo 2009 dal papa Benedetto XVI durante un'udienza all'assemblea plenaria della Congregazione per il clero:\nLa lettera di indizione dell'Anno sacerdotale porta la data del 16 giugno 2009.\nL'apertura.\nIn occasione dell'apertura dell'Anno sacerdotale, il 19 giugno 2009, il papa celebr\u00f2 nella basilica vaticana i secondi vespri della solennit\u00e0 del Sacro Cuore di Ges\u00f9 alla presenza delle reliquie del santo curato d'Ars, portata dal vescovo di Belley-Ars.\nPochi giorni dopo, il 21 giugno, si rec\u00f2 in visita pastorale a San Giovanni Rotondo per venerare la salma di san Pio da Pietrelcina. Alcuni giornalisti del mondo cattolico hanno espresso la convinzione che non si trattasse solo di una coincidenza:\nIl collegamento con l'Anno paolino.\nL'Anno sacerdotale ha seguito direttamente l'Anno paolino, indetto dal papa nel 2008. Egli stesso ha poi evidenziato in pi\u00f9 occasioni il legame tra le due figure (quella di Paolo di Tarso e di Jean-Marie Vianney):\nLa chiusura.\nL'Anno sacerdotale si \u00e8 concluso con un grande raduno di sacerdoti da tutto il mondo dal 9 all'11 giugno 2010. La conclusione \u00e8 avvenuta con la celebrazione eucaristica in piazza San Pietro presieduta da papa Benedetto XVI."}
{"id": "2434348", "revid": "210936", "url": "https://it.wikipedia.org/wiki?curid=2434348", "title": "Tracciato cittadino di Monaco", "text": ""}
{"id": "2434352", "revid": "486946", "url": "https://it.wikipedia.org/wiki?curid=2434352", "title": "Jim Clark Trophy", "text": ""}
{"id": "2434359", "revid": "131358", "url": "https://it.wikipedia.org/wiki?curid=2434359", "title": "Stade de Reims-Champagne", "text": ""}
{"id": "2434360", "revid": "1305772", "url": "https://it.wikipedia.org/wiki?curid=2434360", "title": "Biotopo palude di Cima Corso", "text": "La Palude di Cima Corso \u00e8 un Biotopo naturale regionale nel territorio del Comune di Ampezzo nella Provincia di Udine .\nGeologia.\nIl Biotopo di Cima Corso si trova nella conca lasciata da un antico lago post-glaciale.\nVincoli di tutela.\nPer la notevole biodiversit\u00e0 dell'area, la palude \u00e8 diventata area naturale protetta nel 1998, in linea con le indicazioni del \"Progetto Bioitaly\" e la \"Direttiva Habitat\" 92/43/CEE.\nNel 2008 un finanziamento della Comunit\u00e0 Europea ha permesso la realizzazione della sentieristica e della sistemazione del centro visite.\nDal luglio 2008 il naturalista Paolo Pellarini gestisce il centro visite e le visite guidate al Biotopo di Cima Corso.\nFauna.\nNel parco si trovano alcune specie importanti per la biodiversit\u00e0, come il Re di quaglie (\"Crex crex\"), una specie di uccello inserita nella Convenzione di Berna del 1982, oppure la \"rana lessonae\", che indica un ambiente particolarmente avulso dalle contaminazioni genetiche delle specie autoctone e dall'inquinamento antropico, infatti si tratta di una rana che facilmente si ibrida con la pi\u00f9 comune \"rana ridibunda\".\nL'avifauna comprende esemplari di corvo imperiale, aquila reale, falco pellegrino, di picchio nero; tra i rapaci notturni ricordiamo la civetta e il gufo, mentre tra i mammiferi volpi e tassi.\nNel biotopo di Cima Corso si trova una grande variet\u00e0 di anfibi: nello stagno vivono il \"Triturus alpestris alpestris\", il \"Triturus vulgaris meridionalis\", la \"Salamandra atra atra\", la \"Rana temporaria temporaria\", e il \"Bufo bufo\"."}
{"id": "2434361", "revid": "1414622", "url": "https://it.wikipedia.org/wiki?curid=2434361", "title": "Marcello Canino", "text": "Biografia.\nFu un progettista della propaganda fascista esprimendo nei suoi progetti, antecedenti alla seconda guerra mondiale, un senso di imponenza, classicit\u00e0, simmetria e monoliticit\u00e0. Fu preside della Facolt\u00e0 di Architettura di Napoli dal 1941 al 1952. La sua ricerca architettonica \u00e8 comunque legata ai movimenti culturali della Capitale degli anni venti e trenta e in questi movimenti culturali s'interess\u00f2 agli studi di Gustavo Giovannoni.\nNel 1923 progett\u00f2 due ville a Marechiaro in stile eclettico, nel 1928 partecip\u00f2 al concorso per il palazzo delle Poste di Napoli senza esito e nel 1932 partecip\u00f2 a quello della chiesa della Maddalena a Messina vincendo il primo premio.\nNel 1924 spos\u00f2 Elena Zegretti, meglio conosciuta col cognome maritale: Elena Canino.\nNegli anni trenta si occup\u00f2 degli interventi del Rione San Giuseppe-Carit\u00e0 nella realizzazione del polo amministrativo della citt\u00e0: tra il 1933 e il 1937 progett\u00f2 e realizz\u00f2 il palazzo dell'Intendenza di Finanza, degli Uffici Finanziari e dell'Avvocatura di Stato, il palazzo INA in piazza Carit\u00e0 e il palazzo Matteotti sede della provincia; nel 1936 progett\u00f2 Villa La Loggetta per la famiglia Cenzato alla quale s'ispir\u00f2 all'architettura classica romana. Due anni dopo edific\u00f2 con Arnaldo Foschini, Gioacchino Luigi Mellucci e la ditta Zeni Muggia, il palazzo della Banca d'Italia e nel contempo redisse il piano urbanistico della Mostra d'Oltremare e realizz\u00f2, nello stesso complesso, il palazzo degli uffici che verr\u00e0 riedificato parzialmente nel dopoguerra da Delia Maione. Nel 1939 fu al concorso per il palazzo degli affari esteri a Roma e nel 1942, nella stessa citt\u00e0, realizza una villa impostata su un serrato schema simmetrico: Villa Zegretti.\nNel 1932 fu il progettista di un monumento dedicato al fascista Aurelio Padovani, inaugurato nel 1934 al centro di piazza Santa Maria Degli Angeli a Pizzofalcone, a Napoli. Il monumento fu scolpito da Carlo de Veroli, con la collaborazione di Guglielmo Roehrssen, e in quel momento la piazza cambi\u00f2 nome e prese quello del comandante fascista. La piazza mantenne il nuovo nome, e l'imponente monumento, per una decina d'anni. Nel dopoguerra la voglia di cancellare ogni simbolo dell'odioso regime port\u00f2 alla rimozione delle statue e alla restituzione dell'antica toponomastica. Nel mese di marzo del 2010 i resti del monumento sono stati ritrovati nel tunnel borbonico sito a Napoli nella zona del Chiatamone, sepolti sotto cumuli di macerie.\nFu anche il progettista nel 1934 dei padiglioni della Stazione di Pompei Scavi-Villa dei Misteri, della Stazione di Sant'Agnello, e della Stazione di Castellammare di Stabia della Circumvesuviana.\nNel dopoguerra fu altrettanto attivo in diverse opere adattandosi al razionalismo italiano, oper\u00f2 in diversi progetti di edilizia popolare, come il rione Gemito al Vomero (insieme ad Alfredo Sbriziolo) e tra il 1950 e il 1953 \u00e8 autore di un monolitico palazzo d'angolo in Piazza Municipio. Il 26 febbraio 1956 iniziarono le demolizioni del vecchio edificio delle terme di Castellammare di Stabia per uno pi\u00f9 moderno. In gruppo partecip\u00f2 al concorso dell'Istituto Autonomo Case Popolari di Napoli per il Rione Traiano, vincendolo. L'anno successivo ad Avellino progett\u00f2 il Palazzo di Giustizia e nel 1968 risale la \"Chiesa di Santa Giuliana\" a Frasso Telesino."}
{"id": "2434363", "revid": "228587", "url": "https://it.wikipedia.org/wiki?curid=2434363", "title": "Sequenza Tippecanoe", "text": "La Sequenza Tippecanoe \u00e8 la sequenza cratonica\u2014vale a dire, la trasgressione marina\u2014che segu\u00ec la sequenza Sauk, e si estese grosso modo dall'Ordoviciano intermedio fino all'inizio del Devoniano.\nCaratteristiche sedimentarie.\nDopo la regressione del Mar Sauk all'inizio dell'Ordoviciano, la parte esposta del cratone sub\u00ec per un certo tempo una vigorosa erosione, conseguente alla sua localizzazione in un clima tropicale; infatti, a questo punto del Fanerozoico, il continente Nord Americano si trovava pi\u00f9 o meno a cavallo dell'equatore.\nLa trasgressione Tippecanoe pose fine a questo periodo di erosione, iniziando con la deposizione di arenarie chiare su tutto il cratone, seguite da abbondante sedimentazione di carbonato. Ad oriente questi carbonati gradualmente divennero scisti, che rappresentano i sedimenti erosi dagli altopiani creati durante l'orogenesi taconiana.\nLa sequenza Tippecanoe \u00e8 stata probabilmente la pi\u00f9 profonda del Fanerozoico. A un certo punto durante il periodo Siluriano, gli altopiani taconiani\u2014che successivamente divennero la catena montuosa degli Appalachi\u2014furono la sola parte del Nord America che non era sommersa. I massicci depositi di evaporite del Bacino del Michigan si formarono durante questo periodo.\nLa sequenza Tippecanoe termin\u00f2 con una regressione all'inizio del Devoniano, per essere seguita pi\u00f9 tardi dalla sequenza Kaskaskia."}
{"id": "2434372", "revid": "838137", "url": "https://it.wikipedia.org/wiki?curid=2434372", "title": "Brasil Open 2008 - Doppio", "text": "Il doppio del Brasil Open 2008 \u00e8 stato un torneo di tennis facente parte dell'ATP Tour.\nLuk\u00e1\u0161 Dlouh\u00fd e Pavel V\u00edzner erano i detentori del titolo, ma quest'anno non hanno partecipato.\nMarcelo Melo e Andr\u00e9 S\u00e1 hanno vinto in finale 4\u20136, 6\u20132, 10\u20137, contro Albert Monta\u00f1\u00e9s e Santiago Ventura."}
{"id": "2434373", "revid": "1318658", "url": "https://it.wikipedia.org/wiki?curid=2434373", "title": "Monastero di San Taddeo", "text": "Il monastero di San Taddeo (armeno \u054d\u0578\u0582\u0580\u0562 \u0539\u0561\u0564\u0587\u0578\u057d \u057e\u0561\u0576\u0584\u0568 \"Sourb Tadeos Vank\"; azero M\u00fcq\u0259dd\u0259s Faddey monast\u0131r\u0131; farsi \u06a9\u0644\u06cc\u0633\u0627\u06cc \u062a\u0627\u062f\u0626\u0648\u0633 \u0645\u0642\u062f\u0633 \"Ghareh keliseh\", significa \"chiesa nera\"), conosciuto anche come Kara Kilise o Qareh Kalisa, \u00e8 un antico monastero della chiesa armena situato in una zona montagnosa della regione dell'Azarbaijan occidentale, in Iran, a sud della citt\u00e0 di Maku, in direzione di Seyah Cheshmah (Chaldoran).\nStoria.\nLa chiesa \u00e8 dedicata a san Giuda Taddeo, uno dei dodici apostoli, che sub\u00ec il martirio nel 66 d.C. durante la predicazione dei Vangeli e che gode di alta venerazione presso la chiesa armena. Dice la leggenda che la prima costruzione di una chiesa a lui dedicata avvenne nel 68 d.C. sopra il luogo della sua sepoltura.\nNon rimane molto della chiesa originale che fu distrutta da un terremoto nel 1319 e ricostruita nel 1329, tuttavia alcune parti intorno all'altare risalgono al X secolo, la parte posteriore \u00e8 quella pi\u00f9 antica, in pietra nera (da cui il suo nome); mentre l'ingresso, la parte anteriore e centrale, in arenaria di color chiaro, sono del XIX secolo. Gli ampliamenti e i restauri si devono al principe Abbas Mirza della dinastia Qajar. Il complesso \u00e8 circondato da mura fortificate.\nNel luglio del 2008 il monastero di San Taddeo \u00e8 stato incluso nella lista del patrimonio dell'umanit\u00e0 dell'UNESCO assieme al monastero di Santo Stefano e alla cappella di Dzordzor."}
{"id": "2434375", "revid": "287204", "url": "https://it.wikipedia.org/wiki?curid=2434375", "title": "Ruhr (fiume)", "text": "La Ruhr \u00e8 un fiume della Germania, affluente del Reno.\nScorre per una lunghezza di 217\u00a0km e presenta una portata media di 79\u00a0m\u00b3/s in prossimit\u00e0 della citt\u00e0 di Duisburg, il quinto tra gli affluenti del Reno.\nLa Ruhr nasce nella regione montuosa del Sauerland nella Renania Settentrionale-Vestfalia ad un'altitudine di 670\u00a0m. Dopo un corso di pi\u00f9 di 100\u00a0km incontra il suo principale affluente, il Lenne, a sud di Dortmund. Poi forma il confine meridionale della regione industriale della Ruhr. Risult\u00f2 essere di importanza capitale per lo sviluppo della Germania in quanto furono estratte ingenti quantit\u00e0 di carbon-fossile proprio dal bacino carbonifero scoperto negli anni cinquanta dell'Ottocento."}
{"id": "2434377", "revid": "767487", "url": "https://it.wikipedia.org/wiki?curid=2434377", "title": "The Age of Information", "text": "The Age of Information \u00e8 una band pop rock statunitense originariamente formata nel 2003 da David Hodges e Mark Colbert con il nome di Trading Yesterday, cui in seguito si \u00e8 unito Steven McMorran. Nel 2004 i Trading Yesterday hanno pubblicato una demo intitolata \"The Beauty and the Tragedy\", e dopo aver firmato un contratto con la Epic Records quello stesso anno, hanno commercializzato il loro primo singolo, \"One Day\", nell'estate del 2005. Dopo aver lasciato la Epic hanno deciso di rimanere indipendenti: per queste ragione il loro album di debutto, che doveva essere intitolato \"More Than This\", fu messo da parte e non usc\u00ec pi\u00f9 ufficialmente, se non nel 2011.\nLa band ha successivamente cambiato il nome in \"The Age of Information\". Con questo nome ha pubblicato, nel settembre 2007, un EP intitolato \"Everything Is Broken\".\nStoria del gruppo.\nDopo aver lasciato gli Evanescence il 19 dicembre 2002, in quanto riteneva che la sua permanenza avrebbe portato la band ad una maggiore ed erronea appartenenza al christian rock, il tastierista e cantante David Hodges si concentr\u00f2 maggiormente sulla carriera solista.\nNel 2003 inizi\u00f2 a collaborare con il batterista e amico Mark Colbert, che incise la batteria nel suo terzo album solista, \"The Genesis Project\".Nella primavera dello stesso anno, i due amici fondarono i Trading Yesterday; all'inizio del 2004 si aggiunse al duo Steven McMorran, come bassista e corista.\nIl 15 maggio 2004 il gruppo autoprodusse il suo album di debutto, \"The Beauty and the Tragedy\", interamente registrato nell'appartamento di Hodges; lo stesso giorno i Trading Yesterday diedero una festa per l'uscita del CD.\nL'album fece il tutto esaurito in pochi mesi e attir\u00f2 l'attenzione della Epic Records, una divisione di Sony BMG Music Entertainment. Poco dopo la band firm\u00f2 un contratto con la Epic e si spost\u00f2 a Los Angeles per iniziare a lavorare sull'album successivo. A novembre il lavoro di studio sull'album venne terminato, e a dicembre vennero registrati gli ultimi arrangiamenti di Hodges con la chitarra. Il mix fu completato nella prima met\u00e0 del 2005, e il 5 maggio usc\u00ec il singolo \"One Day\", successivamente incluso nella colonna sonora del film \"Stealth - Arma suprema\". Tuttavia la band si separ\u00f2 dalla Epic Records il 30 novembre 2005, per motivi mai dichiarati.Per questo motivo il secondo album, \"More Than This\", non venne pubblicato ufficialmente.Ritornata allo status di indipendente, la band ristamp\u00f2 il suo primo album \"The Beauty and the Tragedy\" e lo rimise in vendita a partire dal 25 febbraio 2006.\nIl 27 giugno 2006 Mark Colbert, batterista e cofondatore della band, lasci\u00f2 i Trading Yesterday per seguire la carriera di ingegnere audio. Per i successivi spettacoli intorno alla zona di Los Angeles venne sostituito da Dan James (ex beautifulYou). Le ultime canzoni a cui Colbert collabor\u00f2 furono \"Goodnight, Goodbye\", \"Another Sunday\" e \"Every Breath You Take\" (cover dei Police), scartate dalla scaletta di \"More Than This\".\nNell'ottobre 2006, i Trading Yesterday suonarono come gruppo d'apertura a diversi concerti di Chris Tomlin.\nIntorno all'agosto 2007 la band smise di suonare e scrivere nuova musica sotto il nome di \"Trading Yesterday\". A Hodges e McMorran si unirono il chitarrista Josh Dunahoo e il batterista Will \"Science\" Hunt (che dal 2010 al 2011 sar\u00e0 anche il batterista degli Evanescence, band in cui precedentemente milit\u00f2 anche Hodges), e venne annunciato che il nuovo nome della band sarebbe stato The Age of Information. Con questa formazione la band registr\u00f2 l'EP \"Everything Is Broken\", uscito l'11 settembre 2007. Venne inoltre annunciato che un nuovo album \u00e8 attualmente in corso d'opera.\nIl biennio 2008-2009 \u00e8 un periodo di pausa per la band; Hodges, insieme a McMorran e Hunt, fu del tutto impegnato nella registrazione del suo quinto album solista, \"The Rising\".\nNel 2010 David Hodges dichiar\u00f2 che \"More Than This\" sarebbe stato pubblicato, per la prima volta ufficialmente, nella primavera 2011 dalla Sleepwalker Records; l'album tuttavia non venne ristampato prima del 7 settembre 2011."}
{"id": "2434383", "revid": "339392", "url": "https://it.wikipedia.org/wiki?curid=2434383", "title": "4Kids", "text": ""}
{"id": "2434384", "revid": "1821847", "url": "https://it.wikipedia.org/wiki?curid=2434384", "title": "Unione Patriottica Spagnola", "text": "L'Unione Patriottica Spagnola (\"Uni\u00f3n Patri\u00f3tica Espa\u00f1ola\") fu un partito politico di destra monarchica in Spagna durante il regno di Alfonso XIII negli anni 1920.\nStoria.\nSorto nel 1924 su iniziativa di Miguel Primo de Rivera a sostegno del suo regime dittatoriale, fu un partito personalista fortemente legato al suo fondatore che ne dett\u00f2 l'ideologia, basata sul rifiuto degli ideali di democrazia liberale, sul disprezzo del sistema parlamentare (a suo avviso corrotto), sul centralismo statale, sull'esaltazione del nazionalismo spagnolo e la difesa della Chiesa cattolica. Fu per\u00f2 lontano dai partiti fascisti sorti in quegli anni in diversi stati europei sulla scia del Partito Nazionale Fascista italiano.\nSi dissolse dopo che nel 1930 Primo De Rivera fu costretto alle dimissioni con la successiva morte poche settimane dopo, e i suoi membri formarono nuovi partiti di destra come Renovaci\u00f3n Espa\u00f1ola, la CEDA, l'Unione Monarchica Nazionale."}
{"id": "2434390", "revid": "79968", "url": "https://it.wikipedia.org/wiki?curid=2434390", "title": "Gran Baraonda", "text": "\"Gran baraonda\" \u00e8 una rivista in due tempi del 1952, diretta da Garinei e Giovannini prodotto dalla Spettacoli Errep\u00ec. Debutt\u00f2 a Milano al Teatro Nuovo il 3 settembre 1952. \u00c8 stata l'ultima interpretazione nel teatro di rivista di Alberto Sordi, poi dedicatosi all'attivit\u00e0 di attore cinematografico.\nSecondo tempo.\nSubisce un importante rovesciamento il ruolo di Wanda Osiris: in questo spettacolo non scendeva lei le scale ma il comico Alberto Sordi. Il progetto di Garinei e Giovannini era teso ad effettuare un ridimensionamento del mito della soubrette, importunata dallo \u201csconosciuto\u201d Alberto Sordi, d'azzurro ciclamino vestito, gongolante e sorridente, che giunger\u00e0 all'ardire di richiedere a lei, soubrette all'epoca intoccabile, un 'scrittura'.\nNasce con questo spettacolo di rivista \"Un bacio a mezzanotte\", cantata da Wanda Osiris e dal Quartetto Cetra."}
{"id": "2434404", "revid": "767487", "url": "https://it.wikipedia.org/wiki?curid=2434404", "title": "Federazione italiana di elettrotecnica, elettronica, automazione, informatica e telecomunicazioni", "text": "La Federazione italiana di elettrotecnica, elettronica, automazione, informatica e telecomunicazioni, nota anche come AEIT \u00e8 un'associazione nata nel 2004, proseguendo sulla strada tracciata dalla Associazione elettrotecnica italiana, poi Associazione elettrotecnica ed elettronica italiana, a sua volta fondata nel 1896 da Galileo Ferraris.\nLo scopo dell'associazione \u00e8 la promozione dello studio dell'elettricit\u00e0 e \u00ablo sviluppo delle sue applicazioni nei campi dell'automazione, dell'energia e del trattamento dell'informazione (telecomunicazioni e informatica)\u00bb. Questo fine \u00e8 perseguito attraverso pubblicazioni di libri e riviste, conferenze, elaborazione di documenti di riferimento e borse di studio, oltre che con la collaborazione con istituzioni italiane e straniere.\nL'AEIT dichiara di contare 6000 soci individuali e circa 350 soci collettivi (ossia istituzioni, universit\u00e0 e aziende) ed \u00e8 organizzata sul territorio con 19 sedi locali.\nLe sono collegate poi quattro associazioni tematiche pi\u00f9 focalizzate su temi specifici:\nCollaborazioni.\nLa AEIT collabora con:"}
{"id": "2434407", "revid": "729019", "url": "https://it.wikipedia.org/wiki?curid=2434407", "title": "T\u00f3t\u00fajfalu", "text": "T\u00f3t\u00fajfalu \u00e8 un comune dell'Ungheria di 247 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434412", "revid": "287204", "url": "https://it.wikipedia.org/wiki?curid=2434412", "title": "Torvaj", "text": "Torvaj \u00e8 un comune dell'Ungheria di 317 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434413", "revid": "279320", "url": "https://it.wikipedia.org/wiki?curid=2434413", "title": "Arti Marziali Miste", "text": ""}
{"id": "2434416", "revid": "767487", "url": "https://it.wikipedia.org/wiki?curid=2434416", "title": "T\u00f6r\u00f6kkopp\u00e1ny", "text": "T\u00f6r\u00f6kkopp\u00e1ny \u00e8 un comune dell'Ungheria di 491 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434417", "revid": "767487", "url": "https://it.wikipedia.org/wiki?curid=2434417", "title": "Pamunkey River", "text": "Il Pamunkey River \u00e8 un affluente dello York River, e scorre per una lunghezza di 145 chilometri. Si snoda nell'est della Virginia negli Stati Uniti. Attraverso il fiume York, \u00e8 parte del bacino della Chesapeake Bay.\nCorso.\nIl Pamunkey River \u00e8 formato dalla confluenza del North Anna River e del South Anna River ai margini delle contee di Hanover e Caroline, circa 8 chilometri a nor-est della citt\u00e0 di Ashland. Esso scorre verso sud-est passando per la \"Pamunkey Indian Reservation\" fino alla citt\u00e0 di West Point, dove incontra il Mattaponi River dando vita al York River. Il corso del fiume \u00e8 usato per definire i confini delle contee di Caroline e King William e i confini nord delle contee di Hanover e New Kent.\nVarianti di nome.\nIl nome attuale risale al 1892. In precedenza ha avuto diversi nomi sotto indicati:"}
{"id": "2434419", "revid": "767487", "url": "https://it.wikipedia.org/wiki?curid=2434419", "title": "Tikos", "text": "Tikos \u00e8 un comune dell'Ungheria di 129 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434420", "revid": "1652635", "url": "https://it.wikipedia.org/wiki?curid=2434420", "title": "Episodi di iCarly (seconda stagione)", "text": "La seconda stagione della serie televisiva iCarly \u00e8 andata in onda negli Stati Uniti dal 27 settembre 2008 all'26 giugno 2010 sul canale Nickelodeon.\nIn Italia \u00e8 stata trasmessa dal 12 ottobre al 6 novembre 2009 sul canale Italia 1. Gli episodi 5, 6 e 7 sono stati trasmessi separatamente, a differenza degli Stati Uniti, dal 12 ottobre 2009, sempre su Italia 1. Gli altri due episodi composti sono stati trasmessi in altri giorni, dal 1\u00ba al il 30 gennaio 2010, sul canale Nickelodeon. In seguito viene replicata su Boing, La5 e Super! Poi viene ritrasmesso su Super! dal 12 settembre 2020 in chiaro.\nL'ho visto prima io.\nTrama.\nCarly e Sam si innamorano di un amico di Freddie: Shane. Per\u00f2 non riescono a decidere chi delle due lo deve \"avere\". Per questo fanno una scommessa: chi riesce a baciarlo per prima potr\u00e0 conquistarlo. Entrambe usano dei modi molto astuti, ma nessuna delle due riesce a baciarlo. E alla fine, inizieranno a litigare davanti a Shane che indignato se ne va per\u00f2 (non sapendo che l'ascensore fosse guasto) cade dalla tromba dell'ascensore che Spencer non \u00e8 riuscito a far riparare e si ferisce gravemente. All'ospedale, quando tutti se ne vanno, Carly bacia Shane e vince la scommessa.\nGuest star: James Maslow (Shane)\nLa partita infinita.\nTrama.\nDopo una diretta di iCarly, Freddie riceve una catena di Sant'Antonio dal compagno Gibby. Carly e Sam consigliano a Freddie di inoltrarla, ma il ragazzo elimina per sbaglio il messaggio. Subito dopo l'eliminazione, un ragno spunta sulla guancia di Freddie e le ragazze si convincono della sfortuna, mentre Freddie pensa ad una coincidenza. Intanto Spencer trova Pac Rat, un gioco d'epoca, in una discarica e finisce per esserne dipendente giocandoci continuamente, lasciando da parte una scultura commissionata da un uomo molto ricco. A Freddie, nel frattempo, si brucia il computer, si tingono i pantaloncini bianchi di rosa e si divide in due la bicicletta. Durante una partita di Pac Rat, Spencer riceve la visita della campionessa di Pac Rat, Sasha Stryker, mandata da Freddie. Infine Spencer batte Sasha, si baciano e fa la scultura, mentre Carly scopre che la sfortuna di Freddie non esisteva, ed era tutta opera di Sam che Freddie ha assecondato per farle credere di esserci riuscita.\nGuest star: Lorena York (Sasha Stryker)\nCuriosit\u00e0: Pac-Rat \u00e8 una parodia di Pac-Man.\nIl debito di Sam.\nTrama.\nCarly e Freddie si baciano. Per questo dicono a Sam che essa deve restituire loro 526 dollari. La ragazza, spaventata, si chiede come pu\u00f2 trovare tutti quei soldi, ma alla fine, rassegnata, si mette a lavorare.\nIntanto, Spencer aiuta la bambina di una signora single a vendere gelatine. Attraverso questo e i fan di iCarly, Freddie e Carly riescono ad ottenere i soldi necessari per saldare il debito di Sam. Ma sanno che Sam non l'accetterebbe mai, e quindi, attraverso un uomo che Sam non conosce, danno a Sam i soldi, che lei spender\u00e0 in quattro e quattr'otto, ma per una cosa che render\u00e0 tutti felici: un enorme tappeto elastico.\nScherzo col botto.\nTrama.\nI ragazzi di iCarly, attraverso un'invenzione creata da Freddie e messa in atto da Sam e Carly, mandano Lewbert in ospedale. Ritornato a casa, disteso sul suo divano, la Signora Benson dice ai ragazzi di occuparsi di lui. Ma alla fine \u00e8 proprio lei che si occuper\u00e0 di esso, e Lewbert ne approfitter\u00e0 per conquistarla. Ma Freddie mette in atto un piano che far\u00e0 cambiare conto su Lewbert a sua madre. Ritornato al suo posto di lavoro, a causa di Spencer, che nel frattempo l'aveva sostituito in portineria, Lewbert ritorner\u00e0 sicuramente in ospedale...\nCarly va in Giappone.\nTrama.\nICarly riceve una nomination per gli \"iWeb AWARDS\" che si terranno in Giappone. I ragazzi felicissimi decidono di andarci sperando di vincere. Arrivati in Giappone, dopo il bruttissimo viaggio che hanno fatto, conoscono Kyoko e Yuky, i conduttori del web-show in concorrenza, al momento sembrano gentili e disponibili ma si riveleranno cattivi. I malvagi attori giapponesi architettano un piano per far arrivare i ragazzi in ritardo alla premiazione cos\u00ec da poter vincere il premio; ma alla fine la banda di ICarly viene salvata dalla signora Benson e da Spencer, arrivano in tempo alla premiazione e ICarly vince il premio per il migliore show comico e Kyoko e Yuky vengono arrestati.\nLa ricetta segreta.\nTrama.\nLo chef della pasticceria dove si preparano le torte al cocco che Carly, Sam, Freddie e Spencer amano, purtroppo muore. I quattro, dispiaciuti della perdita dello chef, vengono a sapere che la nipote Trudy conosce la ricetta. Trudy, orrenda, per\u00f2, detta una condizione: se vogliono avere la ricetta lei deve avere un appuntamento con Spencer. Durante l'appuntamento, Trudy cerca di baciare Spencer e i ragazzi la fermano e le chiedono dov'\u00e8 la ricetta; Trudy dice di non conoscere la ricetta perch\u00e9 il nonno la considerava troppo importante ma il nonno le rivel\u00f2 soltanto una cosa: la ricetta si trova nel suo computer. Dopo aver parlato Trudy riesce a baciare Spencer con l'inganno mentre gli dava la stretta di mano. Mentre si tiene il funerale, Spencer e Carly tengono occupati gli ospiti. Nel frattempo, Sam e Freddie si occupano del computer. I ragazzi cominciano a litigare, e Sam, inavvertitamente, fa cadere il computer, che si rompe in mille pezzi. Per\u00f2 Carly nota che tra i chip e i pezzi rotti ci sono dei fogli, tra i quali quello della ricetta della torta al cocco e cos\u00ec capiscono che la ricetta non era salvata nel computer ma proprio dentro il suo hard disk. Alla fine i ragazzi convincono Trudy a prendere il posto del nonno.\nL'albero magnetico.\nTrama.\nSpencer trasforma l'albero tradizionale di Natale (come lo desiderava Carly) in un albero magnetico fatto con materiali che ha trovato in discarica. Durante la notte prende fuoco e rovina i regali della sorella. Per questo Carly desidera che suo fratello sia nato normale. Arrabbiata, va allo studio di registrazione, dove incontra Mitch, un angelo che esaudisce il suo desiderio solo per avere delle ali. La ragazza va a dormire e al suo risveglio trover\u00e0 il mondo al contrario solo perch\u00e9 Spencer \u00e8 nato normale: Spencer \u00e8 veramente un avvocato ed \u00e8 sposato con la Signora Benson, Freddie non \u00e8 pi\u00f9 innamorato di Carly ma di Rona Gebber, che nella vita reale quest'ultimo odia tanto, Sam si trova in un carcere minorile e non \u00e8 la migliora amica di Carly e Nevel \u00e8 il fidanzato di Carly. Per questo la ragazza, distrutta e con le lacrime agli occhi, desidera che tutto ritorni alla \"anormalit\u00e0\". Mitch esaudisce anche questo desiderio. Carly, Sam, Freddie e Spencer si godono un bel Natale, e Mitch si gode le sue ali... di pollo!\nGuest Star: Reed Alexander (Nevel Papperman), Danny Woodburn (Mitch), Mary Scheer (Signora Benson)\nIl primo bacio.\nTrama.\nL'episodio si apre con Sam che, dopo essere stata ammanettata a Gibby come scherzo, promette al carnefice, ovvero Freddie, che l'avrebbe pagata un giorno. Carly e Sam discutono sul loro primo bacio dopo aver visto al cinema un film orrendo di nome \"Il primo bacio\", appunto. Dopo che Sam \u00e8 uscita dallo studio di registrazione, Freddie confessa a Carly che lui non ha mai baciato una ragazza. Sfortunatamente per lui, Sam, di nascosto, sente tutto. La ragazza, per vendicarsi dello scherzo, lo dice in diretta su iCarly, lasciando il ragazzo senza parole.\nPer giorni Freddie viene preso in giro, e decide di stare chiuso in casa per non farsi vedere per la vergogna. Carly fa capire a Sam che questa volta ha proprio esagerato, ha rovinato la vita a Freddie.\nSam, sentendosi effettivamente in colpa dopo le accuse di Carly e capendo sul serio la situazione che stava passando Freddie, decide di rimediare. In diretta su iCarly ammette il suo sbaglio, e di non provare mai pi\u00f9 ad offendere Freddie per questo, infine confessa anche di non aver mai baciato nessuno nemmeno lei\ufffc. Carly, che stoppa la diretta, le chiede se quello che avesse detto fosse la verit\u00e0, e lei conferma, aggiungendo che fosse ora di andare a parlare con Freddie.\nLo trova nelle scale antincendio, dove la ringrazia per quello che aveva detto su iCarly.\nSam si scusa, per tutto quello che gli ha combinato in due anni, e Freddie le accetta, anche se dice che avrebbe continuato a dargli il tormento e poi si sarebbe scusata ogni due anni per ricominciare da capo senza rimorsi.\nAnche Freddie le chiede se quello che avesse detto fosse la verit\u00e0, e quando lei gli dice che \u00e8 cos\u00ec, gli viene in mente l'idea di baciarla, solo per levare il pensiero del primo bacio ad entrambi. Sam accetta, ma facendogli promettere che una volta finito si sarebbero comportati come sempre e non l'avrebbero detto a nessuno, nemmeno a Carly.\nQuiz a premi.\nTrama.\nDurante una puntata di iCarly viene eseguito un auto-contest in regalo da un ragazzo che dichiara di essere il figlio di un famoso concessionario e Nevel riesce a vincere, ma i problemi sorgono quando il concessionario che avrebbe dovuto fornire il veicolo decide improvvisamente di non cedere la merce e confessa di non avere un figlio maschio. I ragazzi chiedono a Spencer una consulenza legale, ma lui dimostra di essere inaffidabile perch\u00e9 impegnato con un'auto comparsa in un film spaziale, acquistata online. Alla fine, si scoprir\u00e0 che il tutto era stato ordito dallo stesso diabolico Nevel Papperman.\nSecondo il concorso per\u00f2, a Nevel spetta un'auto nuova. Allora a Sam e Spencer dopo una chiacchierata sul divano, viene l'idea di dare a Nevel una macchina un po' particolare e che a loro non sarebbe costata neanche un soldo.\nGuest star: Reed Alexander (Nevel Papperman)\nSfida canora.\nTrama.\nDurante iCarly le ragazze convincono i loro fan a votare David Archuleta, un cantante, ad America Sings, e senza volerlo lo fanno vincere. Per\u00f2 durante un'intervista a Wade Collins, l'avversario di David, il cantante dice che il contratto discografico lo avrebbe aiutato a pagare l'operazione per la madre malata. Carly e Sam, prese dai sensi di colpa, decidono di invitare Wade al web show e di girare un video per ottenere un contratto. Wade si fa aspettare e Gibby intrattiene il pubblico con un'orrenda canzone che gli cantava la madre quando si svegliava nel cuore della notte. Arrivato Wade, le ragazze convincono il cantante a girare un video musicale e lui accetta. Per\u00f2, finita la diretta, Wade si dimostra un maleducato continuando a chiamare i ragazzi \"topi da vicolo\" e, una volta girato il video, confessa che la madre non \u00e8 malata, portandola sul set di iCarly. Carly, Sam e Freddie allora decidono di invitare David Archuleta alla puntata successiva di iCarly, e mostrare un video che dimostri che persona sia realmente Wade. Nel frattempo Spencer riceve una lettera che lo informa di restituire un film ma lui lo ha perso 10 anni fa, cos\u00ec Sam si offre per insegnargli a mentire per evitare di fargli sborsare 3.000$.\nGuest stars: David Archuleta (Se Stesso), Alex Schemmer (Wade Collins)\niCarly contro Fred.\nTrama.\nQuando Freddie offende in diretta internazionale un video di Fred, lui dice a tutti i suoi fans che non registrer\u00e0 pi\u00f9 niente. Carly, Sam e Freddie presto iniziano a perdere amici e conoscenti che sono appassionati di Fred e Freddie \u00e8 bandito da tutti i club. Quindi vanno a trovare Lucas Cruikshank, creatore e ritrattista di Fred, nella sua casa sull'albero in Idaho, che perdona Freddie per il suo commento e ammette che ha detto che non faceva pi\u00f9 i suoi video solo per far pubblicit\u00e0 e mostra infatti che il pubblico di iCarly e Fred sono molto aumentati. Nel frattempo, Spencer fa s\u00ec che la sua vita sia controllata da un giocattolo, con risultati disastrosi. Infatti lo convincer\u00e0 a bere ketchup, andare a fare surf, comprare uno struzzo e a rinunciare ad un importante mostra di sculture. Alla fine, iCarly presenta un video con un nuovo Fred.\nSpecial Guest Star: Lucas Cruikshank(se Stesso/Fred Figglehorn)\nI tre sosia.\nTrama.\nCarly, Sam e Freddie sono emozionati, poich\u00e9 sono stati invitati a una delle dimostrazioni di arti marziali, e hanno intenzione di registrarle per mostrarle su iCarly. Spencer e la signora Benson, d'altro canto, non danno il permesso a Freddie e Carly di andarci. Cos\u00ec i tre assumono dei sosia per ingannare Spencer che, nel frattempo, costruisce una grande versione di un esperimento di Newton usando palle, ma quando lui scopre che il team di iCarly \u00e9 ugualmente andato all'incontro, Spencer va da loro beccandosi una brutta botta da un lottatore.\nGuest star: \"Malese Jow\" (Clone di Carly), \"Annie DeFatta\" (Clone di Sam), \"Gabriel Basso\" (Clone di Freddie), \"Mary Scheer\" (Signora Benson)\nRivoglio il mio sito!\nTrama.\nSpencer riceve una nuova carta di credito, dopo la cancellazione di quella vecchia, facendo perdere il controllo di iCarly.com ai tre amici. Fortunatamente, Mandy compra il loro sito ma per sbaglio lo cede a Nevel credendo fosse Freddie.\nSpencer si traveste da vecchia per ingannare Nevel e fargli firmare un documento per avere indietro il sito. Purtroppo viene scoperto e le guardie di sicurezza lo fanno andare via. Pi\u00f9 tardi, Nevel richiede un bacio da Carly in cambio del documento di trasferimento. Carly affronta Nevel, facendosi dare il documento, senza baciarlo.\nGuest stars: Reed Alexander (Nevel Papperman), Aria Wallace (Mandy)\nSam al femminile.\nTrama.\n\u00c8 il compleanno di Sam e durante la festa, ognuno degli invitati descrive Sam come un maschiaccio.\nCos\u00ec la ragazza, intristita, decide di diventare pi\u00f9 femminile, chiedendo lezioni a Carly.\nNel frattempo, Spencer continua ad indossare il suo smoking, convinto che abbia un qualche potere magico perch\u00e9 ora la commessa del supermercato vuole uscire con lui.\nSam, cambiata radicalmente, riceve un appuntamento da Pete, il ragazzo che le piace.\nCarly, Sam e Freddie stanno aspettando, all'interno del Groovy Smoothie, che Pete arrivi, ma vengono infastiditi da Jocelyn, la bulla della scuola.\nSam le d\u00e0 una bella lezione, e tra gli spettatori c'\u00e8 anche Pete, che rivela a Sam che anche quando si comportava da maschiaccio le piaceva lo stesso.\nGuest stars: Graham Patrick Martin(Pete), Cynthia Dallas (Jocelyn)\nEnergia pulita.\nTrama.\nCarly ha a che fare con un progetto per la Settimana Verde, cos\u00ec crea uno scooter elettrico. Ma si pu\u00f2 solo andare per 3 miglia all'ora e a un certo punto prende fuoco, cos\u00ec nel fine settimana si dedica a un nuovo progetto. Spencer chiede aiuto a Cal per realizzare un progetto per la Settimana Verde che comprender\u00e0 l'energia nucleare. Questo risulta essere per\u00f2 altamente illegale. Cos\u00ec, mentre Sam e Spencer restano tranquilli in appartamento, Carly e Freddie sono costretti ad andare al campeggio \"Bacche e radici\" per un credito aggiuntivo.\nGuest stars: Andrew Hill Newman (Mr. Henning), Lauren Benz Philips (Madre di Gibby)\nIl cattivo ragazzo.\nTrama.\nCarly e Spencer si arrabbiano con il loro nuovo vicino di casa, Griffin, perch\u00e9 ha rubato la moto di Spencer; tuttavia Spencer non chiama la polizia, poich\u00e8 ritiene che il ragazzo gli ricorda se stesso alla sua et\u00e0, e propone a Griffin di diventare il suo apprendista nel fare le sculture, con l'accettazione del ragazzo ma con la disapprovazione di Carly. Tuttavia, quando Spencer va fuori per comprare dei frullati, ritorna trovando Carly e Griffin che si baciano sul divano. Spencer diventa furioso, vietando a Carly di vedersi con lui, anche se alla fine permette loro di riprendere la relazione. Nel frattempo, Sam chiede a Freddie di abbellire il suo sito web, firmando un contratto dove promette di pagarlo con il 50% a lavoro ultimato. Quando Freddie si stanca di abbellire il sito web di Sam, strappa il contratto. Dopo, un uomo compra il dominio di Sam e la paga con 1.000 dollari, Freddie vuole il 50% di quella somma perch\u00e9 c'era scritto sul contratto, che per\u00f2 aveva strappato.\nCarly scopre che Griffin ha una passione per i pupazzi di peluche e ne ride assieme a Sam, ma viene colta in flagrante da Griffin, che, deluso, propone di mettere fine alla loro storia. Nel frattempo, Sam rivela a Spencer che quando era all'asilo, ha sognato un mostro che le rubava la zuppa facendola spaventare. Spencer cerca di aiutarla facendole da psicologo e riesce a calmare Sam anche se finisce per sognare il mostro lui stesso.\nGuest star: Drew Roy (Griffin)\nCarly e Missy di nuovo insieme.\nTrama.\nLa vecchia amica di Carly, Missy, torna a Seattle. Una volta riunite, le due ragazze decidono di passare tanto tempo insieme e, per non escludere Sam, cercano di invitarla ad ogni cosa che fanno, ma purtroppo a Sam arriva l'indirizzo sbagliato e si ritrova nel posto sbagliato. Una volta tornate a casa, Sam inizia ad avere il dubbio che Missy l'abbia fatto apposta, per non averla tra i piedi, ma la ragazza nega, regalandole una scatola di cioccolatini.\nPi\u00f9 tardi, nello studio di registrazione, Freddie vede entrare Sam in un aspetto orribile e malata, a quanto pare il cioccolato che le aveva dato Missy era scaduto da anni. Confessa anche a Freddie il suo dubbio ma l'accusa di essere paranoica. Sam sta troppo male, e Carly la obbliga a riposarsi e non fare Icarly, quindi Missy prende temporalmente il suo posto.\nQuando Sam si sente meglio, lei e Carly vanno al Groovie Smoothie, per incontrare Missy, e quando Carly va al bancone per ordinare i frullati, Missy confessa a Sam che tutte le sue paranoie erano proprio la verit\u00e0, lei vuole sbarazzarsi di Sam per tornare ad essere la migliore amica di Carly, e la convince a non dire nulla a Carly poich\u00e9 non le crederebbe.\nL'unico appiglio di Sam a questo punto \u00e8 Freddie, che continua a non crederle. Quando per\u00f2 la ragazza va via delusa, capisce che c'\u00e8 qualcosa che non va sul serio e le chiede un motivo per crederla. Sam gli risponde che questa \u00e8 la prima volta che gli sta davvero chiedendo aiuto, e dopodich\u00e9 va via sul serio, lasciando Freddie pensieroso e preoccupato per lei.\nLa mattina dopo a Missy viene annunciata la vittoria di un concorso indetto dalla scuola poco prima, si tratta di una crociera intorno al mondo che comprende tutto l'anno scolastico.\nMissy cos\u00ec va via, ma non prima che Carly venga a scoprire il suo intento, e chiede scusa a Sam.\nAlla fine si scopre che il concorso era in realt\u00e0 stato vinto da Freddie, e aveva ceduto il premio a Missy per farla andare via, cos\u00ec da proteggere sia iCarly, a detta sua, ma soprattutto Sam. Missy per\u00f2 soffre il mal di mare, quindi ha avuto quel che le spettava in fondo.\nNel frattempo, Spencer si trova al piano seminterrato chiuso in una gabbia e torturato dal bambino psicopatico Chuck.\nGuest stars: Haley Ramm (Missy Robinson), Ryan Ochoa (Chuck), David St. James (Mr. Howard)\nLadri di idee.\nTrama.\nDopo un episodio di iCarly, la banda scopre che gli autori dello spettacolo sul Canale Dingo chiamato \"Totally Teri\" utilizzano \"Balli casuali\" in un episodio, definendolo \"Salti casuali\" e in un altro scopiazzano \"Maltrattiamo Lewbert!\" chiamandolo \"Maltrattiamo Rupert\" e gli fanno uno scherzo che aveva fatto iCarly solo qualche sera prima. Decidono allora, di andare a Hollywood, insieme a Spencer, per risolvere il problema. Visitando lo studio Dingo, gli autori di \"Totally Teri\" avvisano Sam e Carly che non possono fare niente contro di loro. Nel frattempo, Freddie e Spencer trovano la testa congelata di Charles Dingo (il fondatore degli studi Dingo) e la definizione di un piano (insieme a Sam e Carly). Il giorno successivo, il gruppo iCarly minaccia di rilasciare raffigurazioni della testa di Charles Dingo su iCarly.com a meno che gli scrittori non rubino pi\u00f9 le idee dello show. In seguito, due degli scrittori, finiscono su iCarly in una scenetta chiamata \"Battaglia di cibo per cani in bikini\".\nUn armadietto per due.\nTrama.\nUn fan sfegatato di iCarly chiede ai tre amici di disegnare un coniglio ciascuno. Quando Carly mostra il suo, Sam e Freddie cominciano a ridere, poich\u00e9 \u00e8 molto ridicolo. Cos\u00ec la ragazza chiede lezioni d'arte a Spencer. Nel frattempo, si sa che Richard Williams si trasferisce, lasciando il suo meraviglioso armadietto 239. Sam e Freddie sono costretti a condividere proprio questo armadietto, dopo aver vinto un concorso per vedere quante merendine c'erano in un barattolo gigante. D'altra parte, Spencer insegna a Carly la scultura, ma a lei interessa di pi\u00f9 il disegno. Carly comincia cos\u00ec ad andare a lezioni d'arte in un centro ricreativo. Freddie offre 200 dollari per l'armadietto a Sam, che accetta. Pochi istanti dopo, la madre di Sam viene a prenderla a scuola (dopo un'operazione agli occhi) e, parcheggiando dentro la scuola, distrugge involontariamente l'armadietto 239. Sam salta in macchina con i soldi di Freddie, lasciandolo faccia a faccia con il signor Howard.\nGuest stars: David St. James (Mr. Howard), Cherise Bangs (Miss Fielder), Yvette Nicole Brown (Studente d'arte)\nLe gemelle.\nTrama.\nSam \u00e8 preoccupata dell'arrivo di sua sorella gemella Melanie in citt\u00e0, poich\u00e9 \u00e8 tutto l'opposto di lei, e non le \u00e8 mai stata simpatica. Freddie crede fermamente che sia una balla, Sam non ha una sorella gemella!\nPassa tutta la settimana a ridere del \"gioco\" che secondo lui gli stessero facendo Carly e Sam, fino a quando una sera, per smascherarla, invita \"Melanie\" ad uscire con lui, sapendo che Sam avrebbe preferito mangiare vermi piuttosto che farlo, non avrebbe retto questa recita. Sorprendentemente lei accetta, lasciando Freddie senza parole.\nLa serata \u00e8 un continuo mettere alla prova Melanie di non essere Sam, e Freddie ogni volta rimane sorpreso e allo stesso tempo deluso dal non crollo della ragazza. Quando per\u00f2 sente un lento, le chiede di ballare e anche questa volta lei accetta. Mentre ballano, per dimostrare una volta per tutte di essere davvero Melanie e non Sam, la ragazza lo bacia, e Freddie diventa estremamente paranoico.\nIl giorno dopo, a casa di Carly, stanca di tutto quello che stava succedendo Sam ammette che non c'\u00e8 mai stata nessuna Melanie e che Freddie \u00e8 troppo intelligente per lei.\nFinalmente il ragazzo se ne va felice e soddisfatto, ma subito dopo dall'ascensore esce proprio Melanie che dice a Carly e Sam di andare al cinema.\nIn tutto questo, Carly da delle ripetizioni ad un bambino del palazzo, che si riveler\u00e0 essere Chuck, il nemico n.1 di Spencer.\ufffc\nGuest stars: Ryan Ochoa (Chuck), David St. James (Mr. Howard)\nCarly contro Shelby Marx.\nTrama.\nIl team di iCarly scopre che qualcuno ha modificato un video in cui sembra che Carly voglia dare una batosta a Shelby Marx, una lottatrice di boxe. Shelby propone a Carly di disputare un combattimento amichevole dove il ricavato andr\u00e0 in beneficenza e Carly accetta volentieri. Durante la conferenza dell'incontro, Carly fa cadere accidentalmente dal palco la nonna di Shelby. Nevel Papperman se ne approfitta subito, modificando un video dove fa sembrare che Carly avesse gi\u00e0 programmato di far cadere la nonna, e lo mostra a Shelby, mettendola contro Carly. Invece, Spencer soffre di effetti collaterali ridicoli, dovuti a delle pastiglie contro un'allergia che lo fa starnutire. Carly, Shelby e Sam scoprono il piano di Nevel, estremamente arrabbiate, decidono che alla fine quello che verr\u00e0 preso a botte sar\u00e0 proprio Nevel.\nGuest stars: Victoria Justice (Shelby Marx), Sean Smith (Dr. Dresdin), Jonathan Spencer (Mr. Connick), Reed Alexander (Nevel Papperman)"}
{"id": "2434421", "revid": "729019", "url": "https://it.wikipedia.org/wiki?curid=2434421", "title": "Teng\u0151d", "text": "Teng\u0151d \u00e8 un comune dell'Ungheria di 588 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434422", "revid": "729019", "url": "https://it.wikipedia.org/wiki?curid=2434422", "title": "Teleki (Ungheria)", "text": "Teleki \u00e8 un comune dell'Ungheria di 212 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434424", "revid": "767487", "url": "https://it.wikipedia.org/wiki?curid=2434424", "title": "P\u00e9terhida", "text": "P\u00e9terhida \u00e8 un comune dell'Ungheria di 194 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434426", "revid": "486946", "url": "https://it.wikipedia.org/wiki?curid=2434426", "title": "Lago Yssik Kul", "text": ""}
{"id": "2434428", "revid": "767487", "url": "https://it.wikipedia.org/wiki?curid=2434428", "title": "Pog\u00e1nyszentp\u00e9ter", "text": "Pog\u00e1nyszentp\u00e9ter \u00e8 un comune dell'Ungheria di 534 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434430", "revid": "729019", "url": "https://it.wikipedia.org/wiki?curid=2434430", "title": "Pol\u00e1ny", "text": "Pol\u00e1ny \u00e8 un comune dell'Ungheria di 241 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434431", "revid": "767487", "url": "https://it.wikipedia.org/wiki?curid=2434431", "title": "Porrog", "text": "Porrog \u00e8 un comune dell'Ungheria di 256 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434432", "revid": "256896", "url": "https://it.wikipedia.org/wiki?curid=2434432", "title": "Federazione Italiana di Elettrotecnica, Elettronica, Automazione, informatica e Telecomunicazioni", "text": ""}
{"id": "2434433", "revid": "729019", "url": "https://it.wikipedia.org/wiki?curid=2434433", "title": "Porrogszentkir\u00e1ly", "text": "Porrogszentkir\u00e1ly \u00e8 un comune dell'Ungheria di 356 abitanti (dati 2001) situato nella provincia di Somogy, nell'Ungheria centro-occidentale."}
{"id": "2434435", "revid": "125766310", "url": "https://it.wikipedia.org/wiki?curid=2434435", "title": "Chat", "text": "Una chat (in italiano letteralmente \"chiacchierata\") \u00e8 un servizio di telecomunicazione tra due o pi\u00f9 persone che pu\u00f2 essere di un'ampia gamma di tipi, sia telefonici sia via Internet; ovvero quelli che i paesi di lingua inglese distinguono di solito con l'espressione \"online chat\" (\"chat in linea\").\nQuesti servizi, anche piuttosto diversi fra loro, hanno tutti in comune due elementi fondamentali: il fatto che il dialogo avvenga in tempo reale e il fatto che il servizio possa mettere facilmente in contatto anche perfetti sconosciuti, generalmente in forma essenzialmente anonima. Il \"luogo\" (lo spazio virtuale) in cui la chat si svolge \u00e8 chiamato solitamente \"chatroom\" (letteralmente \"stanza delle chiacchierate\"), detto anche \"channel\" (in italiano \"canale\"), spesso abbreviato \"chan\".\nStoria.\nIl primo sistema di chat online \u00e8 stato Talkomatic, creato da Doug Brown e David R. Woolley nel 1973 su PLATO System presso la University of Illinois. Metteva a disposizione diversi canali, ognuno di essi poteva ospitare cinque persone, i messaggi in esso scritti apparivano a tutti gli utenti carattere per carattere mentre venivano digitati. Talkomatic ha avuto una discreta popolarit\u00e0 fra gli utenti di PLATO a met\u00e0 degli anni 80. Nel 2014, Brown e Woolley hanno pubblicato una versione web di Talkomatic.\nIl primo sistema online definito \"chat\" fu creato da Tom Walker e Fritz Thane per Dialcom, Inc.\nLa prima sessione chat transatlantica avvenne fra Oulu, in Finlandia e Corvallis, in Oregon nel febbraio 1989.\nIl primo servizio di chat online disponibile al pubblico \u00e8 stato CompuServe CB Simulator nel 1980,\ncreato da Alexander \"Sandy\" Trevor per CompuServe a Columbus. Fra gli antenati dei moderni servizi chat \u00e8 da includere inoltre software chat di rete come ad esempio UNIX Talk usato negli anni 70.\nCaratteristiche.\nFra gli informatici il servizio di chat con la storia e la tradizione pi\u00f9 importanti \u00e8 certamente la Internet Relay Chat (IRC), basata sullo scambio di messaggi testuali. A questa tecnologia, che ancora oggi mette in comunicazione milioni di utenti ogni giorno, \u00e8 associata un'intera sottocultura diversificata in decine di \"sotto-sottoculture\" per i principali server. Da questo contesto deriva gran parte della terminologia che anche altri sistemi di chat su rete hanno ereditato. IRC, un tempo unico servizio di chat su Internet, \u00e8 oggi affiancata dalle webchat ospitate da server autonomi e da numerose altre tecnologie; in particolare sono molto utilizzate le applicazioni di \"messaggistica istantanea\", come ICQ o MSN Messenger che in genere integrano anche posta elettronica (e quindi comunicazione asincrona) e interazione multimediale. Sono anche molto diffusi, anche se forse non altrettanto utilizzati, i servizi basati sul Web, come gli applet di chat offerti da molti portali, tipicamente a supporto di comunit\u00e0 virtuali formatesi attorno a strumenti come forum o \"message board\".\nTipi di servizi.\nI diversi servizi di chat possono essere di due tipi principali:\nAlla prima categoria appartengono i servizi di chat che principalmente permettono di chattare con una persona alla volta, ognuna rappresentata da un nickname. I contatti di questo tipo di chat sono personali e contenuti in una rubrica, spesso archiviata on-line in modo che sia raggiungibile da ogni terminale collegato alla rete internet. Le finestre di conversazione sono una per ogni contatto con cui si sta chattando. Rispetto alla chat di gruppo la chat 1-on-1 ha delle funzionalit\u00e0 multimediali avanzate come l'invio di audio e video, clip audio ed animazioni personali e condivisione di cartelle. Fra i tanti, i servizi pi\u00f9 usati di questo tipo sono MSN Live Messenger, Yahoo! Messenger, Whatsapp, Google Talk e Skype. Solitamente i \"nickname\" in questi servizi sono legati ad un indirizzo mail o ad un account identificativo.\nLe group chat hanno le potenzialit\u00e0 di mettere in comunicazione pi\u00f9 persone contemporaneamente in quanto i messaggi vengono inviati a tutte le persone che in quel momento sono collegate al gruppo, solitamente chiamato canale o stanza. I canali si possono differenziare per i loro contenuti tematici e per la lingua usata dai loro utenti. La finestra di conversazione \u00e8 una per ogni canale. Vi \u00e8 comunque la possibilit\u00e0 d'inviare, in modo analogo agli instant messaging, messaggi in una conversazione \"privato\" tra due singoli utenti, possibilit\u00e0 anche nota come \"query\". Le chat di gruppo come IRC sono principalmente testuali e con elementi multimediali ridotti o assenti. I \"nickname\" degli utenti non sempre sono legati ad un account permettendo cos\u00ec un maggior anonimato.\nCon il passare del tempo ed il potenziamento del web le differenze fra la chat 1-on-1 e le chat di gruppo diminuiscono: se con le chat di gruppo come IRC \u00e8 sempre stato possibile inviare anche messaggi ad una singola persona, i servizi di chat 1-on-1 si stanno orientando verso la possibilit\u00e0 di utilizzare anche chat di gruppo, sebbene tale funzione sia a volte disattivata dai gestori del server in seguito a polemiche e controverse derivanti da tale utilizzo.\nIl linguaggio della chat.\nLa chat possiede un proprio linguaggio, piuttosto complesso in alcuni casi, considerato in genere pi\u00f9 pratico e intuitivo da scrivere e da capire a detta degli stessi utilizzatori.\nLa chat e le sue insidie.\nSecondo una stima della Associazione Italiana di pediatria, il 4% dei minorenni tiene nascosta ai propria genitori la propria attivit\u00e0 su Internet. Nella navigazione l'adolescente ricerca un luogo di rifugio dalla vita di reale e, nello stesso tempo, un luogo di socializzazione anonimo e protetto.\nTuttavia, esistono delle insidie di tipo informatico, con potenziale danno per il dispositivo utilizzato per connettersi a Internet che di tipo umano, che recano un danno all'integrit\u00e0 psico-fisica delle persone connesse.\nCome ogni utente connesso ad una rete telematica, un utente connesso ad una rete di chat \u00e8 esposto a pericoli che possono realizzarsi o attraverso falle di sicurezza informatica o pi\u00f9 spesso tramite tecniche di ingegneria sociale.\nTra i pericoli maggiori in cui pu\u00f2 cadere un utente della chat:\nSe il sito presenta eventuali bug sul fronte della sicurezza del servizio (backdoor), \u00e8 possibile che altri utenti possano prendere il controllo del PC per sottrarre dati personali e sensibili, per esempio dati e password della carta di credito, ovvero per installare ed eseguire dei malware che si diffondono agli altri utenti collegati alla chat, e sono utilizzati per protrarre attacchi DDoS.\nAlcuni gestori conservano i log di conversazione. La normativa italiana non prevede alcuna limitazione temporale all'archiviazione di queste informazioni, n\u00e9 la loro distruzione su richiesta degli utenti.\nI log sono file che contengono la cronologia degli eventi di sistema. Anche alcuni programmi di IM usano i log per comodit\u00e0 dell'utente in modo da tenere un promemoria delle chattate svolte. Ci\u00f2 pu\u00f2 rendere il log un pericolo per la privacy di chi chatta.\nNel caso in cui ci si trovi ad usare la chat in un PC di un net-caff\u00e8, di un aeroporto, o in altri luoghi pubblici \u00e8 buona norma disattivare il log di conversazione o cancellarlo a fine sessione."}
{"id": "2434439", "revid": "122739497", "url": "https://it.wikipedia.org/wiki?curid=2434439", "title": "Pulvio Zocchi", "text": "Dopo un'agitazione svolta da sindacalista rivoluzionario a Bologna Pulvio Zocchi si trasferisce verso il 1912 a Torino dove guida uno duro sciopero della base nell'industria automobilistica contro il contratto firmato dalla FIOM. Nel 1913 trasferitosi a Milano organizza in sostituzione di Filippo Corridoni, imprigionato, uno sciopero imponente che cre\u00f2 duri scontri diretti con le forze dell'ordine. In quegli anni ebbe una certa notoriet\u00e0 in ambito sindacale.\nDa sempre strenuo sostenitore della lotta antiautoritaria e antipadronale, Pulvio Zocchi tra i vari suoi punti di riferimento vide nel gesto dell'anarchico Jean Jacques Liabeuf e nelle iniziative degli operai francesi, un fiero esempio di ribellione per l'emancipazione del proletariato e della masse lavoratrici. Alla vigilia del primo conflitto mondiale sar\u00e0 l'ispiratore del giornale \"Coerenza\", \"settimanale antimilitarista, antipatriottico, antiguerrafondaio\", stampato a Milano tra il 25 febbraio e il 6 maggio 1915 (11 numeri) che raccoglier\u00e0 sindacalisti rivoluzionari e gruppi anarchici della penisola.\n\u00c8 molto controversa la notizia secondo cui nel corso del ventennio Pulvio Zocchi si sarebbe avvicinato alla politica sociale del regime fascista pur senza svolgere attivit\u00e0 di rilievo.&lt;br&gt;\nNel febbraio 1945 sar\u00e0 con altri sindacalisti rivoluzionari e socialisti come Carlo Silvestri, uno dei principali promotori del Raggruppamento Nazionale Repubblicano Socialista guidato dal filosofo Edmondo Cione che si proponeva di conciliare la Resistenza italiana con la RSI.&lt;br&gt;\nAl fallimento dell'esperimento seguir\u00e0 una astiosa polemica con Cione; Zocchi riassumer\u00e0 la sua posizione nell'opuscolo \"Cione e la sua morte civile. La nascita osteggiata la crescita ingloriosa la morte inonorata del Raggruppamento Nazionale Repubblicano Socialista\" (1945)."}
{"id": "2434450", "revid": "547034", "url": "https://it.wikipedia.org/wiki?curid=2434450", "title": "Puddles Of H2O", "text": "Puddles Of H2O (\"Pozze di H20\") \u00e8 il primo singolo pubblicato dagli Atban Klann, tratto dall'album mai messo in commercio, \"Grass Roots\".\nPer questo brano \u00e8 stato realizzato un video musicale.\nTracce.\nCassetta singola\nCD Singolo "}
{"id": "2434451", "revid": "287204", "url": "https://it.wikipedia.org/wiki?curid=2434451", "title": "Sequenza Kaskaskia", "text": "La sequenza Kaskaskia \u00e8 una sequenza cratonica che inizi\u00f2 nel medio Devoniano, raggiungendo il picco massimo all'inizio del Mississippiano e terminando nel medio Mississippiano. Un'importante discordanza la separa dalla precedente sequenza Tippecanoe.\nL'unit\u00e0 basilare\u2014cio\u00e8 la pi\u00f9 bassa e pi\u00f9 antica\u2014della Kaskaskia \u00e8 costituita dalle arenarie di quarzo chiaro erose della fascia orogenetica dagli Appalachi ad est, dall'altopiano d'Ozark nel centro del continente, e dallo scudo canadese a sud. Queste arenarie sono seguite da estesi carbonati, sebbene questi siano spesso difficili da distinguere dai precedenti carbonati Tippecanoe. La Kaskaskia \u00e8 ben nota per i suoi diffusi strati di carbonato e di evaporite, i quali infatti entrano nella composizione della maggior parte delle rocce; il Bacino di Williston in Canada \u00e8 un superbo esempio di tali depositi di evaporite.\nA partire dal tardo Devoniano, gli scisti neri iniziano a predominare nelle rocce, composte di detriti erosi dagli altopiani Acadiani sollevatisi ad ovest; essi indicano anche estese condizioni anossiche su tutti i fondali marini. A partire dal Mississippiano intermedio, tuttavia, la sedimentazione di carbonato nelle acque basse riprende, fino alla regressione finale dei mari epeirogenetici alla fine del periodo."}
{"id": "2434454", "revid": "599013", "url": "https://it.wikipedia.org/wiki?curid=2434454", "title": "Gorka Azkorra Trueba", "text": ""}
{"id": "2434455", "revid": "186864", "url": "https://it.wikipedia.org/wiki?curid=2434455", "title": "Convento di Santa Maria della Tourette", "text": ""}
{"id": "2434456", "revid": "125015627", "url": "https://it.wikipedia.org/wiki?curid=2434456", "title": "Santa Croce (Bassano del Grappa)", "text": "Santa Croce (\"Santa Croxe\" in veneto) \u00e8 un quartiere di Bassano del Grappa situato al sud della citt\u00e0.\nStoria.\nIl quartiere si trova in uno dei pi\u00f9 antichi nuclei abitati della citt\u00e0, come testimoniato dall'antica chiesa con cimitero ubicata in zona. Amministrativamente \u00e8 per\u00f2 il quartiere pi\u00f9 recente essendo stato istituito nel 2003. Confina con Borgo Zucco, Centro Storico, quartiere Firenze, Il Merlo e quartiere San Bassiano (Nuovo Ospedale).\nGeografia.\nIl perimetro del quartiere ricorda vagamente la forma di un pesce martello, con una \"testa\" posta nord, uno stretto corpo centrale, e una \"coda\" a sud. Il centro del quartiere \u00e8 la chiesa parrocchiale (della Esaltazione della Santa Croce), con vicino oratorio, scuola materna parrocchiale \"Maria Immacolata\" , scuola elementare \"A.Canova\" e cimitero (situato nel confinante quartiere Merlo). Santa Croce \u00e8 dotato di due parchi pubblici: uno meridionale, vicino alla chiesa, e uno nella zona settentrionale, in prossimit\u00e0 del centro storico. Nella parte Ovest \u00e8 situato l'Istituto Tecnico Industriale Statale \"Enrico Fermi\", che compone la zona denominata \"Centro studi\" con il Liceo \"J.da Ponte\", gli istituti \"Scotton\", \"Einaudi\", \"Remondini\", contigui al quartiere.\nDemografia.\nCon i suoi 2061 abitanti (dens.4375,8 ab./km\u00b2, dato 2011), Santa Croce \u00e8 uno dei quartieri pi\u00f9 densamente popolati di Bassano. La popolazione media residente non \u00e8 molto giovane, tuttavia il quartiere \u00e8 meta quotidiana di giovani che si recano al centro studi.\nSport.\nVicino al cimitero sono presenti gli impianti sportivi, con l'associazione sportiva parrocchiale Polisportiva Santa Croce-San Lazzaro."}
{"id": "2434457", "revid": "287204", "url": "https://it.wikipedia.org/wiki?curid=2434457", "title": "Days of Darkness", "text": "Days of Darkness \u00e8 una doppia raccolta della Thrash metal band Testament pubblicata nel 2004 da Spitfire Records. Il primo CD \u00e8 composto da alcune tracce estratte da \"Demonic\" e \"The Gathering\", mentre il secondo \u00e8 composto dall'intero \"First Strike Still Deadly\"."}
{"id": "2434458", "revid": "1964823", "url": "https://it.wikipedia.org/wiki?curid=2434458", "title": "Marcel Portout", "text": "Notizie biografiche.\nFin da bambino, Marcel ha sempre dimostrato una notevole volont\u00e0 ed un notevole zelo. A soli dodici anni, nel 1906, cominci\u00f2 a lavorare come apprendista conciatore di pelli presso un piccolo carrozziere a Puteaux. A 19 anni, oramai ragazzo e non pi\u00f9 bambino, cominci\u00f2 a lavorare presso un piccolo costruttore di nome Kri\u00e9ger, che produceva vetture elettriche. Lo scoppio della Prima guerra mondiale vide Marcel Pourtout unirsi al conflitto e partecipare alle ostilit\u00e0. Al suo ritorno, nel 1919, convol\u00f2 a nozze ed in seguito trov\u00f2 lavoro presso un nuovo carrozziere sito a Bougival. Nel 1923 approd\u00f2 alla carrozzeria \"Aubertin\" di Levallois, dove si trov\u00f2 a dirigere un'\u00e9quipe di persone. Quando tale carrozzeria chiuse i battenti, Marcel Pourtout decise di aprire una propria attivit\u00e0 sempre a Bougival, portando con s\u00e9 una dozzina di ex-colleghi a Bougival. Fu cos\u00ec che nel 1925 nacque la carrozzeria Pourtout. Lo stesso anno nacque il figlio di Marcel Pourtout, Claude, che pi\u00f9 tardi seguir\u00e0 le orme del padre. Subito gli affari andarono a gonfie vele ed in pochissimo tempo Marcel Pourtout riusc\u00ec ad ammortizzare completamente le somme investite. Non solo, ma nel 1928 la sede dovette essere trasferita in un luogo pi\u00f9 grande per far fronte alle innumerevoli richieste. Fu in questo periodo che nacquero le migliori creazioni della carrozzeria Pourtout. Ancora una volta, nel 1936, la nuova sede dell'impresa fu trasferita nel paese di Rueil-Malmaison. In questo periodo, in cui andavano di moda le linee aerodinamiche, anche Pourtout si fece prendere dalla tendenza e disegn\u00f2 bellissime carrozzerie profilate.\nLo scoppio della Seconda guerra mondiale paralizz\u00f2 quasi del tutto la normale attivit\u00e0 della carrozzeria, che si limit\u00f2 a costruire ambulanze su telai Chevrolet. Nel 1941 Marcel Pourtout divenne sindaco di Rueil-Malmaison fino al 1944.Alla fine del conflitto, oramai il periodo delle grandi carrozzerie e dei grandi carrozzieri stava volgendo al termine. Marcel Pourtout stava comunque ancora tentando di risollevare le sorti della sua impresa: nel 1947 fu rinominato sindaco di Rueil-Malmaison e rimase con tale carica fino al 1971. Tra il 1947 ed il 1952, la carrozzeria Pourtout partecip\u00f2 ad alcuni Saloni automobilistici. A met\u00e0 degli anni cinquanta, la carrozzeria Pourtout cess\u00f2 l'attivit\u00e0 inerente alla creazione di corpi vettura prestigiosi e si butt\u00f2 sulla creazione di carrozzerie per veicoli industriali e pubblicitari. A tale nuova attivit\u00e0 partecip\u00f2 anche Claude, il figlio di Marcel, che gi\u00e0 aveva fatto pratica fin dagli anni trenta. Marcel Pourtout non trascurer\u00e0 comunque la sua attivit\u00e0 di sindaco."}
{"id": "2434460", "revid": "1566286", "url": "https://it.wikipedia.org/wiki?curid=2434460", "title": "Barbara Crampton", "text": "Carriera.\n\u00c8 nota al pubblico soprattutto per alcuni ruoli televisivi, come quello di Leanne Love in \"Febbre d'amore\" (\"The Young and the Restless\", 1987-1993), ruolo per il quale ha vinto il Soap Opera Digest Awards, quello di Mindy Lewis nella soap opera \"Sentieri\" (\"Guiding Light\", 1993-1995) e quello di Maggie Forrester Warwick in \"Beautiful\" (\"The Bold and the Beautiful\", 1995-1998).\nIn campo cinematografico, ha esordito nel film di Brian De Palma del 1984 \"Omicidio a luci rosse\" (\"Body Double\") e ha lavorato, inoltre e principalmente, nell'horror \"Re-Animator\" (1985), in \"From Beyond - Terrore dall'ignoto\" (1986) e in numerosi altri film.\nVita privata.\nPer quanto riguarda la vita privata, \u00e8 sposata dal 2000 con Robert Bleckman. In precedenza era stata sposata con il direttore della fotografia David Boyd dal 1988 al 1990."}
{"id": "2434461", "revid": "599013", "url": "https://it.wikipedia.org/wiki?curid=2434461", "title": "Loren Meyer", "text": ""}
{"id": "2434467", "revid": "436907", "url": "https://it.wikipedia.org/wiki?curid=2434467", "title": "Sentimento (EP Valerio Scanu)", "text": "Sentimento \u00e8 il primo EP del cantante italiano Valerio Scanu, pubblicato il 10 aprile 2009 dalla EMI.\nDescrizione.\nNell'EP sono contenute sei tracce, alcune presentate nel talent show Amici di Maria De Filippi stagione 2008/2009. \"Can't Stop\" (entrato nella Top Singoli alla 19\u00aa posizione) e \"Domani\" sono contenute anche nella compilation \"Scialla\".\nDall'EP due sono i singoli estratti: \"Sentimento\", in rotazione radiofonica dal 3 aprile 2009 e che ha raggiunto la vetta della Top Singoli, e \"Dopo di me\", scritto da Malika Ayane, in rotazione radiofonica dal maggio 2009 (che raggiunge la nona posizione della Top Singoli). Da quest'ultimo singolo \u00e8 stato pubblicato il primo videoclip in carriera di Scanu."}
{"id": "2434477", "revid": "767487", "url": "https://it.wikipedia.org/wiki?curid=2434477", "title": "Witenwasserenstock", "text": "Il Witenwasserenstock (3.082\u00a0) \u00e8 una montagna del Massiccio del San Gottardo nelle Alpi Lepontine.\nDescrizione.\nSi trova sulla linea di confine tra gli svizzeri Canton Vallese e Canton Uri. Vicino alla vetta vi \u00e8 la triplice frontiera tra i Cantoni Vallese, Uri e Ticino ed il triplice spartiacque tra i bacini del Reno, del Rodano e del Po.\nUn altro punto di incontro fra tre spartiacque \u00e8 il Passo Lunghin, in comune fra i bacini del Po, del Reno e del Danubio."}
{"id": "2434479", "revid": "124547979", "url": "https://it.wikipedia.org/wiki?curid=2434479", "title": "Ihr Kinderlein kommet", "text": "Ihr Kinderlein kommet (in italiano \"Venite, bambini\") \u00e8 il titolo con cui \u00e8 maggiormente conosciuto il tradizionale canto natalizio tedesco \"Die Kinder bey der Krippe\" (in tedesco moderno \"Die Kinder bei der Krippe\"; in italiano \"I bambini presso la mangiatoia/il presepe\"), il cui testo \u00e8 stato scritto dal prete cattolico e scrittore di opere religiose Christoph von Schmid (1768-1854) intorno al 1798 (o forse nel 1794 o nel 1796) e pubblicato per la prima volta nel 1811.\nIl titolo con cui il brano \u00e8 comunemente noto, ovvero \"Ihr Kinderlein kommet\", deriva dalla prime parole del primo verso.\nIl brano \u00e8 normalmente accompagnato da una melodia, composta nel 1790 da Johann Abraham Peter Schulz (1747-1800).\nStoria.\nChristoph von Schmid, prete cattolico e scrittore ecclesiastico era solito comporre piccoli racconti per i bambini a scopo pedagogico e fu mosso dalle stesse ragioni anche quando, a Thannhausen nel 1798, redasse la poesia in otto versi \"Die Kinder bey der Krippe\". Il testo venne quindi pubblicato dallo stesso autore per la prima volta nel 1811 e, successivamente, nel 1818 nella raccolta intitolata \"Bl\u00fcthen dem bl\u00fchenden Alter gewidmet\".\nNel 1832 il testo venne pubblicato da Friedrich Heinrich Eickhoff (1807-1886) nella raccolta \"Sechzig deutsche Lieder f\u00fcr drei\u00dfig Pfennig\" (ovvero: \"Sessanta canzoni tedesche per trenta Pfennig\"), accompagnata dalla melodia \"Der Mond ist aufgegangen\", composta nel 1790 da Johann Abraham Peter Schulz, compositore originario di L\u00fcneburg e cappellano alla corte danese. Si tratta della melodia comunemente in uso.\nUn'altra melodia venne composta nel 1837 da Franz Xaver Luft, che mise in musica anche le altre poesie della raccolta di Christoph von Schmid \"Bl\u00fcthen dem bl\u00fchenden Alter gewidmet\".\nTesto.\nNel testo, che si compone di 6 strofe di 4 versi ciascuna, alcuni bambini vengono invitati ad accorrere verso la grotta (propriamente, la mangiatoia) di Betlemme (o il Presepe) per adorare in ginocchio il bambino Ges\u00f9, come fanno i pastori:\nVersioni in altre lingue.\nVersione francese (\"Bambins et gamines\").\nQuesto canto natalizio \u00e8 popolare anche in alcune regioni francesi, come l'Alsazia e la Mosella, dove \u00e8 stato adattato con il titolo \"Bambins et gamines\" (in italiano \"Bambini e ragazzine\"):\nVersione inglese (\"O Come, Little Children\"/\"O Dear Little Children\").\nCome tante altre canzoni natalizie, anche \"Ihr Kinderlein kommet\" \u00e8 stata adattata in lingua inglese. In questa lingua esistono almeno sette versioni, sei delle quali portano il titolo di \"O Come, Little Children\" (5 di autore anonimo e una tradotta da Melanie Schute), mentre una, opera del 1920 di una certa Suor Jeanne Marie, \u00e8 stata intitolata \u2013 senza rispecchiare la traduzione letterale del titolo tedesco \u2013 \"O Dear Little Children\"."}
{"id": "2434481", "revid": "767487", "url": "https://it.wikipedia.org/wiki?curid=2434481", "title": "Philibert Papillon", "text": "Fu canonico della \"Chapelle au-Riche\" di Digione. Si dedic\u00f2 anche alla critica,alla storia e all'architettura e nel 1722 fece un viaggio a V\u00e9zelay, presso la Basilica di V\u00e9zelay.\nLa sua principale opera, oltre alle \"Memorie\", \u00e8 la \"Biblioth\u00e8que des auteurs de Bourgogne\" , fatta stampare a Digione nel 1742, dal suo amico Joly, canonico della \"Chapelle au -Riche\"."}
{"id": "2434489", "revid": "1684799", "url": "https://it.wikipedia.org/wiki?curid=2434489", "title": "Deposito da naufragio", "text": "Un deposito da naufragio (\"castaway depot\") \u00e8 un deposito od una capanna collocata su un'isola deserta, solitamente situata in aree particolarmente remote rispetto ad altri centri abitati o insulari, ma vicina a rotte commerciali. Molti di questi depositi furono fatti costruire e mantenuti per fornire risorse di emergenza e viveri ad eventuali naufraghi, che, nel periodo precedente alla diffusione delle radio e di altri mezzi di telecomunicazione, avrebbero potuto ritrovarsi a dover attendere anche per settimane o per mesi in un ambiente ostile prima di poter ricevere soccorso.\nUna serie di depositi da naufragio fu costituita dal governo della Nuova Zelanda sulle sue Isole sub-antartiche tra la fine del diciannovesimo secolo (i primi furono costruiti nel 1868) e l'inizio del ventesimo: la pericolosit\u00e0 delle acque e l'approssimativa posizione delle isole sulle carte nautiche, unite alla scarsa visibilit\u00e0 (il governo inglese non fece costruire fari fino agli anni quaranta) sugger\u00ec il provvedimento dopo che diversi naufragi ebbero luogo nella zona, in special modo alle Isole Falkland: in uno di questi \u2013 il naufragio del Grafton \u2013 i pochi superstiti dovettero attendere nove mesi prima di poter essere tratti in salvo.\nI depositi contenevano razioni d'emergenza (carne essiccata e gallette), vestiti pesanti, coperte, attrezzi, medicine, legna da ardere, equipaggiamento da pesca, armi per cacciare. Oltre all'istituzione dei depositi, vennero portati e diffusi conigli e bovini in diverse isole disabitate, per creare riserve di animali da cacciare a favore degli eventuali naufraghi.\nIn almeno cinque naufragi (tra il 1887 ed il 1908) i depositi facilitarono la sopravvivenza degli equipaggi; in un sesto caso (sull'Isola Antipodi, nel 1893), i naufraghi non trovarono il deposito che era presente sull'isola.\nLa rete dei depositi venne mantenuta attiva con continuit\u00e0 tra il 1877 ed il 1929 e verificata ad intervalli regolari (in media una volta ogni 6 mesi) dai pattugliatori d'altura della marina neozelandese, fino a quando lo sviluppo delle telecomunicazioni e la modifica delle rotte commerciali subantartiche li resero superflui."}
{"id": "2434494", "revid": "287204", "url": "https://it.wikipedia.org/wiki?curid=2434494", "title": "Svaljava", "text": "Svaljava () \u00e8 una citt\u00e0 dell'Ucraina nell'Oblast' della Transcarpazia, sul fiume Latorica. \u00c8 il centro amministrativo del distretto di Svaliava (\"raion\"). Popolazione: 17.050 (stima 2016).\nEsistono diversi nomi alternativi usati per questa citt\u00e0: ucraino: \u0421\u0432\u0430\u043b\u044f\u0432\u0430, tedesco: \"Schwalbach\" o \"Schwallbach\", ungherese: \"Szolyva\", slovacco: \"Sva\u013eava\", rumeno: \"Svaliava\", russo: \u0421\u0432\u0430\u043b\u044f\u0432\u0430, yiddish: \u05e2\u05d5\u05d5\u05d0\u05dc\u05d9\u05d0\u05d5\u05d5\u05e2/\"Svalyave\".\nMonumenti e luoghi d'interesse.\nAl centro della citt\u00e0 si trova il \"Palaz Culture\" (Palazzo della Cultura). Un'altra attrazione sono le statue dei valorosi soldati che hanno difeso la citt\u00e0 dai tedeschi nella Seconda guerra mondiale. Vicino alle statue si trova la quercia da 500 anni simbolo della citt\u00e0.\nStoria.\nSecondo il censimento del 1910, il 47,1% della popolazione era composto da greco-cattolici, il 26,2% ebrei e il 22,9% cattolici romani. La popolazione ebraica fu deportata ad Auschwitz dal governo ungherese nel maggio del 1944 e assassinata dai tedeschi.\nDopo la seconda guerra mondiale un campo di concentramento si trovava vicino alla citt\u00e0. I civili ungheresi e tedeschi (nati tra il 1896 e il 1926) furono deportati dalle forze sovietiche nel campo in base alla loro nazionalit\u00e0 per \"piccoli lavori\" (\"robot malenkij\") ma la maggior parte di loro - oltre 10.000 - furono uccisi nel campo. Il sito del campo \u00e8 ora un sito commemorativo istituito nel 1994.\nSociet\u00e0.\nEvoluzione demografica.\nAl censimento del 2001, la popolazione includeva:\nSport.\nIn primavera, esattamente nel mese di maggio, a Svaliava si svolgono le Olimpiadi regionali della Transcarpazia per gli Under 13.\nL'Avangard Svaliava \u00e8 una squadra di calcio che milita nelle leghe amatoriali che gioca nell'omonimo stadio, che ha una capienza di circa 1000 posti."}
{"id": "2434495", "revid": "287204", "url": "https://it.wikipedia.org/wiki?curid=2434495", "title": "Codex Tchacos", "text": "Il Codex Tchacos \u00e8 un antico codice papiraceo in lingua copta del II secolo, contenente alcuni testi cristiani gnostici:\nIl Codex Tchacos \u00e8 importante in quanto contiene l'unica copia nota del \"Vangelo di Giuda\", un testo perduto per diciassette secoli.\nIl codice.\nIl codice fu trovato nei pressi di Minya, in Egitto, durante gli anni 1970; fu successivamente conservato con diverse modalit\u00e0 non ortodosse da persone che avevano scarsa esperienza con i reperti archeologici: uno dei proprietari lo conserv\u00f2 in una cassetta di sicurezza, mentre un altro lo congel\u00f2, causando un processo di decadimento irreversibile ai fogli di papiro. A partire dagli anni '80 iniziarono a circolare voci sull'esistenza di questo codice in campo accademico, in quanto degli intermediari iniziarono a far circolare porzioni di testo e fotografie per cercare di vendere il manoscritto. Nel 2001 il proprietario del codice, Frieda Nussberger-Tchacos (il manoscritto prende il nome da suo padre, Dimaratos Tchacos), decise di trasferirlo alla Maecenas Foundation for Ancient Art di Basilea, anche in considerazione del deterioramento del manoscritto. Una dozzina circa di pagine del manoscritto originale, brevemente analizzate da studiosi negli anni '70, furono rimosse nel frattempo dal codice: si ritiene che siano state vendute separatamente.\nSuccessivamente il codice pass\u00f2 alla National Geographic Society, che ne cur\u00f2 l'edizione, con traduzione e note, pubblicata nell'aprile del 2006; parallelamente la Society produsse anche un documentario televisivo di due ore, \"The Gospel of Judas\", trasmesso sul National Geographic Channel il 9 aprile di quell'anno, mentre un numero speciale della rivista della Society fu dedicato interamente al \"Vangelo di Giuda\". Alla fine del 2007 National Geographic pubblic\u00f2 un'edizione critica del codice, comprendente fotografie a colori di dimensioni quasi identiche a quelle del codice, una trascrizione rivista del testo in lingua copta e una traduzione completa.\nApril DeConick, Isla Carroll e Percy E. Turner Professor di Studi biblici al Dipartimento di studi religiosi della Rice University, ha pubblicato un libro, \"The Thirteenth Apostle: What the Gospel of Judas Really Says\" (\"Il tredicesimo apostolo: ci\u00f2 che il Vangelo di Giuda dice realmente\"), in cui mette in discussione sia la gestione del codice da parte della National Geographic che la correttezza della sua traduzione da parte della stessa. In particolare DeConick ha affermato che l'accesso al manoscritto fu negato dalla National Geographic a molti studiosi competenti, mentre a quelli ai quali fu concesso furono imposti vincoli che impedirono loro di lavorare correttamente; inoltre ha fatto notare che la prima traduzione del codice ometteva un \"non\", ribaltando il significato del testo."}
{"id": "2434496", "revid": "767487", "url": "https://it.wikipedia.org/wiki?curid=2434496", "title": "Shawn Respert", "text": ""}
{"id": "2434497", "revid": "339392", "url": "https://it.wikipedia.org/wiki?curid=2434497", "title": "4Kids Productions Inc.", "text": ""}
{"id": "2434499", "revid": "1632387", "url": "https://it.wikipedia.org/wiki?curid=2434499", "title": "Live (Bad Brains)", "text": "Live \u00e8 il primo album live del gruppo hardcore punk statunitense Bad Brains, registrato nel 1987 in vari concerti."}
{"id": "2434501", "revid": "436907", "url": "https://it.wikipedia.org/wiki?curid=2434501", "title": "Karma (Black Eyed Peas)", "text": "Karma \u00e8 un singolo del gruppo musicale statunitense Black Eyed Peas, pubblicato il 6 aprile 1999 come secondo estratto dal primo album in studio \"Behind the Front\".\nTracce.\nTesti e musiche di Allan Pineda, Will Adams, Kevin Feyen, Debbie Harry e N. Harrison, eccetto dove indicato."}
{"id": "2434502", "revid": "713168", "url": "https://it.wikipedia.org/wiki?curid=2434502", "title": "Bliaut", "text": "Il bliaut, o bliaud, era un indumento indossato dalle donne europee nel dodicesimo secolo, in particolar modo nelle aree di influenza francese.\nDescrizione.\nIl bliaut consiste di una voluminosa tunica, spesso realizzata in pi\u00f9 strati la cui gonna, spesso drappeggiata a pieghe, comincia subito sotto l'addome. Le maniche sono l'elemento che rende il bliaut immediatamente riconoscibile rispetto ad abiti simili indossati dalle donne nel Medioevo. Infatti le maniche sono piuttosto strette ed aderenti dalle spalle sino al gomito, per poi allargarsi fino a raggiungere il suolo.\nIl bliaut era anche un abito maschile, anche se differiva dalla sua controparte femminile per la lunghezza (arrivava alle ginocchia) e per le maniche, che si allargavano soltanto ai polsi.\nEsempi.\nNon sono sopravvissuti modelli originali dei bliaut dell'epoca, pertanto tutte le notizie sull'abito sono state ricavate dalle raffigurazioni che di esso sono state fatte da scultori o pittori. Esempi di questo indumento, e della sua evoluzione, appaiono gi\u00e0 nell'arazzo di Bayeux, in cui \u00e8 rappresentata una figura femminile che indossa un indumento identificabile come un bliaut, ma le cui maniche, lunghissime, sono tipiche di un modello dell'abito sviluppato in tempi successivi alla sua creazione. Nella Cattedrale di Chartres, realizzata in tempi pi\u00f9 recenti, una statua raffigurante una figura femminile alla sinistra del portone di sinistra, indossa un bliaut. Fra gli altri dipinti ed oggetti che raffigurano l'abito si pu\u00f2 citare anche una miniatura chiamata \"La scala della virt\u00f9\", del dodicesimo secolo.\nMateriali.\nI tessuti pi\u00f9 usati nel periodo di maggiore diffusione del bliaut erano la lana, la seta ed il lino, anche se quest'ultimo non era una opzione consigliabile, perch\u00e9 a differenza degli altri materiali era pi\u00f9 difficile da tingere in maniera permanente. Le fonti dell'epoca, infatti documentano una certo gusto delle donne dell'epoca nell'indossare bliaut di colori variopinti."}
{"id": "2434509", "revid": "547034", "url": "https://it.wikipedia.org/wiki?curid=2434509", "title": "Turbina eolica galleggiante", "text": "Una turbina eolica galleggiante \u00e8 una turbina eolica montata su di una piattaforma galleggiante (struttura galleggiante) sull'acqua. Le turbine eoliche flottanti consentono lo sfruttamento dell'energia eolica in luoghi particolarmente favorevoli dal punto di vista eolico, ma che prima non potevano essere sfruttati a causa della profondit\u00e0 del fondale. I parchi eolici galleggianti potrebbero quindi aumentare di molto la superficie marina disponibile per l'installazione di parchi eolici offshore, rendendo possibile sfruttare aree con fondali troppo profondi per turbine eoliche fisse, come ad esempio il Mar Mediterraneo. Inoltre, le turbine eoliche galleggianti possono essere posizionate pi\u00f9 lontano dalla costa, ci\u00f2 aiuta a ridurre sensibilmente l'impatto paesaggistico e ad arrivare a raggiungere venti pi\u00f9 potenti e costanti. Infine, i parchi eolici offshore galleggianti consentono una migliore navigabilit\u00e0 tra le turbine. \nApplicazioni.\nLe applicazioni sono la produzione di energia elettrica per:\nTipologie di piattaforme.\nLe piattaforme possono essere classificate in:\nPrototipi.\nLe turbine eoliche galleggianti commerciali sono prevalentemente in fase di sviluppo, con diversi prototipi installati dal 2007. A partire dal 2018, l'unico parco eolico galleggiante operativo \u00e8 Hywind Scotland, in Scozia, sviluppato da Equinor ASA e messo in servizio nell'ottobre 2017, questo parco eolico dispone di 5 turbine galleggianti con una capacit\u00e0 totale di 30 MW."}
{"id": "2434511", "revid": "599013", "url": "https://it.wikipedia.org/wiki?curid=2434511", "title": "Frankie King", "text": ""}
{"id": "2434514", "revid": "339392", "url": "https://it.wikipedia.org/wiki?curid=2434514", "title": "Turbina Eolica Flottante", "text": ""}
{"id": "2434518", "revid": "287204", "url": "https://it.wikipedia.org/wiki?curid=2434518", "title": "Sequenza Absaroka", "text": "La sequenza Absaroka \u00e8 una sequenza cratonica compresa in un arco di tempo che va dalla fine del Mississippiano attraverso i periodi del Permiano. Essa \u00e8 la discordanza tra questa sequenza e la precedente Kaskaskia che, nel Nord America, divide il Carbonifero nei due periodi: Mississippiano e Pennsylvaniano.\nSimile alla sequenza Kaskaskia, i depositi sedimentari dell'Absaroka furono dominati dalle rocce detritiche o siliclastiche. I primi sedimenti vennero depositati vicino ai margini continentali, particolarmente nei pressi delle zone montane del Ouachita e degli Appalachi. Caratteristica degli strati di questo tempo sono i ciclotemi: che alternano strati marini e non-marini indicativi dei mutamenti nel livello del mare, probabilmente dovuti alla glaciazione ciclica nell'emisfero meridionale.\nNel Nord America, le acque della sequenza Absaroka regredirono verso ovest come le zone montane ad est regolarmente venivano erose. La circolazione oceanica limitata nell'ovest condusse alla formazione estesa di evaporite. Alla fine del periodo, la regressione fu completa e gli strati marini vennero sostituiti dall'estesa sedimentazione di strati rossi.\nUnit\u00e0 trasgressive-regressive.\nQuesti cicli di mutamento di livello marino sono stati suddivisi in almeno sei ordini di grandezze. Ogni ordine \u00e8 della durata di anni che diventa pi\u00f9 piccola. La pi\u00f9 piccola unit\u00e0 viene descritta come un \"ciclo di sovralluvionamento \"punteggiato\"\" (o PAC, \"punctuated aggradational cycle\") ed \u00e8 compreso fra 225.000 e 100.000 anni di sedimento. Nel campo, queste unit\u00e0 sono di solito da uno a cinque metri spesse e contengono molte unit\u00e0 di rocce differenti. Queste unit\u00e0 mostrano mutamenti veloci nel livello marino che furono controllati dai mutamenti climatici dovuti ai ghiacciai.\nIl quinto ordine \u00e8 spesso chiamato ciclotema e pu\u00f2 contenere molte sequenze PAC e generalmente rappresentano circa 500.000 anni. Di nuovo, la glaciazione sembra essere stata la causa della natura ciclica degli strati. I primi quattro ordini, sebbene siano controllati pi\u00f9 dagli spostamenti continentali e cicli orogenetici, hanno i seguenti cicli: il primo l'Absaroka, il secondo il periodo del Carbonifero e il terzo le formazioni di roccia o gruppi lunghi generalmente da 8 a 10 milioni di anni. Il quarto ordine pu\u00f2 essere controllato dalla glaciazione su vasta scala e da modelli di oceano globale nel corso di milioni di anni."}
{"id": "2434521", "revid": "173469", "url": "https://it.wikipedia.org/wiki?curid=2434521", "title": "Maria Teresa Isabella d'Asburgo-Teschen", "text": ""}
{"id": "2434527", "revid": "201394", "url": "https://it.wikipedia.org/wiki?curid=2434527", "title": "Ritual de lo habitual", "text": "Ritual de lo Habitual \u00e8 il terzo album, e secondo di studio, dei Jane's Addiction, pubblicato il 21 agosto 1990 per l'etichetta Warner Bros. Records.\nLa copertina dell'album fu censurata negli Stati Uniti, e, nei negozi che si rifiutavano di vendere prodotti raffiguranti nudit\u00e0 in copertina, fu venduta una versione con una copertina con stampato l'articolo del I emendamento della Costituzione che ricorda la libert\u00e0 in ogni sua forma.\nIl disco \u00e8 considerato uno dei migliori nella storia della musica alternative rock degli anni novanta e uno dei migliori nella storia della musica. La rivista Rolling Stones lo inserisce infatti nella sua Lista dei 500 migliori album secondo Rolling Stone alla posizione numero 453."}
{"id": "2434530", "revid": "124123", "url": "https://it.wikipedia.org/wiki?curid=2434530", "title": "Morti nel 1021", "text": ""}
{"id": "2434537", "revid": "1718925", "url": "https://it.wikipedia.org/wiki?curid=2434537", "title": "Joints &amp; Jam", "text": "Joints &amp; Jam \u00e8 un singolo del gruppo musicale statunitense Black Eyed Peas, pubblicato il 9 novembre 1998 come primo estratto dal primo album in studio \"Behind the Front\".\nDescrizione.\nProdotto da Paul Poli, il brano ha visto anche la partecipazione della corista Kim Hill.\nUn remix di questa canzone, \"That's the Joint\", \u00e8 presente nel secondo disco dell'edizione deluxe del quinto album in studio del gruppo, \"The E.N.D.\".\nTracce.\nTesti e musiche di Allan Pineda, Will Adams, Jaime Gomez, Paul Poli, Greg Phillinganes, Ali Shaheed Muhammad, Kamaal Fareed, Malik Taylor, Barry Gibb e Trevor Smith, eccetto dove indicato."}
{"id": "2434542", "revid": "300067", "url": "https://it.wikipedia.org/wiki?curid=2434542", "title": "Constantin Popa", "text": ""}
{"id": "2434546", "revid": "107441328", "url": "https://it.wikipedia.org/wiki?curid=2434546", "title": "Giulio Sigismondo di W\u00fcrttemberg-Juliusburg", "text": "Biografia.\nGiulio Sigismondo era il quarto figlio del Duca Silvio I Nimrod di W\u00fcrttemberg-Oels (1622-1664) e di sua moglie, Elisabetta Maria di Oels (1625-1686).\nDopo la morte del padre nel 1664 in un primo momento la madre detenne la reggenza sui quattro figli governanti il Ducato di Oels. Il principe inizi\u00f2 la propria carriera militare nei Paesi Bassi, dove il fratello maggiore Carlo Ferdinando era morto nel 1669.\nNel 1672 prese il governo il fratello maggiore e divise il territorio; Giulio Sigismondo ottenne il governo di Medzibor e Trebnitz, mentre suo fratello maggiore Silvio Federico ottenne Oels e Cristiano Ulrico la citt\u00e0 di Berne. La reggenza dei figli si concluse nel 1673 quando essi poterono prendere pienamente potere sui loro territori.\nGiulio Sigismondo scelse il villaggio di Dreske come propria residenza. Qui egli convert\u00ec l'antico castello medioevale in un autentico palazzo barocco e fu la residenza ufficiale dal 1676. Giulio Sigismondo fu membro della Societ\u00e0 dei Carpofori.\nMatrimonio e figli.\nGiulio spos\u00f2 il 4 aprile 1677 a Grabow Anna Sofia (1647-1726), figlia del Duca Adolfo Federico I di Meclemburgo-Schwerin, dalla quale nacquero i seguenti eredi:"}
{"id": "2434549", "revid": "599013", "url": "https://it.wikipedia.org/wiki?curid=2434549", "title": "Erik Meek", "text": ""}
{"id": "2434557", "revid": "24869174", "url": "https://it.wikipedia.org/wiki?curid=2434557", "title": "Gira Ozzano", "text": ""}
{"id": "2434559", "revid": "142813", "url": "https://it.wikipedia.org/wiki?curid=2434559", "title": "San Baronto", "text": ""}
{"id": "2434561", "revid": "119991", "url": "https://it.wikipedia.org/wiki?curid=2434561", "title": "Stazione meteorologica di Bracciano-Vigna di Valle", "text": ""}
{"id": "2434565", "revid": "287204", "url": "https://it.wikipedia.org/wiki?curid=2434565", "title": "Oscar Gonzalez", "text": ""}
{"id": "2434570", "revid": "115444461", "url": "https://it.wikipedia.org/wiki?curid=2434570", "title": "Farsetto", "text": "Il farsetto o doublet, o pourpoint, era un indumento maschile, corto e leggermente imbottito, di solito con una abbottonatura sulla parte anteriore, con o senza maniche. Il doublet \u00e8 stato uno dei principali capi d'abbigliamento degli uomini del quindicesimo e sedicesimo secolo , e fu un indumento chiave nel passaggio dalla moda del Medioevo a quella del Rinascimento.\nDescrizione.\nSi trattava di un capo di abbigliamento utilizzato dagli uomini appartenenti a una classe sociale medio-alta. Nonostante vari aggiornamenti e mutamenti di stile e di materiali, il disegno del farsetto rimase pressoch\u00e9 invariato nel corso dei secoli.\nOrigini e sviluppo.\nLa forma di base del farsetto proveniva dal pourpoint, una camicia imbottita, originariamente indossata dai cavalieri, al di sotto dell'armatura. Il nome \"doublet\" deriva dalla tecnica di realizzazione del capo, composto da pi\u00f9 strati di tessuti sovrapposti. Lo strato pi\u00f9 interno era normalmente in lino, il materiale pi\u00f9 confortevole a contatto della pelle nuda, mentre gli stati esterni in seta pesante, lana o velluto. A seconda della moda del momento il numero di strati e l'imbottitura potevano variare.\nNel XV secolo il capo era molto elegante, chi poteva permetterselo lo aveva di velluto, dai colori sgargianti, damascato o anche monocolore blu o bordeaux, il farsetto monocromatico aveva il pregio di far risaltare le maniche e il colletto (a V) rifiniti d'oro o bordati di pelliccia. Inoltre le grandi collane d'oro arricchivano l'abbigliamento. Verso met\u00e0 secolo il farsetto aveva le spalline a sbuffo, particolarmente ampie e poteva essere aderente oppure largo in modo che la cintura stretta in vita creava un movimento e una dinamicit\u00e0 nel panneggio. Fra il quindicesimo e il sedicesimo secolo furono aggiunte imbottitura anche sulle braccia e sulle spalle, facendo apparire il capo estremamente ingombrante. Addirittura una moda del tardo sedicesimo secolo imponeva una tale imbottitura sull'addome da dare l'illusione di una gravidanza. Il farsetto andava di solito abbinato con una gonna corta, o con i primi modelli di pantaloni che si andavano sviluppando.\nInizialmente il farsetto era completamente accollato, ma verso la fine del quindicesimo secolo si adegu\u00f2 al cambiamento delle mode, divenne dapprima pi\u00f9 largo ma non imbottito (a parte le spalline molto ampie, che tuttavia di stringevano molto dal gomito in poi), mutando il suo design con una scollatura a \"V\" verso il 1450 e verso il 1490 con un'ampia scollatura a barca. Il farsetto divenne dapprima lavorato a rombi e in seguito imbottito. Anche le maniche, inizialmente strette dalle spalle ai polsi, mutarono, diventando molto gonfie nella parte superiore. Spesso le maniche erano capi separati dal busto, legate al resto del farsetto tramite dei piccoli agganci, nascosti da alette.\nVerso il 1530 il farsetto appariva di nuovo accollato, ma al posto dello scollo a V quattrocentesco, nacque una sorte di colletto chiamato lattughina e in seguito verso il 1570 divenne un ampio collare bianco merlettato e inamidato chiamato gorgiera e che divenne un accessorio a parte.\nIl farsetto scomparve verso il 1690 sostituito dal gilet.\nIl farsetto nei tempi moderni.\nNell\u2019abbigliamento dei militari, viene definito farsetto una camiciola indossata sotto la giubba dell\u2019uniforme; nei marinai una maglietta con collo a barchetta in cotone, in genere a maniche corte, da indossare sotto la camicia d'ordinanza o sotto la tuta operativa."}
{"id": "2434577", "revid": "599013", "url": "https://it.wikipedia.org/wiki?curid=2434577", "title": "Ernest Brown", "text": ""}
{"id": "2434582", "revid": "298055", "url": "https://it.wikipedia.org/wiki?curid=2434582", "title": "Orso corazzato", "text": ""}
{"id": "2434583", "revid": "767487", "url": "https://it.wikipedia.org/wiki?curid=2434583", "title": "Kim Hill", "text": "Biografia.\nNel 1991, poco dopo la pubblicazione di \"Brave Heart\", ha aperto il tour: \"for Amy Grant 's Cuore in Motion tour\" insieme a Wes re. Di volta in volta nel tour, la Hill intratteneva il pubblico, nella sua strana rappresentazione di Cher.\nA parte la sua carriera come artista solista, Kim Hill ha anche cantato background vocali presentati da artisti come Rich Mullins e altri.\n\u00c8 stata la voce femminile dei Black Eyed Peas nei loro primi due album in studio, \"Behind the Front\" e \"Bridging the Gap\". \u00c8 stata poi sostituita da Fergie, quest'ultima divenuta componente ufficiale del gruppo."}
{"id": "2434585", "revid": "371529", "url": "https://it.wikipedia.org/wiki?curid=2434585", "title": "The Long and Winding Road", "text": "The Long and Winding Road \u00e8 l'ultimo singolo dei Beatles pubblicato negli Stati Uniti nel 1970.\nDescrizione.\nComposizione e registrazione.\nLa canzone fu composta da Paul McCartney nel 1968 nella sua fattoria in Scozia, ispirato dalle continue tensioni che avvenivano nella band. Nello stesso anno, durante le sessioni del \"White Album\", McCartney ne registr\u00f2 un \"demo\".\nIl brano inizialmente non doveva essere eseguito dai Beatles, che comunque lo provarono; ma da altri artisti, tra cui Tom Jones.\nLa canzone fu poi ripresa nel 1969 per il progetto \"Get Back\". Due \"take\" furono candidate alla pubblicazione ufficiale, una registrata il 26 gennaio e l'altra il 31 gennaio. Esse presentavano una melodia molto sobria, con McCartney al piano, John Lennon al basso, George Harrison alla chitarra elettrica, Ringo Starr alla batteria e Billy Preston all'organo Hammond. La performance di Lennon al basso, che suonava occasionalmente, \u00e8 zeppa d'errori, tant'\u00e8 che alcuni critici, come Ian MacDonald, non escludono che abbia agito di proposito.\nA causa dei continui litigi in seno ai quattro, il progetto \"Get Back\" fu accantonato e ripreso solo l'anno seguente. Quando i Beatles ripresero i brani di \"Get Back\", Paul McCartney si trovava all'estero per un viaggio d'affari e quindi impossibilitato a ri-registrarli. Per rimediare, John Lennon e George Harrison contattarono il produttore Phil Spector (famoso per il muro di suono) e gli affidarono il compito di ri-arrangiare i brani di \"Get Back\". Spector, dopo aver scelto la \"take\" del 26 gennaio, farc\u00ec la canzone con un arrangiamento orchestrale del tutto opposto allo spirito della session che voleva dare il progetto \"Get Back\", usando 18 violini, 4 viole, 3 violoncelli, 3 trombe, 3 tromboni, 2 chitarre e un coro femminile composto da 14 elementi.\nMcCartney si ritenne offeso dagli arrangiamenti, per lui inadatti, che furono sovraincisi senza che lui fosse interpellato. Tent\u00f2 cos\u00ec di pressare il manager Allen Klein e gli altri Beatles affinch\u00e9 la canzone fosse pubblicata cos\u00ec com'era stata concepita. Ma era ormai troppo tardi: \"The Long and Winding Road\" e le altre canzoni delle \"Get Back Sessions\" vennero pubblicate con nuovi arrangiamenti nel disco \"Let It Be\".\nPubblicazione.\nL'8 maggio 1970 i Beatles pubblicarono l'ultimo album, \"Let It Be\", che ottenne un enorme successo in tutto il mondo. L'annuncio ufficiale di scioglimento del gruppo era gi\u00e0 avvenuto il 10 aprile 1970, prima dell'uscita dell'album; i Beatles decisero comunque di pubblicare il singolo negli Stati Uniti con \"The Long and Winding Road\" nel lato A e \"For You Blue\" nel lato B, che sarebbe stato il loro ultimo. All'uscita il brano raggiunse la vetta delle classifiche per due settimane negli Stati Uniti dove in breve super\u00f2 il milione di copie vendute ricevendo il disco di platino. \nComplessivamente il singolo vendette circa 4 milioni di copie, un successo considerando il periodo non ottimale del gruppo.\nNel 1996, la \"take\" del 26 gennaio usata in \"Let It Be\" fu pubblicata in forma originale sulla raccolta \"Anthology 3\".\nNel 2000, la canzone venne inclusa nella raccolta \"One\".\nNel 2003, la \"take\" del 31 gennaio (senza gli interventi di Spector), la stessa versione udibile nel film, venne pubblicata in \"Let It Be... Naked\".\nFormazione.\nThe Beatles\nAltri musicisti"}
{"id": "2434586", "revid": "1005847", "url": "https://it.wikipedia.org/wiki?curid=2434586", "title": "Filippo Maria Drago", "text": "Biografia.\nAttivit\u00e0 politica.\n\u00c8 figlio di Antonino Drago, esponente della Democrazia Cristiana negli anni Sessanta. Entra in politica nel 1985, venendo eletto consigliere nazionale del Movimento giovanile della DC. Eletto nel 1988 consigliere al Comune di Catania, con l'incarico di Presidente della Commissione \"Ecologia, Sanit\u00e0 ed Ambiente\".\nDeputato all'Assemblea Regionale Siciliana.\nDeputato al Parlamento Siciliano dal 1991 al 1996. Nel 2000 \u00e8 segretario provinciale del CDU ed entra a far parte del consiglio nazionale del partito. \nElezione a deputato.\nDal 2001 al 2006, durante la XIV legislatura, \u00e8 tesoriere del gruppo dell'UDC alla Camera. Ricopre l'incarico di segretario provinciale dell'UDC nel 2003 ed \u00e8 anche consigliere nazionale del partito fino al 2007.\nNel 2004 si presenta con il suo partito per la carica di sindaco del Comune di Aci Castello, in provincia di Catania, perdendo al ballottaggio per poche centinaia di voti, contro il candidato di Forza Italia Silvia Raimondo. Nel 2005 \u00e8 nominato assessore ai Lavori Pubblici del Comune di Catania durante l'amministrazione guidata da Umberto Scapagnini. \nNel 2008 lascia l'UDC per aderire al partito Il Popolo della Libert\u00e0 fondato da Silvio Berlusconi.\nNel 2009 si ricandida per la carica di sindaco del comune di Aci Castello, vincendo al ballottaggio del 22 giugno contro il candidato Giovanni Pennisi del Movimento per l'Autonomia di Raffaele Lombardo.\nNel 2012 abbandona il PdL e aderisce al Movimento per le Autonomie di Lombardo.\nNel 2018 abbandona anche il partito di Lombardo e aderisce alla Lega. Alle elezioni politiche italiane del 2018 \u00e8 candidato alla Camera con la Lega nella circoscrizione Sicilia 2, ma non viene eletto.\nSuccessivamente in polemica abbandona la Lega e nel 2019 ritorna all'UDC.\nElezione a senatore.\nIl 21 dicembre 2012 diviene senatore della XVI legislatura della Repubblica Italiana \u2013 fino al 14 marzo 2013 \u2013 a seguito delle dimissioni di Nino Strano accettate dal Parlamento il giorno precedente.\nVicende giudiziarie.\nIl 10 ottobre 2011, con Sentenza n. 2914/11, viene condannato in Primo Grado dal Tribunale di Catania a due anni e tre mesi di carcere per il delitto di \"falsit\u00e0 ideologica aggravata e continuata in concorso\" con altri ex assessori della giunta Scapagnini del Comune di Catania e lo stesso ex Sindaco Umberto Scapagnini, tutti quali pubblici ufficiali, nello svolgimento delle loro funzioni, prendendo parte al procedimento di formazione del rendiconto della gestione relativa all'anno 2005 attestavano falsamente fatti dei quali l'atto era destinato a provare la verit\u00e0 ed in particolare coprivano soltanto contabilmente, senza finanziarlo sostanzialmente, il disavanzo relativo all'anno 2004, indicando nel conto consuntivo 25 maggiori riaccertamenti di residui attivi (sotto la voce delle alienazioni patrimoniali) per un importo di circa 115 milioni di euro, pari al disavanzo maturato negli esercizi 2003, 2004 e 2005, senza che tale maggiore entrata presentasse i presupposti sostanziali necessari per il suo accertamento."}
{"id": "2434587", "revid": "599013", "url": "https://it.wikipedia.org/wiki?curid=2434587", "title": "Marco Gorzegno", "text": "Caratteristiche tecniche.\nMarco Gorzegno nasce come difensore \"laterale\" sinistro ma gioca abitualmente anche nel ruolo di \"esterno\" di centrocampo.\nCarriera.\nCresciuto nelle giovanili della Juventus, dagli esordienti alla Primavera , Gorzegno fa tutta la trafila del settore giovanile bianconero. Viene ceduto in prestito al Cuneo in Serie D dove si rende protagonista di un'ottima annata (1998/99). Torna alla Juventus, che lo inserisce nella propria rosa per la stagione 1999-00 e 2000/2001 , senza esordire, giocando due stagioni nella primavera raggiungendo la nazionale U 20. Nel 2001/02 viene ceduto in prestito Torres in Serie C1, mentre l'anno successivo veste la maglia del . Il salto di categoria avviene con l'acquisto da parte dell' nella stagione 2003-04, societ\u00e0 nella quale resta fino al Gennaio 2006 quando verr\u00e0 ceduto allo Spezia. Dopo la retrocessione e il fallimento della squadra ligure, viene acquistato dal Brescia, nel quale gioca la stagione 2008-09. Il 7 agosto 2009 viene acquisito in prestito con diritto di riscatto dal . Finito il prestito torna a Brescia, ma viene nuovamente prestato in Serie B, all'Empoli. In Toscana gioca 27 partite, e a fine stagione, scaduto il suo contratto, rimane svincolato a parametro zero.\nIl 24 ottobre 2011 torna ufficialmente ad Empoli, firmando un contratto annuale. Al termine della stagione rimane svincolato.\nIl 23 luglio 2012 si accasa alla .\nNel febbraio 2014, passa alla Carrarese a parametro zero.\nNell'estate del 2015 torna nella \"sua\" Cuneo, da capitano, per affrontare la stagione in Lega Pro.\nNel settembre del 2016, dopo essere rimasto senza contratto, firma un contratto con il Fossano Calcio, squadra che partecipa al campionato di Eccellenza in Piemonte.\nNella stagione 2019/20 viene tesserato dal Cuneo Football Club, neonata societ\u00e0 del capoluogo fondata per riempire il vuoto lasciato dal Cuneo in via di fallimento, dove gioca come difensore centrale nel campionato di Terza Categoria.\nPresenze e reti nei club.\n\"Statistiche aggiornate al 18 aprile 2016.\""}
{"id": "2434588", "revid": "2091899", "url": "https://it.wikipedia.org/wiki?curid=2434588", "title": "Borgo Fornari", "text": "Borgo Fornari (anticamente conosciuto come Borgo de' Fornari) \u00e8 una frazione di abitanti del comune di Ronco Scrivia, in alta valle Scrivia, nella Citt\u00e0 metropolitana di Genova in Liguria.\nGeografia fisica.\nLa frazione \u00e8 situata in valle Scrivia, lungo la sponda sinistra del torrente Scrivia, all'incrocio con la valle del Rio Traversa, affluente dello Scrivia. Il paese, situato a nell'entroterra ligure oltre il Passo dei Giovi, \u00e8 separato dalla costa dall'appennino ligure e per questo \u00e8 caratterizzato da inverni freddi e rigidi. Nelle vicinanze dei due fiumi \u00e8 presente una forte umidit\u00e0 soprattutto nei mesi invernali.\nIl paese confina a nord con Isolabuona, altra frazione di Ronco, a sud con Busalla e a ovest con Castagnola, frazione del comune alessandrino di Fraconalto. A est vi \u00e8 invece il fiume Scrivia.\nStoria.\nLe origini del borgo, come quelle di altri centri della valle, sono incerte. I primi insediamenti urbani si possono collocare nel V secolo d.C. ma i primi documenti storici risalgono al 15 aprile 1182, data di acquisto del territorio da parte della famiglia genovese dei Fornari, attratti dall'importanza del castello. Esso, costruito probabilmente intorno al 1121 dai genovesi, come edificio posto a difesa dei confini di Genova, \u00e8 posto all'incrocio tra la valle Scrivia, lungo la quale scorre la variante bassa della via Postumia, e la valle del Traversa, che con il Passo della Castagnola rappresenta un collegamento importante con la via Postumia originale.\nLa denominazione \u201cBorgo de' Fornari\u201d compare per la prima volta in un trattato di pace tra i genovesi e i tortonesi del 10 novembre 1200. Come testimonia un atto del 4 settembre 1214, le caratteristiche con cui i Fornari esercitano il loro potere sul borgo sono quelle del sistema feudale. In questo periodo i nuclei abitati sono quattro (Borgo de' Fornari, Pieve, Isolabuona e Pietrafraccia), a cui presto si aggiunge anche la localit\u00e0 di Panigasse.\nLe prime notizie sulla pieve di Ceta (l'attuale chiesa parrocchiale di Santa Maria Assunta) risalgono al 13 giugno 1208, in riferimento alla costruzione nel territorio della pieve di un monastero voluto dall'abate di Rivalta Scrivia.\nLa signoria dei Fornari tramonta prima del 1248. Ad essi subentrano gli Spinola, commercianti genovesi che mantengono la loro signoria in valle Scrivia per cinque secoli, fino alla caduta dei feudi imperiali del 1797.\nIl dominio degli Spinola, tuttavia, non viene mantenuto con continuit\u00e0. Nel 1392, Raffaele Adorno, fratello del doge di Genova Antoniotto, occupa la valle Scrivia per scacciare i feudatari. A testimonianza del successo ottenuto, una pergamena del 28 maggio 1392 contiene un atto di dedizione del Comune di Borgo de' Fornari al Comune di Genova.\nNel 1418 i milanesi, in pieno conflitto con Genova, occupano il castello di Borgo Fornari, offrendo nuovamente, in seguito, il feudo agli Spinola. In questo periodo, inoltre, si pu\u00f2 collocare la costruzione dell'Oratorio di San Sebastiano, nelle vicinanze della chiesa pievana.\nLa sera del 23 maggio 1525, il borgo vede il passaggio di Francesco I re di Francia che, prigioniero, nel suo viaggio da Pavia a Madrid passa per Borgo Fornari, pernottando nel castello. Negli anni seguenti, il castello acquisisce una nuova fama, divenendo luogo di villeggiatura di Carlo V d'Asburgo e ospitando, tra il 1548 e il 1551, Filippo II e Massimiliano re di Boemia.\nIntorno al 1650, a seguito di danni causati dal conflitto tra la Repubblica di Genova e il Ducato di Savoia, la vecchia chiesa della pieve viene abbattuta e, sullo stesso luogo, nel 1666 viene costruita l'attuale chiesa parrocchiale.\nIl 12 novembre 1736, il marchese Carlo Spinola, pochi giorni prima di morire, dispone che la dimora estiva della famiglia venga trasformata in ospedale, operativo fino agli anni '80 del secolo scorso. \nNel 1804, a seguito della nascita della Repubblica democratica Ligure nel 1798, l'autonoma municipalit\u00e0 di Borgo Fornari viene soppressa e il paese viene aggregato prima a Isola del Cantone e poi a Ronco Scrivia, dando inizio all'attuale sistema amministrativo. Separato nuovamente nel 1816, il comune di Borgo Fornari viene definitivamente soppresso nel 1819 e aggregato, insieme alla frazione di Pietrafraccia, al comune ronchese. Nel 1815 viene costruita la nuova strada Genova-Torino e il 18 agosto 1821 Vittorio Emanuele I transita per Borgo Fornari per l'inaugurazione della strada.\nIl 1\u00ba settembre 1840, re Carlo Alberto autorizza una societ\u00e0 privata a intraprendere studi per la costruzione di una ferrovia da Genova al Piemonte. I lavori iniziano il 13 febbraio 1843 e il tratto Arquata-Busalla viene completato il 10 febbraio 1853, con conseguente apertura della stazione. Il primo treno passa per Borgo Fornari il 25 maggio 1855.\nCon l'apertura delle nuove vie di comunicazione, si assiste a un notevole sviluppo del borgo. Nel 1869 viene aperto l'ufficio postale e il 25 luglio 1874 vengono costituite le scuole elementari di Pieve, trasferite il 28 ottobre 1934 su un terreno donato dalle sorelle Sorasio, dove si trovano tutt'ora.\nIl 1\u00ba agosto 1884 il comune di Ronco Scrivia approva la costruzione di un nuovo cimitero nelle piane di Isolabuona, in sostituzione dei precedenti cimiteri di Ronco e della Pieve, ma gi\u00e0 nel 1887 la prefettura di Genova concede alla confraternita di San Sebastiano il permesso di erigere un nuovo cimitero nella zona della Pieve a condizione che ne curi la costruzione e il mantenimento. \nTra la fine dell'Ottocento e l'inizio del Novecento si assiste al fenomeno del turismo di \u00e9lite. La borghesia genovese, infatti, inizia ad abbandonare le ville della periferia per dirigersi oltre l'Appennino. Si assiste, cos\u00ec, alla costruzione di numerose ville, tra cui quella commissionata da Geo Davidson, campione italiano di velocipede nel 1886 e tra i fondatori del Genoa Cricket and Football Club. A Davidson, inoltre, si devono l'istituzione della gara ciclistica Milano-Busalla, oggi sostituita dalla Milano-Rapallo, e la realizzazione dell'asilo infantile nel 1911. \nNel 1903 iniziano i lavori per la costruzione dell'acquedotto, ad opera della famiglia Carpaneto, completato nel 1905 e tutt'ora in funzione. \nNel 1937, i benefattori Vincenzo e Gigetta Borzone sostengono le spese per la costruzione del Ricreatorio Parrocchiale, inaugurato l'8 settembre dello stesso anno dal cardinale di Genova Carlo Dalmazio Minoretti.\nDurante la Seconda Guerra Mondiale, le truppe tedesche occupano l\u2019asilo e alcune ville. Il 6 marzo 1945, il paese sperimenta i bombardamenti; tuttavia, non si lamentano vittime.\nNel 1972 un gruppo di abitanti fonda la Pro Loco di Borgo Fornari, associazione turistica e di promozione del territorio. Essa viene aggregata nel 1986 alla Pro Loco di Ronco Scrivia, diventandone sezione.\nIl 1\u00ba settembre 2000, la locale sezione dell'istituto tecnico Ettore Majorana di Genova diviene autonoma e il 14 dicembre 2002 le viene attribuito il nome \u201cPrimo Levi\u201d.\nNel mese di luglio del 2005 il comune di Ronco Scrivia d\u00e0 inizio a un progetto di restauro del castello di Borgo Fornari, che viene riaperto al pubblico il 14 giugno 2008.\nIl 28 febbraio 2019, la sezione di Borgo Fornari si separa nuovamente dalla Pro Loco di Ronco Scrivia, ricostituendo la Pro Loco di Borgo Fornari.\nCultura.\nIstruzione.\nBorgo Fornari \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nEventi.\n\u00c8 conosciuto per:\nEconomia.\nSi basa principalmente sulla produzione industriale.\nInfrastrutture e trasporti.\nStrade.\nBorgo Fornari \u00e8 situato lungo la strada statale 35 dei Giovi. Il paese \u00e8 collegato anche al Passo della Castagnola dalla Strada Provinciale 7 della Castagnola.\nFerrovie.\nLa stazione di Borgo Fornari per Voltaggio \u00e8 la fermata ferroviaria pi\u00f9 vicina sulla linea Torino-Genova.\nMobilit\u00e0 urbana.\nLa frazione \u00e8 servita dagli autobus extraurbani dell'ATP Esercizio, che la collegano con Ronco, Arquata, Busalla e Pontedecimo, oltre ad alcune corriere per Casella e Montoggio. Inoltre il CIT (Consorzio Intercomunale dei Trasporti) collega il paese con i comuni di Voltaggio, Carrosio e Gavi."}
{"id": "2434592", "revid": "163662", "url": "https://it.wikipedia.org/wiki?curid=2434592", "title": "Treriksr\u00f6set", "text": "Treriksr\u00f6set (in svedese), Treriksr\u00f8ysa (in norvegese), Kolmen valtakunnan rajapyykki (in finlandese) \u00e8 il punto di triplice frontiera tra la Svezia, la Norvegia e la Finlandia.\nIl punto si trova approssimativamente alle coordinate: nel lago Goldaj\u00e4rvi, a 10 metri dalla riva.\nTreriksr\u00f6set, traducibile in italiano come \"Cumulo delle Tre Nazioni\", deriva il suo nome dal monumento di pietre che affiora dall'acqua eretto nel 1897 dai governi di Norvegia e Russia, che controllava all'epoca la Finlandia. La Svezia forn\u00ec il proprio contributo nel 1901.\nTreriksr\u00f6set \u00e8 inoltre il punto pi\u00f9 settentrionale della Svezia e il punto pi\u00f9 occidentale della Finlandia, isole escluse."}
{"id": "2434593", "revid": "1259603", "url": "https://it.wikipedia.org/wiki?curid=2434593", "title": "Abu Kamil Shuja ibn Aslam", "text": "Viene anche chiamato \"al-\u1e24as\u012bb al-Mi\u1e63r\u012b\" \u2014 letteralmente \"il matematico egiziano\".\nIl suo campo di applicazione fu l'algebra. Egli \u00e8 considerato il primo matematico che utilizz\u00f2 sistematicamente i numeri irrazionali come soluzioni e i coefficienti delle equazioni. Le sue tecniche matematiche furono poi adottate da Leonardo Fibonacci, la figura di Abu Kamil fu essenziale per l'introduzione dell'algebra in Europa.\nOpere.\nIl suo \"Libro delle cose rare nell'arte del calcolo\" trattava sistemi di equazione basate sui numeri interi, frazioni e anche di matematica combinatoria. Quest'opera port\u00f2 pi\u00f9 tardi a ricerche sui numeri reali e a soluzioni polinomiche spianando la strada a scienziati dell'et\u00e0 successiva, come Abu Bakr ibn Muhammad ibn al-Husayn al-Kharaji e Ibn Ya\u1e25y\u0101 al-Maghrib\u012b al-Samaw\u02beal. La sua opera \"Il libro delle cose preziose nell'arte del computo\" contiene metodi generali per risolvere le equazioni lineari.\nFu anche il primo ad affrontare i numeri irrazionali come oggetti algebrici. Fu il primo ad accettare numeri irrazionali (spesso in forma di radici quadrate, radici cubiche o radici alla ennesima potenza come soluzioni per le equazioni di secondo grado o come coefficienti in un'equazione. Fu anche il primo a risolvere tre sistemi di equazioni non-lineari a tre variabili sconosciute."}
{"id": "2434603", "revid": "767487", "url": "https://it.wikipedia.org/wiki?curid=2434603", "title": "Kilt corti", "text": "Kilt corti (\"Short Kilts\") \u00e8 un film del 1924 diretto da George Jeske. Il cortometraggio, con protagonista Stan Laurel, fu prodotto dalla Hal Roach Studios e distribuito negli Stati Uniti dalla Path\u00e9 il 3 agosto 1924.\nTrama.\nTra due famiglie scozzesi: i McPherson e i McGregor nasce un'intensa rivalit\u00e0.\nIl primogenito della prima famiglia (Laurel) s'innamora della sorella di quello (Finlayson) della seconda, e a quest'altro accade la stessa cosa.\nTutto comincia durante una festa a casa dei McPherson, in cui vengono invitati i McGregor..."}
{"id": "2434608", "revid": "181699", "url": "https://it.wikipedia.org/wiki?curid=2434608", "title": "FerrovieNord", "text": ""}
{"id": "2434609", "revid": "254059", "url": "https://it.wikipedia.org/wiki?curid=2434609", "title": "Cerro Zapaleri", "text": "Cerro Zapaleri \u00e8 un vulcanto estinto, alto 5653 metri, situato nell'America meridionale, in un ramo della Cordigliera delle Ande.\nCaratteristica peculiare del monte \u00e8 il fatto che costituisce un punto di triplice frontiera tra Argentina (Provincia di Jujuy), Bolivia (Dipartimento di Potos\u00ed) e Cile (Regione di Antofagasta)."}
{"id": "2434614", "revid": "113757", "url": "https://it.wikipedia.org/wiki?curid=2434614", "title": "Luigi Daneri", "text": ""}
