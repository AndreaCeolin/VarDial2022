{"id": "2523567", "revid": "767487", "url": "https://it.wikipedia.org/wiki?curid=2523567", "title": "Stein Mehren", "text": "Biografia.\nIl suo debutto come poeta avvenne con la raccolta \"Gjennom stillheten en natt\" (1960). Nel corso della sua attivit\u00e0 ha scritto pi\u00f9 di cinquanta libri per la maggior parte di poesie.\nPremi.\nMehren ha vinto il \"Norwegian Critics Prize for Literature\" e il \"Mads Wiel Nygaards Endowment\" nel 1963 per \"Mot en verden av lys\", ed il premio \"Dobloug\" dell'\"Accademia svedese\" nel 1971. Nel 1973 ricevette l'\"Aschehougprisen\", nel 1975 il \"Riksm\u00e5l Society Literature Prize\", il \"Gyldendalprisen\" nel 2004, ed il \"Norwegian Academy Prize in memory of Thorleif Dahl\" nel 1987."}
{"id": "2523568", "revid": "1305772", "url": "https://it.wikipedia.org/wiki?curid=2523568", "title": "Boom, Boom, Boom, Boom!!", "text": "Boom, Boom, Boom, Boom!! \u00e8 un singolo del gruppo musicale olandese Vengaboys, pubblicato il 23 ottobre 1998.\nDescrizione.\nIl brano \u00e8 stato pubblicato come singolo, estratto dall'album \"The Party Album\", il 23 ottobre 1998, arrivando per\u00f2 al successo solo nell'estate 1999, della quale divenne uno dei maggiori tormentoni.\nDai ritmi particolarmente dance, la componente musicale della canzone riprende la linea melodica del brano \"Lay All Your Love On Me\" degli ABBA del 1981."}
{"id": "2523569", "revid": "152625", "url": "https://it.wikipedia.org/wiki?curid=2523569", "title": "Boom Boom Boom Boom", "text": ""}
{"id": "2523577", "revid": "339392", "url": "https://it.wikipedia.org/wiki?curid=2523577", "title": "Foro di Vespasiano", "text": ""}
{"id": "2523579", "revid": "228587", "url": "https://it.wikipedia.org/wiki?curid=2523579", "title": "Meteor - Distruzione finale", "text": "Meteor - Distruzione finale (\"Meteor\") \u00e8 una miniserie televisiva del 2009 diretta da Ernie Barbarash. Realizzata negli USA come una miniserie in due puntate, \u00e8 stata trasmessa in Italia come film e mandato in onda in prima visione su Canale 5 l'11 agosto 2009.\nTrama.\nIl Dott. Lehman \u00e8 un anziano scienziato che vive in Messico con la sua giovane collaboratrice Imogene O'Neill. Una notte i due scoprono che l'asteroide 114 Kassandra ha cambiato la propria rotta e sta dirigendosi verso la Terra. Mentre i due si mettono in viaggio verso gli USA per aiutare le autorit\u00e0 competenti a fermare l'asteroide inizia una pioggia di piccoli asteroidi che inizia a provocare seri danni. Presto il Dott. Lehman viene per\u00f2 investito ed ucciso da un automobilista pirata, lasciando cos\u00ec nelle mani della signorina O'Neill il computer contenente tutti i dati necessari sull'asteroide e il modo per contrastarne la sua avanzata.\nIntanto il detective Jack Crowe \u00e8 alla ricerca di un uomo un tempo suo partner, Stark, che si vuole vendicare e vuole uccidere sua figlia Jenny e suo padre, uno sceriffo occupato nella citt\u00e0 citt\u00e0 di Taft, colpita dalla pioggia di meteoriti.\nL'esercito degli Stati Uniti si serve di armi nucleari per distruggere l'asteroide, ma Imogene scopre che 114 Kassandra \u00e8 stata divisa in due parti da una cometa, la stessa che l'ha direzionato verso la Terra. Sfortunatamente non riesce a comunicare subito del fatto che la seconda met\u00e0 dell'asteroide, pi\u00f9 grande della prima, sta per distruggere la Terra, in quanto lontana da un mezzo di comunicazione. Grazie all'aiuto di un'anziana signora che vive sola in una casa, Imogene avverte per qualche istante il generale Brasser del pericolo imminente, ma la comunicazione viene interrotta a causa di un meteorite caduto sulla base militare.\nEsausta, Imogene incontra Jack che l'accompagna in una torre radio, dopo aver ucciso Stark, con l'aiuto del padre, e aver liberato la figlia. Qui Imogene contatta il generale al quale fornisce alcune indicazioni per tentare la distruzione di 114 Kassandra, con il risultato che l'asteroide viene deviato per un'altra traiettoria, salvando cos\u00ec la Terra.\nTre mesi dopo Imogene teme che l'99942 Apophis potrebbe passare per la Terra nel 2027..."}
{"id": "2523583", "revid": "287204", "url": "https://it.wikipedia.org/wiki?curid=2523583", "title": "Internazionali BNL d'Italia 2002", "text": "Il Masters di Roma 2002 (chiamato anche \"Internazionali BNL d'Italia\" per motivi di sponsorozzazione) \u00e8 stato un torneo di tennis giocato sulla terra rossa. \u00c8 stata la 59\u00aa edizione del Roma Masters, che fa parte della categoria ATP Masters Series nell'ambito dell'ATP Tour 2002, e della Tier I nell'ambito del WTA Tour 2002. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Andre Agassi ha battuto in finale Tommy Haas 6\u20133, 6\u20133, 6\u20130\nSingolare femminile.\n Serena Williams ha battuto in finale Justine Henin-Hardenne 7\u20136(6), 6\u20134\nDoppio maschile.\n Martin Damm / Cyril Suk hanno battuto in finale Wayne Black / Kevin Ullyett 7\u20135, 7\u20135\nDoppio femminile.\n Virginia Ruano Pascual / Paola Su\u00e1rez hanno battuto in finale Conchita Mart\u00ednez / Patricia Tarabini 6\u20133, 6\u20134"}
{"id": "2523591", "revid": "24989", "url": "https://it.wikipedia.org/wiki?curid=2523591", "title": "Zagonara", "text": "Zagonara (\"Zagun\u00e9ra\" in romagnolo) \u00e8 un piccolo centro abitato di meno di cinquecento abitanti nel comune di Lugo, sebbene una parte sia sotto il comune di Cotignola.\nStoria.\nIl nome Zagonara deriva da \"diaconara\" e ci\u00f2 \u00e8 dovuto al fatto che in passato tra il clero della vicina Barbiano vi erano molti diaconi che amministravano i beni del piccolo borgo. Ancora oggi l'arciprete parroco di Barbiano \u00e8 parroco anche di Zagonara.\nIl toponimo \u00e8 attestato per la prima volta in un documento del 950 d.C. Il territorio di Zagonara sub\u00ec nel tempo numerosi passaggi di propriet\u00e0: nel 1138 fu ceduto dall'arcivescovo di Ravenna ai frati camaldolesi di Faenza. La prima menzione di una fortificazione (\"castrum\") risale al 1217, quando i Faentini, in espansione verso nord per contrastare l'espansione dei Conti di Cunio, \"facerunt munitiones\".\nNel 1241 i conti di Cunio acquistarono il \"castrum\" dai monaci. Lo persero alla fine del secolo, quando la loro fortuna decadde momentaneamente, per poi riacquistarlo nel 1311. Aggiunsero alla fortificazione una rocca e un torrione, lo circondarono di una fossa e rifabbricarono il palazzo che gli era stato ceduto dai monaci.\nIl \"castrum\" di Zagonara \u00e8 menzionato nella \"Descriptio provinci\u00e6 Romandiol\u00e6\", censimento fiscale dei territori settentrionali dello Stato della Chiesa redatto nel 1371. L'insediamento contava 22 \"focularia\", cio\u00e8 soggetti con capacit\u00e0 lavorativa (in altre parole, famiglie che producevano reddito, quindi che erano tassabili). Nel 1385 e nel 1395 sub\u00ec l'assedio dei faentini, acerrimi nemici dei conti di Cunio.\nDopo la battaglia del 1424 e la distruzione del \"castrum\", nel 1440 Zagonara fu inglobata nel territorio di Lugo, di cui fa parte tuttora.\nDopo che i Barbiano si trasferirono in Lombardia nel XV secolo, in ricordo del loro castello di Zagonara (ormai distrutto) crearono, presso il loro feudo di Belgioioso, una grande azienda agricola denominata Zagonara, tuttora esistente.\nLa battaglia di Zagonara.\nZagonara viene ricordata soprattutto per la battaglia combattuta il 28 luglio 1424 fra le truppe della Repubblica di Firenze e le milizie milanesi di Filippo Maria Visconti. La battaglia \u00e8 \"ricostruibile attraverso quattro, essenziali ed importantissime testimonianze: quella dell'ambasciatore fiorentino Rinaldo degli Albizzi, quella del cronista forlivese Giovanni Merlini (meglio noto come Giovanni di Mastro Pedrino), quella del celebre Biondo Flavio e quella del cronista milanese Andrea Biglia\".\nUn certo numero di famosi condottieri italiani del XV secolo prese parte allo scontro bellico, che vide fronteggiarsi 16.000 uomini.\nLa battaglia culmin\u00f2 quando Carlo I Malatesta, signore di Rimini, intervenne a sostegno di Alberico II da Barbiano (nipote del famoso condottiero), le cui truppe erano sotto assedio nel castello di Zagonara da mercenari milanesi guidati da Angelo della Pergola. Il Pergola aveva circa 4.000 cavalieri e 4.000 fanti. Le truppe del Malatesta (pari a circa 8.000 cavalieri) abbandonarono l'assedio di Forl\u00ec e attaccarono i Visconti, guidati da Secco da Montagnana.\nBen presto l'attacco iniziale della cavalleria fiorentina svan\u00ec: dopo diverse ore di battaglia, furono sottomessi dal contrattacco del Pergola.\nIl Malatesta stesso fu catturato, insieme con circa 3.000 uomini d'arme e 2.000 fanti, e il castello di Zagonara venne distrutto.\nLa riscoperta del \"castrum\".\nA partire dal 2017 l'Universit\u00e0 di Bologna ha iniziato ad effettuare degli scavi nell'area del \"castrum\" di Zagonara. Sono stati riportati alla luce: i resti della chiesa del castello (intitolata a Sant'Andrea, la cui prima menzione nelle fonti storiche risale al 1081), tracce di un'area cimiteriale e un muro interno (si ipotizza che fosse un tramezzo interno della rocca). Sono stati raccolti materiali databili al XIII-XIV secolo. Sia all'interno dell'edificio sia all'esterno sono state trovate numerose sepolture.\nL'evidenza archeologica mostra che nel XIII secolo la chiesa fu ampliata. Forse ci\u00f2 avvenne in concomitanza con l'edificazione del castello da parte dei Faentini.\nDopo la distruzione del castello, che fu interamente abbattuto, le pietre divennero materiale di recupero per altre costruzioni."}
{"id": "2523592", "revid": "1543377", "url": "https://it.wikipedia.org/wiki?curid=2523592", "title": "Barnstable (Massachusetts)", "text": "Barnstable \u00e8 una citt\u00e0 degli Stati Uniti d'America, capoluogo della contea omonima nello stato del Massachusetts.\nSecondo il censimento del 2000 ha abitanti, passati a in base ad una stima del 2009.\nGeografia fisica.\n\u00c8 ubicata nella penisola di Cape Cod protesa nell'Oceano Atlantico e deve il suo nome alla citt\u00e0 di Barnstaple nel Devon in Inghilterra.\nStoria.\nPur avendo lo status di \"city\" dal 1989, continua ad essere nota pi\u00f9 con il nome di Town of Barnstable, col quale \u00e8 stata conosciuta sin dal 1638.\nLocalit\u00e0.\nIl comune di Barnstable ha al suo interno 7 localit\u00e0 (\"villages\"):"}
{"id": "2523593", "revid": "1839090", "url": "https://it.wikipedia.org/wiki?curid=2523593", "title": "Partecipanti al Giro di Svizzera 2006", "text": "Elenco dei partecipanti al Giro di Svizzera 2006.\nAlla partenza si sono presentate le venti squadre componenti il circuito UCI ProTour, pi\u00f9 una squadra invitata come wildcard (Team LPR). I corridori al via sono stati 167, dei quali 109 sono arrivati fino al traguardo, mentre i ritirati sono stati 58."}
{"id": "2523595", "revid": "228587", "url": "https://it.wikipedia.org/wiki?curid=2523595", "title": "Middle Class Revolt", "text": "Middle Class Revolt \u00e8 un album della band The Fall pubblicato nel 1994 dalla Permanent Records."}
{"id": "2523598", "revid": "1442080", "url": "https://it.wikipedia.org/wiki?curid=2523598", "title": "Guarigione del diacono Giustiniano", "text": "La Guarigione del diacono Giustiniano \u00e8 un dipinto, tempera su tavola (37x45 cm), di Beato Angelico, conservato nel Museo nazionale di San Marco a Firenze. Faceva parte della predella con le \"Storie dei santi Cosma e Damiano\" della \"Pala di San Marco\", oggi divisa tra pi\u00f9 musei. Il pannello in questione era l'ultimo della serie e molto probabilmente decorava il fianco destro della cornice lignea.\nStoria.\nLa \"pala di San Marco\" era destinata all'altare maggiore della chiesa di San Marco a Firenze, officiata dai domenicani del convento di cui faceva parte anche l'Angelico stesso. Il dipinto era solo uno dei tasselli della completa ristrutturazione e ridecorazione del convento offerta da Cosimo de' Medici e che ebbe come protagonista assoluto, per quanto riguarda la decorazione pittorica, l'Angelico. Il programma comprendeva oltre alla pala per l'altare maggiore, il celebre ciclo di affreschi, sia nelle aree comuni che nelle celle individuali, e una serie di codici miniati.\nL'altare maggiore della chiesa venne riscattato dai Medici nel 1438, per la somma considerevole di cinquecento ducati, e riconsacrato ai santi protettori della famiglia, Cosma e Damiano, che in vita erano stati appunto, secondo la leggenda, \"medici\". La vecchia pala d'altare, un\"'Incoronazione della Vergine\" del 1402, in stile tardogotico di Lorenzo di Niccol\u00f2, venne rimossa e donata, con un'istanza del Priore fra Cipriano datata 1438, alla chiesa di San Domenico di Cortona, dove si trovava una comunit\u00e0 domenicana gemellata con quella fiorentina e dove si rec\u00f2 personalmente l'Angelico per effettuare la consegna nel 1440 (nell'occasione venne inciso sulla cornice il nome dei Medici come donatori).\nLa nuova pala venne quindi commissionata all'Angelico in un momento imprecisato, verosimilmente nel 1438 quando venne deciso di disfarsi di quella vecchia. La pala viene in genere datata entro il 1440, mentre i pannelli della predella forse vennero completati entro il 1443. Non vi sono ragioni per dubitare che venissero dipinti in una sequenza diversa da quella in cui si trovavano.\nCon le soppressioni tra XVIII e XIX secolo la pala venne rimossa smembrata e parzialmente dispersa. I pannelli della predella sono oggi in parte a Firenze e in parte in altri musei internazionali. Se la pala venne sottoposta a un restauro disastroso, in un'epoca imprecisata tra XVIII e XIX secolo, i pannelli della predella furono risparmiati ed oggi sono generalmente in condizioni ottime o molto buone, tranne il pannello di Washington che \u00e8 pi\u00f9 danneggiato.\nDescrizione e stile.\nCosma e Damiano erano due celebri medici, tradizionalmente creduti fratelli. L'episodio narrato \u00e8 un miracolo postumo, che ha come protagonista Giustiniano (nome tradizionale, non presente nelle fonti come la Leggenda Aurea), diacono della chiesa romana dei Santi Cosma e Damiano. Egli aveva una gamba malata, ed una notte gli apparvero in sogno i santi Cosma e Damiano che gli sostituivano la gamba con quella di un uomo morto poco prima, facendogli un vero e proprio antesignano del trapianto. Al risveglio si accorse che tutto era vero, solo che la gamba nuova era di un etiope, quindi scura.\nLa scena \u00e8 ambientata nella stanza da letto di Giustiniano, in un interno reso con estrema cura. Il vano \u00e8 costruito con un unico punto di fuga centrale, grazie al quale la prospettiva costruisce un piccolo mondo perfettamente ordinato. La fonte luminosa \u00e8 la finestra sulla parete, che illumina con precisione e coerenza le singole forme e disciplina i rapporti reciproci tra le figure, in un ambiente in cui tutto si svolge sotto gli occhi dello spettatore.\nAl centro troneggia il grande letto ligneo di Giustiniano, che vi \u00e8 coricato e assopito, mentre i due santi si adoperano attorno a lui per l'intervento miracoloso. La stanza \u00e8 arredata da oggetti, anche minuti, che creano una viva descrizione di un interno dell'epoca: gli zoccoli, la brocca con la bacinella, le tende scostate, la bisaccia appesa, lo sgabello, la porta socchiusa verso la strada dove si affaccia un giardino.\nQuesto pannello, come gli altri della predella, \u00e8 caratterizzato da un vivace e accattivante stile aneddotico, che racconta efficacemente l'episodio. Il sistema di creazione spaziale sviluppato in questo periodo risulta pi\u00f9 coerente e avanzato di quello di opere anteriori, con accorgimenti quali quello di dipingere sullo sfondo una superficie piatta e parallela al piano frontale, che facesse da sfondo del proscenio su cui far risaltare le figure. La luce unifica lo spazio e modella con efficacia il volume dei personaggi, tramite il chiaroscuro.\nLa scena era stata affrontata anche in un pannello della predella della \"Pala di Annalena\" (1430 circa) oggi alla Kunsthaus di Zurigo, dove per\u00f2 il punto di fuga non \u00e8 centrale e la composizione, per quanto interessante, non raggiunge il medesimo vertice di eleganza e perfezione spaziale.\nDisposizione originaria dei pannelli della predella.\nLa predella della pala di San Marco era composta da nove pannelli (oggi esposti in pi\u00f9 musei). Al centro si trovava la \"Piet\u00e0\", mentre ai lati si trovavano otto storie dei santi Cosma e Damiano, sei sul lato principale e la prima e l'ultima sui fianchi.\nPredella della \"Pala di San Marco\""}
{"id": "2523599", "revid": "1439131", "url": "https://it.wikipedia.org/wiki?curid=2523599", "title": "Fiat 616", "text": "Il Fiat 616 era un autocarro leggero prodotto dalla casa automobilistica Italiana Fiat Veicoli Industriali dal 1965 al 1978, in sostituzione del precedente Fiat 615.\nSi trattava di un veicolo con peso totale a terra di 3,5 t e un carico utile che si aggirava intorno ai 1.700 kg, in base all'allestimento. La cabina era a \"muso lungo\", cio\u00e8 con il cofano motore posto anteriormente alla cabina di guida.\nNe sono state presentate diverse serie:\nLe prime serie (\"N\" e \"N1\") montavano il motore diesel \"modello 230\" 4 cilindri \"quadro\" (alesaggio e corsa 95x95) di 2693cc a iniezione indiretta, che erogava una potenza di 51 CV (DIN) a 3500 giri. La serie \"N2\" montava il nuovo motore \"modello 803A\", un rivoluzionario diesel a iniezione diretta 3 cilindri a \"corsa lunga\" (95X110) di 2339cc che erogava sempre 51 CV (DIN) a 3200 giri, ma che aveva problemi a causa delle eccessive vibrazioni. Per questo motivo dal 1969 venne commercializzata la serie \"N2/4\" che montava una versione a 4 cilindri dello stesso motore (denominata \"804A\") con 3119cc di cilindrata e potenza massima di 70 CV (DIN).\nCon l'ultima serie \"N3\" venne ampliata la gamma con modelli da P.T.T. superiore. Dalla serie \"N2\" si differenziava principalmente per alcuni aggiornamenti estetici, il pi\u00f9 evidente in una nuova calandra molto pi\u00f9 squadrata della precedente, e per l'adozione del nuovo e pi\u00f9 potente motore 8030 capace di erogare una potenza pari a 61,5 CV. Affiancato a questo venne introdotto anche il motore 8040, ulteriormente aumentato, sia in cilindrata (passata da 2.592 a 3.456\u00a0cm3), sia in potenza (giunta a 81,5\u00a0cv).\nVenne sostituito dall'Iveco Daily dopo l'integrazione della Fiat Veicoli Industriali nella neonata Iveco."}
{"id": "2523600", "revid": "61051", "url": "https://it.wikipedia.org/wiki?curid=2523600", "title": "Fiat Veicoli Commerciali", "text": ""}
{"id": "2523601", "revid": "3115", "url": "https://it.wikipedia.org/wiki?curid=2523601", "title": "Guinzaglio", "text": "Il guinzaglio \u00e8 una corda o materiale simile da legare intorno al collo, alla testa o alla vita di un animale, con lo scopo di tenerlo sotto controllo.\nTipi di guinzaglio.\nPer i cani i guinzagli, obbligatori per legge in tutti i luoghi accessibili al pubblico, possono assumere varie forme, ad esempio:\nLeggi sui guinzagli.\nIn Italia, con l'ordinanza del 3 marzo 2009, il sottosegretario alla Salute Francesca Martini, ha introdotto per la prima volta l'obbligo di utilizzare sempre il guinzaglio ad una misura non superiore a mt. 1,50 per i cani condotti nelle aree urbane e nei luoghi aperti al pubblico - fatte salve le aree per cani individuate dai comuni - e di avere sempre con s\u00e9 la museruola (rigida o morbida) da applicare in caso di potenziale pericolo, nonch\u00e9 l'obbligo di affidare il proprio animale solo a persone in grado di gestirlo.\nIl proprietario e il detentore devono, inoltre, assumere informazioni sulle caratteristiche fisiche ed etologiche dei cani e sulle normative in vigore.\nIl 22 marzo 2011 con un'ulteriore ordinanza, viene prolungato l'obbligo di utilizzo del guinzaglio per tutte le razze di cani sancito gi\u00e0 con la precedente."}
{"id": "2523606", "revid": "1543377", "url": "https://it.wikipedia.org/wiki?curid=2523606", "title": "Cher (album 1987)", "text": "Cher \u00e8 il diciannovesimo studio album della cantante e attrice statunitense Cher, pubblicato il 10 novembre 1987 dall'etichetta discografica Geffen Records.\nNel luglio 1992 la RIAA certific\u00f2 quest'album come disco di platino.\nDescrizione.\nCinque anni dopo la pubblicazione del suo ultimo album \"I Paralyze\", e la decisione di concentrarsi sulla sua carriera cinematografica, Cher firm\u00f2 un contratto con la Geffen Records e torn\u00f2 in studio per registrare quello che sarebbe stato il suo album di ritorno nel mondo della musica."}
{"id": "2523607", "revid": "1272592", "url": "https://it.wikipedia.org/wiki?curid=2523607", "title": "Uruguay (disambigua)", "text": ""}
{"id": "2523608", "revid": "22475", "url": "https://it.wikipedia.org/wiki?curid=2523608", "title": "American Humanist Association", "text": "L'American Humanist Association (AHA) \u00e8 un'associazione educativa statunitense fondata nel 1941 per promuovere l'umanesimo secolare.\nL'AHA accetta la definizione dell'umanesimo fornita dall'Unione Internazionale Etico-Umanistica (IHEU). Per l'AHA: \u00abL'umanesimo \u00e8 un orientamento filosofico progressista della vita che, senza il ricorso al teismo o ad altre fedi nel soprannaturale, afferma il diritto e la responsabilit\u00e0 di un comportamento etico volto al maggior bene dell'umanit\u00e0\u00bb."}
{"id": "2523614", "revid": "1543377", "url": "https://it.wikipedia.org/wiki?curid=2523614", "title": "Salernitana Sport 1998-1999", "text": "Questa voce raccoglie le informazioni riguardanti la Salernitana Sport nelle competizioni ufficiali della stagione 1998-1999.\nStagione.\nLa Salernitana ritorn\u00f2 in A 50 anni dopo l'ultima partecipazione confermando Delio Rossi, allenatore della promozione. In rosa spiccava la presenza di Rigobert Song, ai Mondiali francesi con il Camerun. Proprio l'africano fu autore del primo gol in campionato, sul campo della Roma: i giallorossi riuscirono per\u00f2 a rimontare e vincere 3-1. I granata uscirono sconfitti anche nelle gare seguenti: il primo successo giunse contro la Lazio, che nel giorno di Ognissanti cedette per un gol di Giacomo Tedesco nel finale. Nel mese di novembre, inoltre, raccolse i 3 punti anche contro Perugia e Venezia.\nIn gennaio, dopo la sconfitta di Vicenza, il presidente Aliberti esoner\u00f2 Rossi per sostituirlo con Francesco Oddo: durante la conferenza di presentazione, si verific\u00f2 una violenta irruzione dei tifosi che aggredirono fisicamente lo stesso presidente. La formazione reag\u00ec sul campo, battendo anche Roma ed Empoli per la prima vittoria esterna in campionato, grazie a una tripletta di Marco Di Vaio. A fine marzo si verific\u00f2 comunque l'avvicendamento alla guida, con l'arrivo di Oddo. Un primo segnale di ripresa fu il 4-0 casalingo sul Bologna, in cui l'attaccante romano mette a segno un'altra tripletta. La partita successiva, contro la Juventus, termin\u00f2 1-0 in favore dei campani: raggiunsero cos\u00ec la 14\u00aa posizione, uscendo dalla zona critica. La sconfitta con il Cagliari nella giornata seguente rimise per\u00f2 tutto in discussione: con una retrocessione gi\u00e0 determinata (quella dell'Empoli), i granata erano attardati di 2 punti dal Perugia, vantandone uno su Sampdoria e Vicenza. Il 2-1 sui veneti sped\u00ec questi ultimi in B, accompagnati dai doriani: gli umbri vinsero per\u00f2 a loro volta, rimandando l'aritmetica certezza agli ultimi 90'.\nIl Perugia ospit\u00f2 il Milan, ormai vicino allo scudetto, mentre i granata fecero visita a un Piacenza gi\u00e0 salvo. Dopo un primo tempo concluso sullo 0-0, in avvio di ripresa gli emiliani andarono in vantaggio: Pietro Vierchowod segn\u00f2 l'ultimo gol della sua carriera. Al 65' i granata trovarono il pari, quando Salvatore Fresi trasform\u00f2 un calcio di rigore apparso dubbio. L\"undici\" di Oddo non fu aggressivo a sufficienza, creando qualche occasione soltanto nei minuti finali senza per\u00f2 concretizzare. L'1-1 cost\u00f2 la retrocessione, in quanto il Perugia riusc\u00ec a salvarsi pur perdendo contro i rossoneri. A partita conclusa, si scaten\u00f2 una rissa: Fresi, dopo aver parlato con l'arbitro, aggred\u00ec Vierchowod il quale reag\u00ec. Nacquero cos\u00ec diversi scontri in campo, poi proseguiti nel tunnel nonostante l'intervento della polizia: i calciatori granata devastarono infine lo spogliatoio, tentando di entrare anche nella stanza riservata al direttore di gara.\nLa stagione fu segnata da un altro evento negativo: sul treno che stava riportando i tifosi campani a casa da Piacenza, e sul quale erano presenti 1500 passeggeri, si scaten\u00f2 un incendio che uccise 4 ragazzi (2 dei quali appena 15enni). Nell'autunno 2001, a conclusione del processo, la Corte d'Assise condann\u00f2 Massimo Iannone e Raffaele Grillo rispettivamente a 6 anni e mezzo e 8 di carcere.\nMaglie e sponsor.\nLo sponsor tecnico per la stagione 1998-1999 \u00e8 Asics, mentre lo sponsor ufficiale \u00e8 Exigo. La maglia ufficiale \u00e8 granata con banda orizzontale nera sul petto, con pantaloncini neri. A partire dalla prima giornata di ritorno, in occasione di Salernitana-, la maglia \u00e8 interamente granata e i pantaloncini bianchi.\nOrganigramma societario.\n\"Fonte\"\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\n\"Statistiche aggiornate al 23 maggio 1999.\"\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma.\n\"Fonte\""}
{"id": "2523618", "revid": "116567549", "url": "https://it.wikipedia.org/wiki?curid=2523618", "title": "Piet\u00e0 (Angelico)", "text": "La Piet\u00e0 o Deposizione \u00e8 un dipinto, tempera su tavola (38x46 cm), di Beato Angelico, conservato nell'Alte Pinakothek di Monaco di Baviera. Faceva parte della predella, tra le \"Storie dei santi Cosma e Damiano\", della \"Pala di San Marco\", oggi divisa tra pi\u00f9 musei. Il pannello in questione era quello centrale, posto esattamente sotto l'inserto della \"Crocefissione\" sulla pala principale.\nStoria.\nLa \"pala di San Marco\" era destinata all'altare maggiore della chiesa di San Marco a Firenze, officiata dai domenicani del convento di cui faceva parte anche l'Angelico stesso. Il dipinto era solo uno dei tasselli della completa ristrutturazione e ridecorazione del convento offerta da Cosimo de' Medici e che ebbe come protagonista assoluto, per quanto riguarda la decorazione pittorica, l'Angelico. Il programma comprendeva oltre alla pala per l'altare maggiore, il celebre ciclo di affreschi, sia nelle aree comuni che nelle celle individuali, e una serie di codici miniati.\nL'altare maggiore della chiesa venne riscattato dai Medici nel 1438, per la somma considerevole di cinquecento ducati, e riconsacrato ai santi protettori della famiglia, Cosma e Damiano, che in vita erano stati appunto, secondo la leggenda, \"medici\". La vecchia pala d'altare, un\"'Incoronazione della Vergine\" del 1402, in stile tardogotico di Lorenzo di Niccol\u00f2, venne rimossa e donata, con un'istanza del Priore fra Cipriano datata 1438, alla chiesa di San Domenico di Cortona, dove si trovava una comunit\u00e0 domenicana gemellata con quella fiorentina e dove si rec\u00f2 personalmente l'Angelico per effettuare la consegna nel 1440 (nell'occasione venne inciso sulla cornice il nome dei Medici come donatori).\nLa nuova pala venne quindi commissionata all'Angelico in un momento imprecisato, verosimilmente nel 1438 quando venne deciso di disfarsi di quella vecchia. La pala viene in genere datata entro il 1440, mentre i pannelli della predella forse vennero completati entro il 1443. Non vi sono ragioni per dubitare che venissero dipinti in una sequenza diversa da quella in cui si trovavano.\nCon le soppressioni tra XVIII e XIX secolo la pala venne rimossa smembrata e parzialmente dispersa. I pannelli della predella sono oggi in parte a Firenze e in parte in altri musei internazionali. Se la pala venne sottoposta a un restauro disastroso, in un'epoca imprecisata tra XVIII e XIX secolo, i pannelli della predella furono risparmiati ed oggi sono generalmente in condizioni ottime o molto buone, tranne il pannello di Washington che \u00e8 pi\u00f9 danneggiato.\nDescrizione e stile.\nLa scena della \"Piet\u00e0\" o \"Deposizione\" si svolge davanti alla grotta del sepolcro di Cristo, dove Nicodemo sta trascinando il corpo di Cristo, anatomicamente reso con efficacia e con le gambe in scorcio. Ai lati le due figure dolenti di Maria e di san Giovanni Evangelista reggono e baciano oppure bagnano con le lacrime le mani che Cristo, che si trova cos\u00ec nella posizione che ricorda la crocefissione. Notevole \u00e8 l'attenzione al paesaggio ed alla natura, sia nella resa del manto erboso ricco di fiori ed erbette, sia nel bosco che spunta ai lati, sia nel cielo. A sinistra si vede una palma stilizzata, simbolo di martirio.\nJohn Pope-Hennessy descrisse la scena come \"un'incomparabile combinazione di logica e sentimento\". Il vuoto rettangolare della tomba aperta fa stagliare il corpo di Cristo, mentre il sudario, in basso, crea un rettangolo in scorcio, dove le pieghe del sudario e la delicata ombra del Cristo raggiungono un nuovo vertice di raffinato realismo.\nAnche in questo caso la luce, diafana e cristallina, ha un ruolo unificatore in tutti gli elementi della scena e tramite il chiaroscuro permette una forte definizione plastica dei volumi. Essa proviene da destra, come negli altri pannelli, ma arriva da un livello pi\u00f9 basso, in modo da illuminare alla perfezione il torso e la superficie superiore dei palmi delle mani.\nLa composizione venne copiata negli anni 1450 da Rogier van der Weyden, nella \"Deposizione\" oggi agli Uffizi.\nDisposizione originaria dei pannelli della predella.\nLa predella della pala di San Marco era composta da nove pannelli (oggi esposti in pi\u00f9 musei). Al centro si trovava la \"Piet\u00e0\", mentre ai lati si trovavano otto storie dei santi Cosma e Damiano, sei sul lato principale e la prima e l'ultima sui fianchi.\nPredella della \"Pala di San Marco\""}
{"id": "2523626", "revid": "628767", "url": "https://it.wikipedia.org/wiki?curid=2523626", "title": "Distretto di Orta Chirchik", "text": "Il distretto di Orta Chirchik (usbeco O`rta Chirchiq) \u00e8 uno dei 15 distretti della Regione di Tashkent, in Uzbekistan. Il capoluogo \u00e8 Toytepa."}
{"id": "2523628", "revid": "273792", "url": "https://it.wikipedia.org/wiki?curid=2523628", "title": "Rosanna Zagaria", "text": ""}
{"id": "2523629", "revid": "628767", "url": "https://it.wikipedia.org/wiki?curid=2523629", "title": "Distretto di Yangiyol", "text": "Il distretto di Yangiyol (usbeco Yangiyo`l) \u00e8 uno dei 14 distretti della Regione di Tashkent, in Uzbekistan. Il capoluogo \u00e8 Yangiyol."}
{"id": "2523632", "revid": "628767", "url": "https://it.wikipedia.org/wiki?curid=2523632", "title": "Distretto di Zangiata", "text": "Il distretto di Zangiata (usbeco Zangiota) \u00e8 uno dei 14 distretti della Regione di Tashkent, in Uzbekistan. Il capoluogo \u00e8 Keles."}
{"id": "2523633", "revid": "326822", "url": "https://it.wikipedia.org/wiki?curid=2523633", "title": "Code Geass", "text": ""}
{"id": "2523636", "revid": "125014018", "url": "https://it.wikipedia.org/wiki?curid=2523636", "title": "Football Club Internazionale Milano 2009-2010", "text": "Questa voce raccoglie le informazioni riguardanti il Football Club Internazionale Milano nelle competizioni ufficiali della stagione 2009-2010.\nStagione.\nIn vista della nuova stagione, l'Inter decide di rivoluzionare il proprio organico: il centravanti Ibrahimovi\u0107 viene ceduto al Barcellona, in cambio di Eto'o e un robusto conguaglio economico. I nerazzurri acquistano altri due giocatori da formazioni europee di primo piano: il centrale difensivo L\u00facio dal Bayern Monaco e il trequartista Sneijder dal Real Madrid. Da una squadra italiana, il Genoa, arrivano invece il regista Thiago Motta e il centravanti Milito. Oltre al succitato Ibrahimovic, lasciano il club anche quattro giocatori importanti nelle annate precedenti, quali il centrocampista Figo (che si ritira dal calcio giocato), gli attaccanti argentini Cruz e Crespo, che scelgono di continuare in altre squadre l'esperienza italiana, e l'involuto Adriano, ceduto al Flamengo.\nLa stagione si apre l'8 agosto 2009 con la sconfitta nella finale di Supercoppa italiana disputata allo Stadio nazionale di Pechino contro la Lazio: la rete di Eto'o \u2013 in gol all'esordio assoluto con la nuova maglia \u2013 risponde solo parzialmente a quelle di Matuzal\u00e9m e Rocchi. Il campionato inizia \u2013 come i precedenti due \u2013 con un pareggio: 1-1 contro il neopromosso . Il successivo turno vede gi\u00e0 il derby, che viene vinto per 4-0: i nerazzurri non si imponevano in una stracittadina con uno scarto di quattro reti dal 5-1 del 24 marzo 1974. All'ottava giornata, dopo il largo successo esterno sul campo del Genoa (5-0), l'Inter conquista la vetta solitaria della classifica; con 16 punti nei successivi 6 turni la squadra nerazzurra allunga sulle dirette concorrenti e nonostante la sconfitta contro la Juventus alla quindicesima giornata riesce a conservare la vetta della classifica fino al termine del girone d'andata, laureandosi \"campione d'inverno\" davanti al Milan, distante otto punti seppur con una gara da recuperare. \nNel frattempo arriva la qualificazione agli ottavi di Champions League al termine di un girone complicato che vedeva l'Inter inserita nel gruppo F assieme ai campioni in carica del Barcellona, alla Dinamo Kiev e al . Nelle prime tre giornate i nerazzurri riescono a totalizzare solo 3 punti per effetto di altrettanti pareggi: 0-0 casalingo con gli spagnoli, 1-1 sul campo dei russi (Stankovi\u0107) e 2-2 con gli ucraini al Meazza (Stankovi\u0107 e Samuel). Al quarto turno va in scena un incontro decisivo per il prosieguo del cammino europeo: sotto di un gol sul campo della Dinamo Kiev, l'Inter ribalta la situazione con Milito e Sneijder nei minuti finali della gara. La successiva sconfitta per 2-0 a Barcellona costringe la squadra nerazzura a vincere l'ultima gara in programma il 9 dicembre al Meazza contro il Rubin Kazan': le reti di Eto'o e Balotelli valgono la qualificazione al turno successivo alle spalle del Barcellona. \nAlla 20\u00aa giornata il vantaggio sul secondo posto si riduce a 6 punti a causa del pareggio sul campo del Bari e alla vittoria del Milan sul . Nel turno successivo il calendario propone proprio lo scontro diretto tra le due rivali: l'Inter vince per 2-0 grazie a Milito e Pandev e si riporta a 9 punti di distanza dai rossoneri. Tuttavia dalla 22\u00aa alla 25\u00aa giornata, i nerazzurri collezionano solo 6 punti sui 12 disponibili per effetto di 3 pareggi contro , Napoli e Sampdoria e una sola vittoria col Cagliari: l'inatteso rallentamento favorisce il riavvicinamento alla vetta da parte delle inseguitrici, in particolare della Roma, che \u2013 reduce da una lunga striscia di risultati positivi \u2013 si porta a soli 5 punti dai nerazzurri, distratti anche dall'imminente impegno europeo.\nLa squadra di Mourinho negli ottavi di finale di Champions League deve fronteggiare il Chelsea: la gara di andata al Meazza termina per 2-1 in favore dell'Inter, che va a segno con Milito e Cambiasso dopo il momentaneo pareggio di Kalou; nella gara di ritorno a Stamford Bridge i nerazzurri centrano il successo per 1-0 grazie alla rete di Eto'o ottenendo la prima affermazione in terra inglese a distanza di sette anni dal 3-0 in casa dell'Arsenal e contestualmente la qualificazione ai quarti di finale dopo quattro anni.\nIn campionato, il Milan risale fino a un punto dalla vetta per effetto delle vittorie contro Fiorentina nel recupero e Chievo e della contemporanea sconfitta dell'Inter col Catania. La reazione \u00e8 immediata: alla 30\u00aa giornata i nerazzurri vincono col Livorno, e allungano a +4 sul Milan, sconfitto contro il Parma. La Roma, invece, vince contro il Bologna e accorcia a -4. Il turno successivo propone lo scontro diretto proprio contro la Roma, che si impone allo Stadio Olimpico per 2-1, riducendo lo svantaggio dalla vetta ad un solo punto.\nNei quarti di finale di Champions League, l'Inter \u00e8 attesa dal : i nerazzurri hanno la meglio per 1-0 all'andata (Milito) e si impongono con lo stesso risultato a Mosca (Sneijder), approdando alle semifinali della competizione a sette anni di distanza dall'ultima volta contro il Milan.\nRituffatasi in campionato, l'Inter non va oltre il 2-2 con la Fiorentina permettendo alla Roma \u2013 che vince in casa con l'Atalanta \u2013 di effettuare il sorpasso in vetta. Il primato dei giallorossi dura poco perch\u00e9 alla 35\u00aa giornata l'Inter vince in rimonta con l'Atalanta e approfitta della sconfitta della Roma con la Sampdoria per portarsi a due punti di vantaggio. L'attenzione \u00e8 quindi rivolta al ritorno delle semifinali di Champions League contro il Barcellona: reduce dal 3-1 maturato a Milano in virt\u00f9 delle reti di Sneijder, Maicon e Milito che avevano ribaltato l'iniziale vantaggio di Pedro per gli spagnoli, l'Inter \u2013 in inferiorit\u00e0 numerica per buona parte della gara a causa dell'espulsione di Motta \u2013 perde 1-0 al Camp Nou e passa il turno, tornando a disputare una finale di Champions League a trentotto anni dall'ultima volta.\nIl 5 maggio 2010 allo Stadio Olimpico di Roma si gioca la finale di Coppa Italia, a cui i nerazzurri arrivano per la dodicesima volta nella loro storia dopo aver battuto il Livorno per 1-0 (Sneijder), la Juventus per 2-1 (L\u00facio e Balotelli) e la Fiorentina con un doppio 1-0 (Milito all'andata ed Eto'o al ritorno): la rete di Milito basta per battere la Roma e conquistare il sesto successo nella competizione.\nIn campionato, la marcia dell'Inter prosegue inarrestabile fino al 16 maggio successivo quando \u00e8 in programma la giornata conclusiva del torneo; ai nerazzurri serve una vittoria contro il Siena per mantenere il vantaggio di due punti sui giallorossi e i tre punti arrivano grazie al gol firmato da Milito. Per l'Inter si tratta del diciottesimo scudetto della sua storia \u2013 nonch\u00e9 il quinto consecutivo \u2013 mentre si avvicina l'appuntamento con la finale continentale che vede la squadra nerazzurra opposta al Bayern Monaco, vincitore anch'esso di campionato e coppa nazionale. \nIl 22 maggio allo Stadio Santiago Bernab\u00e9u di Madrid va dunque in scena l'atto finale della massima competizione europea: Milito, con una rete per tempo, fissa il risultato sul 2-0 e regala all'Inter la conseguente vittoria del trofeo \u2013 il terzo nella storia del club \u2013 a 45 anni di distanza dall'ultima volta. Inoltre, con questo successo, i nerazzurri diventano la prima squadra nella storia del calcio italiano a centrare il \"treble\" vincendo nella stessa stagione campionato, coppa nazionale e Champions League.\nMaglie e sponsor.\nLo sponsor tecnico per la stagione 2009-2010 \u00e8 Nike, mentre lo sponsor ufficiale \u00e8 Pirelli; in occasione della gara valida per l'assegnazione della Supercoppa italiana e disputata allo Stadio nazionale di Pechino lo sponsor ufficiale \u00e8 in cinese. La prima divisa presenta una maglia con nove strisce nerazzurre, cinque nere e quattro azzurre, di uguale larghezza, pantaloncini e calzettoni neri. La seconda divisa \u00e8 invece composta da maglia bianca con fascia orizzontale azzurronera, pantaloncini e calzettoni bianchi. Nel corso della stagione \u00e8 stata utilizzata di tanto in tanto la casacca bianca rossocrociata gi\u00e0 vista nell'annata precedente. Per celebrare i cento anni dalla vittoria del primo titolo nazionale, lo stemma societario \u00e8 circondato dai colori della bandiera italiana (verde, bianco e rosso).\nOrganigramma societario.\nDal sito ufficiale della societ\u00e0.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nRosa aggiornata al 22 maggio 2010.\nCalciomercato.\nSessione estiva \"(dall'1/7 al 31/8)\".\nIl 20 maggio 2009, a campionato non ancora concluso, viene annunciato l'acquisto di Diego Milito e Thiago Motta dal Genoa in cambio dei cartellini di Leonardo Bonucci, Riccardo Meggiorini, Francesco Bolzoni e Robert Acquafresca, in prestito al Cagliari durante la stagione precedente. Vengono acquistati a titolo definitivo il difensore L\u00facio dal Bayern Monaco per 7 milioni di \u20ac e il trequartista Wesley Sneijder dal Real Madrid per 15 milioni di \u20ac. Viene inoltre acquistata la giovane promessa Marko Arnautovi\u0107 in prestito con diritto di riscatto dal Twente. Vengono infine reintegrati in rosa Ricardo Quaresma e David Suazo, rispettivamente in prestito al Chelsea e al Benfica nella scorsa stagione.\nLasciano i nerazzurri, a causa della scadenza del loro contratto, Lu\u00eds Figo, che si ritira dal calcio giocato, Julio Cruz, che si trasferisce alla Lazio, ed Hern\u00e1n Crespo, che si trasferisce al Genoa. Maxwell e Zlatan Ibrahimovi\u0107 si trasferiscono entrambi a titolo definitivo al Barcellona: il primo per 8 milioni di \u20ac e il secondo in cambio del cartellino di Samuel Eto'o e di un conguaglio di circa 50 milioni di \u20ac. Vengono infine ceduti in prestito secco Nelson Rivas (al Livorno), Nicol\u00e1s Burdisso (alla Roma), e Victor Obinna (al Malaga), mentre Luis Antonio Jim\u00e9nez parte in direzione West Ham in prestito con diritto di riscatto.\nSessione invernale \"(dal 2/1 all'1/2)\".\nIl 4 gennaio 2010 l'Inter comunica l'acquisto di Goran Pandev dalla Lazio mentre, qualche settimana pi\u00f9 tardi, viene ingaggiato anche McDonald Mariga dal .\nLasciano il club Mancini, Patrick Vieira e David Suazo, che si trasferiscono rispettivamente al Milan, al Manchester City e al Genoa.\nStatistiche.\nStatistiche di squadra.\nStatistiche aggiornate al 22 maggio 2010.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nDal sito ufficiale della societ\u00e0.\nArea direttiva e organizzativa\nAllenatori"}
{"id": "2523637", "revid": "628767", "url": "https://it.wikipedia.org/wiki?curid=2523637", "title": "Distretto di Yuqori Chirchiq", "text": "Il distretto di Yuqori Chirchiq \u00e8 uno dei 15 distretti della Regione di Tashkent, in Uzbekistan. Il capoluogo \u00e8 Yangibazar."}
{"id": "2523641", "revid": "326822", "url": "https://it.wikipedia.org/wiki?curid=2523641", "title": "Mecha di Code Geass", "text": ""}
{"id": "2523643", "revid": "326822", "url": "https://it.wikipedia.org/wiki?curid=2523643", "title": "Personaggi di Code Geass", "text": ""}
{"id": "2523645", "revid": "628767", "url": "https://it.wikipedia.org/wiki?curid=2523645", "title": "Distretto di Parkent", "text": "Il distretto di Parkent \u00e8 uno dei 15 distretti della Regione di Tashkent, in Uzbekistan. Il capoluogo \u00e8 Parkent."}
{"id": "2523646", "revid": "767487", "url": "https://it.wikipedia.org/wiki?curid=2523646", "title": "Il gabinetto delle figure di cera", "text": "Il gabinetto delle figure di cera (\"Das Wachsfigurenkabinett\") \u00e8 un film del 1924 diretto dal regista tedesco Paul Leni. Il film \u00e8 noto anche con il titolo Tre amori fantastici.\nTrama.\nRispondendo all'inserzione di un giornale, un giovane poeta si reca in un museo delle cere, il cui padrone desidera dei racconti con cui illustrare i personaggi rappresentati.\nNel primo episodio, lo sceicco Harun al-Rashid, intrigato dalla descrizione che ne ha fatto il suo Visir, vuole aggiungere alla sua collezione di conquiste la bella e capricciosa moglie di un fornaio. In incognito si reca da lei, proprio mentre il marito, per soddisfare l'ennesimo capriccio della moglie si \u00e8 introdotto a corte per rubare il prodigioso anello dei desideri dello sceicco. Ma, per ottenere il suo scopo, deve mozzare nel sonno il braccio del possessore. In realt\u00e0 si tratta del braccio di un fantoccio che sostituisce il sovrano per occultare le sue scappatelle. Inseguito dalle guardie e credendo di aver ucciso Harun, fugge a casa, dove lo sceicco sta, nel frattempo, corteggiando sua moglie. Per evitare uno scandalo, il sovrano \u00e8 costretto a nascondersi all'interno del forno. La furba moglie, fingendo di utilizzare i poteri dell'anello, fa apparire dal forno lo sceicco salvando la sua reputazione e la vita del marito, raggiunto nel frattempo dalle guardie, e ottenendogli la carica di fornaio di corte.\nNel secondo episodio, il sanguinario Ivan il terribile, nel timore di essere avvelenato dal suo fabbricante di veleni, ne ordina l'eliminazione. Intuendo il proprio destino, l'alchimista scrive il nome dello zar su una clessidra dai magici poteri, strumento di morte con il quale il tiranno si compiaceva di mostrare alle sue vittime i loro ultimi istanti. Credendo cos\u00ec di essere stato avvelenato, per il resto della sua vita, il crudele e sospettoso Ivan, divenuto folle, continuer\u00e0 a girare la clessidra per impedire che l'ultimo granello di sabbia segni la sua morte.\nIl terzo racconto \u00e8 un incubo dello scrittore, ormai esausto, che, in una disperata corsa attraverso le attrazioni della fiera in cui si trova il Panoptikum delle cere, cerca di fuggire con la bella Eva, figlia del proprietario, alla caccia di Jack lo squartatore.\nCritica.\nIl film che rappresenta forse l'opera pi\u00f9 nota di Paul Leni doveva consistere inizialmente di quattro episodi. La crisi economica costrinse il regista ad accelerare i tempi ed escludere un quarto episodio sul personaggio di Rinaldo Rinaldini (la cui figura di cera continua, incongruamente, ad apparire tra le altre all'inizio del film).\nSecondo Siegfried Kracauer \"Il gabinetto delle figure di cera\" pone fine al ciclo dei grandi film dell'espressionismo tedesco prodotti all'insegna del binomio caos-tirannia. La repubblica di Weimar sta superando il periodo di scontri e disordini dell'immediato dopoguerra e la minaccia di una dittatura non \u00e8 pi\u00f9 incombente. Si possono ancora individuare punti di contatto con i film del periodo precedente, da \"Il gabinetto del dottor Caligari\" a \"Nosferatu\", da \"Vanina\" a \"Il dottor Mabuse\". Il film, come in Caligari, \u00e8 ambientato in una fiera, luogo rappresentativo di caos e disordine. La figura di Ivan il terribile richiama quelle dei film precedenti. Ma ora queste sono ridotte a figure di cera e appaiono o come comiche macchiette (Harun) o destinate ad una solitaria follia (Ivan).\nFa eccezione il brevissimo episodio di Jack lo squartatore, \"tra i maggiori risultati dell'arte cinematografica\".. Qui, in una virtuosistica vorticosa sovraimpressione di spazi e strutture sproporzionate ed asimmetriche, tra porte che si aprono da sole e giostre che girano, il regista pare voler restituire l'attualit\u00e0 di un incubo tuttora incombente. Al proposito \u00e8 interessante notare come Paul Leni volle ripristinare il \"crescendo da un carattere comico/fiabesco ad uno cupo e onirico\", dopo che inizialmente il film era stato proiettato con una diversa successione degli episodi: Ivan-Jack-Harun."}
{"id": "2523648", "revid": "628767", "url": "https://it.wikipedia.org/wiki?curid=2523648", "title": "Distretto di Piskent", "text": "Il distretto di Piskent \u00e8 uno dei 15 distretti della Regione di Tashkent, in Uzbekistan. Il capoluogo \u00e8 Piskent."}
{"id": "2523649", "revid": "767487", "url": "https://it.wikipedia.org/wiki?curid=2523649", "title": "A me la libert\u00e0!", "text": "A me la libert\u00e0! (\"\u00c0 nous la libert\u00e9\") \u00e8 un film del 1931 diretto da Ren\u00e9 Clair.\nRiconoscimenti.\nAlla prima edizione della Mostra del cinema di Venezia, ottenne un riconoscimento non ufficiale come film pi\u00f9 divertente.\nNel 1932 fu indicato tra i migliori film stranieri dell'anno dal National Board of Review of Motion Pictures.\nTrama.\nDue amici detenuti, Emilio e Luigi, cercano di evadere. Luigi ci riesce grazie a Emilio, che crea un diversivo e svia l'attenzione degli inseguitori. Fuori, Luigi trova un lavoro e diventa commerciante di dischi per i fonografi. Mette su una piccola azienda. Il commercio prospera: con il tempo, la sua impresa diventa sempre pi\u00f9 grande e importante. Emilio, uscito di galera, senza un lavoro, disoccupato, vagabonda per strada, prende il sole... Un giorno, vede Giovanna, la nipote del contabile dell'azienda di propriet\u00e0 di Luigi e se ne innamora. La segue fino alla fabbrica dove, suo malgrado, viene assunto. I due vecchi amici si ritrovano uno davanti all'altro. Il lavoro in fabbrica \u00e8 sempre pi\u00f9 disumano, privilegiando l'automatismo: gli uomini devono comportarsi come macchine. Luigi crede che il vecchio amico lo ricatti, poi scopre che il ricattatore \u00e8 un altro malavitoso. Decide di regalare la fabbrica ai suoi operai e se ne va a fare il vagabondo insieme al vecchio amico.\nProduzione.\nProdotto dalla Films Sonores Tobis.\nDistribuzione.\nIl film fu distribuito in Francia dalla Films Sonores Tobis, uscendo il 18 dicembre 1931. In Italia venne presentato alla 1\u00aa Mostra internazionale d'arte cinematografica di Venezia il 6 agosto 1932, e distribuito nelle sale in ottobre dalla Cines-Pittaluga.\nEdizione italiana.\nL'edizione italiana venne modificata dalla censura a partire dal titolo, in cui il \"noi\" venne trasformato in \"me\" cos\u00ec da strapparlo da intonazioni di carattere rivoluzionario. Venne inoltre \"sforbiciato\" di 15 minuti dall'edizione originale; in particolare vennero eliminate, nel finale, le scene nelle quali, mentre le macchine producono automaticamente i grammofoni, gli operai giuocano, bevono, pescano e danzano. I dialoghi vennero curati da Alessandro De Stefani, la direzione artistica (doppiaggio) da Mario Almirante. Rappresenta uno dei primi film doppiati in Italia, nel neonato stabilimento di doppiaggio della Cines-Pittaluga a Roma.\nControversie.\nNel 1937, il Ministro della Propaganda nazista Joseph Goebbels, controllante della casa di produzione Sonores Tobis, produttrice del film, mosse causa per plagio contro la United Artists, a riguardo del film \"Tempi moderni\" del 1936, in quanto secondo lui venne copiata la scena della catena di montaggio. In realt\u00e0, la causa fu montata solo per arrecare danno a Charlie Chaplin, ma Ren\u00e9 Clair si dissoci\u00f2, con conseguente annullamento della procedura; il regista si dichiar\u00f2 persino onorato per lo spunto di Chaplin preso dal suo film. Clair, come da sua abitudine, elimin\u00f2 dal montaggio due scene per un totale di 7 minuti (c'\u00e8 chi sostiene 10); ufficialmente per accorciare la durata, ma in realt\u00e0 per non dare adito a situazioni controverse che avrebbero danneggiato la pellicola: 1) Quella del campo di grano davanti alla fabbrica ormai meccanizzata, che vede l'operaio nel sonno, poi sveglio e pronto a cantare mentre raccoglie un fiore, subito preso da due guardie. 2) La lunga bolgia nel parco, con durata ininterrotta di circa 5 minuti. Le due sequenze furono poi nuovamente inserite dallo stesso Clair nella riedizione del 1952."}
{"id": "2523652", "revid": "36426", "url": "https://it.wikipedia.org/wiki?curid=2523652", "title": "Louvain", "text": ""}
{"id": "2523657", "revid": "628767", "url": "https://it.wikipedia.org/wiki?curid=2523657", "title": "Distretto di Chartaq", "text": "Il distretto di Chartaq (usbeco Chortoq) \u00e8 uno degli 11 distretti della Regione di Namangan, in Uzbekistan. Il capoluogo \u00e8 Chartaq."}
{"id": "2523659", "revid": "767487", "url": "https://it.wikipedia.org/wiki?curid=2523659", "title": "Heaven on Earth (film 2008)", "text": "Heaven on Earth, noto anche con il titolo Videsh, \u00e8 un film del 2008 diretto da Deepa Mehta.\nLa pellicola, con protagonista Preity Zinta, \u00e8 stata sceneggiata dalla stessa regista Mehta e ricalca le atmosfere di Bollywood."}
{"id": "2523660", "revid": "1543377", "url": "https://it.wikipedia.org/wiki?curid=2523660", "title": "Papiro 90", "text": "Il Papiro 90 ( nella numerazione Gregory-Aland) \u00e8 un piccolo frammento di un manoscritto papiraceo in lingua greca datato paleograficamente al tardo II secolo e contenente un brano del \"Vangelo secondo Giovanni\" ().\nIl testo tramandato \u00e8 rappresentativo del tipo testuale alessandrino; per la sua datazione questo papiro \u00e8 stato inserito da Kurt Aland nella Categoria I.\nComfort afferma che ha una affinit\u00e0 testuale con e che presenta qualche affinit\u00e0 anche con il Codex Sinaiticus."}
{"id": "2523662", "revid": "123168558", "url": "https://it.wikipedia.org/wiki?curid=2523662", "title": "Marla Sokoloff", "text": "Biografia.\nNasce a San Francisco, in California, il 19 dicembre del 1980 da una famiglia ebraica di origini russe e tedesche. Inizia a lavorare come attrice fin da bambina, quando nel 1987 \u00e8 nel cast della serie \"Gli amici di pap\u00e0\".\nSuccessivamente recita in numerose serie televisive e film per il grande e per il piccolo schermo. Da ricordare ruoli importanti in \"The Practice - Professione avvocati\" del 1997, \"Fatti, strafatti e strafighe\" del 2000, Costi quel che costi (2000), \"Le insolite sospette\" del 2001, \"Friends\" (nel decimo episodio dell'ottava stagione interpreta Dina, la sorella di Joey) del 2001, \"\" del 2003, \"Equivoci d'amore\" del 2005, \"Meteor - Distruzione finale\" del 2009, \"La ragazza dei fiori\" del 2009, \"Una lozione d'amore\" (\"Scents and Sensibility\") del 2011.\nInoltre ha da sempre la passione per la musica (Suona la chitarra ritmica) e per il canto. Il 17 febbraio 2006 \u00e8 uscito il suo primo CD intitolato \"Grateful\".\nDoppiatrici italiane.\nNelle versioni in italiano dei suoi film, Marla Sokoloff \u00e8 stata doppiata da:"}
{"id": "2523674", "revid": "336009", "url": "https://it.wikipedia.org/wiki?curid=2523674", "title": "Hyundai H-1 pick up", "text": ""}
{"id": "2523675", "revid": "110157", "url": "https://it.wikipedia.org/wiki?curid=2523675", "title": "Strossmayerova Galerija", "text": "La Galleria Strossmayer di Antichi Maestri (in croato \"Strossmayerova Galerija starih majstora\") \u00e8 un museo d'arte di Zagabria, che porta il nome del suo fondatore, il vescovo Josip Juraj Strossmayer. Si trova nell'edificio dell'Accademia delle Scienze e delle Arti di Zagabria.\nStoria.\nIl vescovo Strossmayer fu un appassionato collezionista d'arte, soprattutto di pittura italiana del XV secolo. Nel 1868 present\u00f2 la collezione al pubblico, nella sede dell'Accademia di cui fu anche l'iniziatore.\nL'edificio, in stile neorinascimentale venne completato dall'architetto viennese Friedrich von Schmidt nel 1884, con l'apertura del museo dal 9 novembre di quell'anno.\nOggi la galleria \u00e8 stata ulteriormente arricchita da acquisti e donazioni, tra cui quelle di Ivan Ruzic, del marchese Etienne de Piennes, di Anthony Mimara Topic e di Zlatko Balokovi\u0107.\nCollezione.\nLa galleria ospita una significativa collezione di artisti europei dal XIV al XIX secolo, con particolare prestigio per le opere del Rinascimento italiano. Tra gli autori spiccano Beato Angelico, Vittore Carpaccio, Andrea Schiavone, Jacopo Palma il Giovane, Federico Bencovich, El Greco, Joachim Patenier, Jan de Cock Wellensz, Jacob van Ruisdael e Jean-Antoine Gros.\nLa collezione \u00e8 divisa in dieci sale, con un'esposizione cronologica e per scuola. Oggi la collezione della Galleria vanta circa 4.000 pezzi, di cui 256 in mostra permanente e il resto nei depositi o in prestito verso altre gallerie o istituzioni croate."}
{"id": "2523676", "revid": "36426", "url": "https://it.wikipedia.org/wiki?curid=2523676", "title": "Galleria Strossmayer", "text": ""}
{"id": "2523681", "revid": "228587", "url": "https://it.wikipedia.org/wiki?curid=2523681", "title": "We're Down Til We're Underground", "text": "We're Down Til We're Underground \u00e8 il secondo album di studio dei Give Up the Ghost, pubblicato nel 2003 da Equal Vision Records e da Burning Heart in Svezia.\nSi tratta del primo disco del gruppo pubblicato con il nome \"Give Up the Ghost e non con la sigla precedente American Nightmare\"'. Lo stile musicale della band non \u00e8 variato dal primo album, rimanendo un hardcore punk veloce e aggressivo, ma le ultime tracce sono pi\u00f9 sperimentali e ambient.\nInoltre \u00e8 stata la prima e ultima pubblicazione del quintetto ad ottenere una posizione in classifica, la numero 48 della Top Independent Albums."}
{"id": "2523683", "revid": "599013", "url": "https://it.wikipedia.org/wiki?curid=2523683", "title": "Zolt\u00e1n Sebescen", "text": "Carriera.\nNato da genitori di origini ungheresi, ha giocato come difensore. Cresciuto nello Stuttgarter Kickers, vi ha giocato per cinque stagioni. Tra il 1999 ed il 2001 ha militato nel Wolfsburg; poi \u00e8 passato al dove alla sua prima stagione \u00e8 arrivato a disputare, da titolare, la Finale di UEFA Champions League 2001-2002 persa dai tedeschi 1-2 contro il . A Leverkusen ha concluso la carriera a neppure 30 anni. Complessivamente ha giocato 72 gare in Bundesliga condite da 13 reti. Ha disputato anche una partita con la nazionale tedesca.\nUna volta conclusa la carriera di calciatore, ha intrapreso quella di allenatore: dal 2007 \u00e8 coordinatore delle squadre giovanili dello Stuttgarter Kickers."}
{"id": "2523686", "revid": "287204", "url": "https://it.wikipedia.org/wiki?curid=2523686", "title": "Zoltan Sebescen", "text": ""}
{"id": "2523689", "revid": "2011865", "url": "https://it.wikipedia.org/wiki?curid=2523689", "title": "Henry Holland", "text": "Si form\u00f2 sotto la guida del padre ed in seguito divenne assistente di Lancelot Brown, del quale spos\u00f2 la figlia. Fu maestro di John Soane.\nLa sua opera \u00e8 legata al linguaggio di James Wyatt e Robert Adam, che emerge sin dalla sua prima commissione importante, ovvero il Brooks\u2019s Club di Londra (1776): qui, dietro una facciata palladiana, realizz\u00f2 ambienti interni con decorazioni assai sobrie e misurate.\nPoco dopo lavor\u00f2 alla sua dimora nell'Herefordshire ed in seguito trasform\u00f2 la Carlton House per il principe di Galles (1783-1785) secondo i gusti del Neoclassicismo francese.\nNel 1787, per il medesimo principe progett\u00f2 una villa classicheggiante a Brighton, poi trasformata da John Nash nel Royal Pavilion.\nRicostru\u00ec il teatro Drury Lane (distrutto per\u00f2 nel 1809 a causa di un incendio) ed edific\u00f2 alcune case di campagna come Berrington Hall (1778)."}
{"id": "2523690", "revid": "152625", "url": "https://it.wikipedia.org/wiki?curid=2523690", "title": "Rhythm is a dancer", "text": ""}
{"id": "2523691", "revid": "2047346", "url": "https://it.wikipedia.org/wiki?curid=2523691", "title": "12 Ore di Sebring 1995", "text": "La 43\u00aa 12 Ore di Sebring si \u00e8 svolta il 18 marzo 1995 sul Circuito di Sebring, ricavato su un ex aeroporto militare. Questa edizione della classica americana segna il ritorno della Ferrari sul circuito della Florida. La gara \u00e8 valevole anche per il Campionato IMSA GT di quell'anno.\nContesto.\nAlla vigilia della gara i pronostici non sono a favore delle vetture di Maranello, che gi\u00e0 nel 1994 si sono misurate nel campionato IMSA, ma hanno limitato la loro partecipazione alle gare sprint, poich\u00e9 la Scuderia Ferrari riteneva la 333 SP ancora acerba. La vettura, portata in pista da team privati, partecipa invece a tutta la stagione 1995, sulla spinta degli ottimi risultati delle gare dell'anno precedente.\nMa il campionato non comincia nel migliore dei modi: la gara di apertura della serie, la prestigiosa 24 Ore di Daytona era finita male, con un ritiro dopo quattordici ore di dominio, alla 333 SP manca ancora un risultato di prestigio che dia una svolta al programma. A Sebring le 333 SP vengono schierate dal Team Scandia, dal Team MOMO e dal Team Euromotorsport. Di questi il pi\u00f9 professionale e preparato \u00e8 lo Scandia (di propriet\u00e0 di Andy Evans), che affida una delle sue due vetture allo stesso Evans, insieme a V\u00e9lez e Van De Poele, mentre al volante dell'altra ci sono Baldi, Alboreto e ancora Van De Poele, iscritto in entrambi gli equipaggi.\nQualifiche.\nLa concorrenza \u00e8 consapevole delle prestazioni delle Ferrari sul giro secco, quindi non si scompone quando Alboreto ottiene la pole position e nelle prime sei posizioni in griglia si piazzano un totale di quattro Ferrari. Sono convinti che le asperit\u00e0 e sconnessioni della pista di Sebring avranno la meglio sul rigido telaio in carbonio della vettura italiana.\nLa Gara.\nAlla partenza il pi\u00f9 lesto \u00e8 Dale con la Spice-Oldsmobile, ma Velez riprende subito il comando, mentre dopo circa un'ora si ferma la Riley &amp; Scott MK III Ford per problemi al cambio, ripartir\u00e0 dopo tre ore necessarie alla riparazione.\nIn seguito Barbazza, con la Ferrari dell'Euromotorsport, si ferma per noie all'alimentazione, mentre Alboreto si intraversa nella bagarre con alcuni doppiati. Inizia a diluviare e la corsa viene interrotta per trenta minuti: il regolamento prevede che l'orologio delle 12 Ore non si fermi e quando la gara riprende \u00e8 Taylor che passa al comando con la sua Ferrari-MOMO, cedendolo poi a Baldi al momento del successivo pit-stop, mentre noie al cambio costringono Moretti a una sosta ai box di un'ora e mezza per risolvere il problema e anche per la Porsche-Kremer vincitrice a Daytona (che per\u00f2 non \u00e8 conforme ai regolamenti WSC e non segna punti per il campionato IMSA GT) ha problemi per una perdita d'olio al cambio. Altro pit stop: Baldi cede il volante ad Alboreto che si trova a condurre davanti a Van De Poele e alla Spice-Chevrolet condotta da Lammers.\nDopo sette ore di corsa, Alboreto \u00e8 costretto ai box per noie alle colonnette di fissaggio della ruota posteriore sinistra e in testa passa Velez. All'ottava ora viene gi\u00f9 il diluvio, la gara \u00e8 interrotta con la bandiera rossa e riprender\u00e0 dopo 45 minuti, con V\u00e9lez ancora in testa. Le condizioni di guida dopo il diluvio sono molto difficili e le strategie diventano fondamentali: sull'auto di Velez vengono montati pneumatici Pirelli intermedi, mentre sull'auto di Lammers, seconda, delle Goodyear slick.\nA questo punto manca poco alla conclusione della gara e le squadre decidono di giocarsi la corsa fra V\u00e9lez e Lammers fino al traguardo senza altri cambi: si gioca tutto sulla strategia dei pit-stop, con qualche dubbio da parte del team Scandia sull'effettivo distacco dell'auto di Lammers (con tutte le neutralizzazioni e la bandiera rossa si temeva qualche errore di calcolo). Ma i calcoli del team sono perfetti e la spunta Velez; la vittoria \u00e8 arrivata, la gara \u00e8 stata sofferta, ma la gioia di Andy Evans patron del team \u00e8 immensa. \u00c8 la prima vittoria di prestigio internazionale per la 333 SP ed \u00e8 un risultato storico: una Ferrari non vinceva a Sebring dal 1972, da quando Mario Andretti e Jacky Ickx portarono al successo la 312 PB.\nAlla cerimonia del podio ci fu un momento di imbarazzo, legato agli equipaggi, come ricorda uno dei vincitori."}
{"id": "2523692", "revid": "666668", "url": "https://it.wikipedia.org/wiki?curid=2523692", "title": "Po di Adria", "text": "Il Po di Adria () \u00e8 stato un ramo del delta del Po che passava per Adria.\nNome.\nIl suo nome ci \u00e8 giunto tramite le opere di antichi geografi greci quali Ecateo, Teopompo e Tolomeo. Ecateo suggerisce che il mare Adriatico e la stessa citt\u00e0 di Adria abbiano preso il nome da questo ramo dell'antico delta.\nSecondo alcuni storici questo ramo si estinse intorno al I secolo a.C., secondo altri storici potrebbe essere sopravvissuto col nome di fossa Filistina fino all'XI-XII secolo.\nGeografia.\nDallo studio dei paleoalvei nell'attuale Polesine si \u00e8 giunti a identificare il percorso del Po di Adria: il Po proseguiva verso est tra Castelnovo Bariano e Castelmassa, in seguito attraversava gli attuali centri di Ceneselli, Sariano, Trecenta, Bagnolo di Po, Canda, Castelguglielmo, San Bellino, Fratta Polesine, Gognano, Arqu\u00e0 Polesine, Corn\u00e8, Grignano Polesine, Borsea, Sant'Apollinare, Ceregnano, Lama Polesine, Pezzoli, Mezzana, Cicese e infine coincideva con il Canalbianco nel tratto che anche oggi attraversa Adria (ossia prima della recente rettifica), fino al mare Adriatico, che era distante pochi chilometri.\nAll'altezza di Grignano Polesine si diramava verso nord-est un ramo secondario che si dirigeva verso la Laguna di Chioggia: si trattava probabilmente della Filistina; un ramo del Tartaro, probabilmente quello principale, era affluente della rotta dell'Adige di Castagnaro presso quella che oggi viene chiamata la \"Conca di Canda\"\no Punta Tartaro tra Canda e Castelguglielmo.\nStoria.\nTra il XII e il IX secolo a.C., all'altezza dell'odierna Guastalla, il Po si divideva in due rami principali: il Po di Adria era quello settentrionale e aveva una portata maggiore rispetto a quello meridionale, il Po di Spina; alla foce del Po di Adria nacquero i primi insediamenti greci e venetici di Adria (si deve tener presente che all'epoca la linea di costa era molto pi\u00f9 arretrata rispetto ad oggi). Lungo questa naturale via navigabile, che risalendo il Mincio arrivava fino al lago di Garda, sorse anche l'insediamento di Frattesina, presso Fratta Polesine,\ne diversi siti individuati presso Villamarzana e Arqu\u00e0 Polesine. Dai reperti trovati si presuppone che questa civilt\u00e0, anteriore ai Veneti e distinta da quella Villanoviana, avesse contatti con gli Etruschi, la zona del Baltico e l'Antica Grecia, compresa l'Italia meridionale.\nTra il IX e l'VIII secolo a.C. si verific\u00f2 la \"rotta di Sermide\" che ebbe importanti conseguenze nell'idrografia della bassa pianura Padana: la separazione dei due rami principali del Po si spost\u00f2 pi\u00f9 a valle, all'altezza di Sermide, ma soprattutto il maggiore dei due divenne il Po di Spina, spostando quindi gli interessi commerciali pi\u00f9 a sud; il Po di Adria continuava ad esistere, grazie agli apporti del Mincio e del Tartaro.\nAnche per questo, oltre all'affermarsi dei Veneti, tramont\u00f2 la civilt\u00e0 di Frattesina.\nFu in questa situazione che fiorirono, nel VI secolo a.C., i porti etruschi di Adria e Spina alle rispettive foci di questi rami del delta. Gli Etruschi si occuparono anche della bonifica idraulica del territorio delle paludi Adriane: scavarono la fossa Messanica, che corrisponde all'odierno Po di Primaro, per scolmare il Po di Spina; scavarono la fossa Filistina, deviando il Tartaro verso nord-est e facendolo sfociare presso l'odierna Pellestrina; scavarono anche i Fossoni, una rete di canali paralleli alla linea di costa, che mettevano in collegamento i porti senza passare per il mare aperto.\nIl risultato di queste bonifiche favor\u00ec la nascita di insediamenti presso i principali corsi d'acqua, una colonizzazione che procedette dal mare verso l'entroterra del territorio di Adria; fenomeno che invece non si replic\u00f2 lungo il Po di Spina.\nIl Po di Adria era ancora attivo durante l'occupazione siracusana del IV secolo a.C. ad opera di Dionisio I e suo figlio Dionisio II. I Greci si occuparono della manutenzione delle opere idrauliche etrusche, o forse ne scavarono di nuove, per cui si attestarono idronimi di natura grea; probabilmente siceliota (vedi Filistina da Filisto e Messanica da Messina).\nDopo i Greci arrivarono i Celti e infine i Romani; in questo periodo le bonifiche etrusche cominciarono a rivelarsi insufficienti, in particolare a seguito dello sfruttamento pi\u00f9 intensivo operato dai Romani che trasformarono molti boschi e paludi in terre coltivabili.\nL'idrografia sub\u00ec un altro duro colpo: Plinio il Vecchio non cita pi\u00f9 il Po di Adria; l'Adige aveva subito una rotta ed era confluito nella Filistina e in altri due canali, chiamati il Fossone e la Carbonaria, riducendone notevolmente la capacit\u00e0 di scolo.\nNonostante sia stata notata la presenza del toponimo Carbonara presso Adria, gli storici sono concordi nel ritenere che la Carbonaria scorresse dov'\u00e8 ora il Po di Goro, quindi pi\u00f9 a sud, mentre la Filistina, come abbiamo gi\u00e0 visto, scorreva pi\u00f9 a nord; Adria era nuovamente circondata da paludi. Il porto di Adria continuava per\u00f2 a funzionare, grazie ai Fossoni e agli altri canali che i Romani continuavano a mantenere.\nDato che Plinio per la sua \"Naturalis historia\" si era presumibilmente riferito a un'opera precedente, si pu\u00f2 sostenere che il Po di Adria si estinse entro il I secolo a.C.\nAlcuni storici pensano che la fossa Filistina di Plinio, che era il ramo pi\u00f9 settentrionale del delta del Po, sia in realt\u00e0 da identificare col Po di Adria; in questo caso in epoca romana si sarebbe estinto solamente l'idronimo, ma il ramo avrebbe continuato ad esistere, nonostante l'importanza e la portata fossero molto pi\u00f9 limitate rispetto ai secoli precedenti. La sopravvivenza di questo ramo sarebbe stata garantita dalle acque del Tartaro, anche se la Filistina rimase comunque connessa idraulicamente al Po presumibilmente fino all'XI-XII secolo."}
{"id": "2523693", "revid": "110157", "url": "https://it.wikipedia.org/wiki?curid=2523693", "title": "When the Saints Go Marching In", "text": "When the Saints Go Marching In, spesso abbreviato in \"The Saints\", \u00e8 un gospel spiritual tradizionale statunitense.\nDescrizione.\nIl brano viene spesso confuso con un inno del 1896 di K. Purvis e J. Milton Black, che era \"When the Saints are Marching In\" e che ha tutt'altra origine. Oggi la canzone, sebbene fosse stata concepita come uno spiritual, \u00e8 maggiormente nota in versioni eseguite da gruppi jazz (un esempio su tutti la versione di Louis Armstrong). Il brano \u00e8 inoltre utilizzato come inno del Southampton, squadra inglese di calcio soprannominata proprio \"The Saints\".\nStoria del brano.\nOriginariamente la canzone era utilizzata come marcia funebre, in particolare nella zona di New Orleans, Louisiana, dove vi era una diffusa tradizione dei cosiddetti \"funerali jazz\".\nEcco come un vecchio musicista di una banda di New Orleans della fine del XIX secolo descrive il tipico funerale jazz:\nLa canzone \u00e8 dunque particolarmente associata alla citt\u00e0 di New Orleans, tanto che la squadra di football americano venne nominata \"New Orleans Saints\".\nIl brano fu ripreso anche da moltissimi artisti, sia in forma vocale che strumentale, tra i quali Louis Armstrong, Danny Kaye, Fats Domino e Bill Haley &amp; His Comets in versione rock and roll, Elvis Presley, James Brown, Jerry Lee Lewis e Bruce Springsteen.\nTesto.\nLa canzone riprende molte delle sue immagini dall'Apocalisse di Giovanni: infatti la tromba (dell'Arcangelo Gabriele) \u00e8 il modo con il quale viene annunciato il giudizio universale. L'inno esprime anche il desiderio di recarsi in Paradiso, insieme alla schiera di tutti i santi.\nEsistono numerosissime versioni e varianti, ma una versione piuttosto diffusa \u00e8 la seguente:\nLa frase ripetuta all'inizio di ogni strofa \u00e8 in genere associata ad arrangiamenti corali basati su schemi chiamata e risposta, ad esempio come segue:"}
{"id": "2523695", "revid": "22229", "url": "https://it.wikipedia.org/wiki?curid=2523695", "title": "Rota Imagna", "text": ""}
{"id": "2523706", "revid": "237256", "url": "https://it.wikipedia.org/wiki?curid=2523706", "title": "Vladimir Odoevsky", "text": ""}
{"id": "2523710", "revid": "237256", "url": "https://it.wikipedia.org/wiki?curid=2523710", "title": "Vladimir Odoevskij", "text": ""}
{"id": "2523714", "revid": "1543377", "url": "https://it.wikipedia.org/wiki?curid=2523714", "title": "Piattaforma di ghiaccio", "text": "Una piattaforma di ghiaccio galleggiante (detta anche tavolato di ghiaccio o barriera di ghiaccio) \u00e8 una spessa massa di ghiaccio che si forma laddove un ghiacciaio o una calotta di ghiaccio, giunti in corrispondenza della costa, si diffondono oltre, spingendosi fin sulla superficie dell'oceano: si trovano esclusivamente in Canada, Groenlandia e nell'Antartide.\nIl bordo esterno delle piattaforme di ghiaccio galleggianti presenta un'imponente parete verticale, fino a 30\u00a0m di altezza, che ha indotto i primi esploratori dell'Antartico a denominarle \"Gran Barriera di Ghiaccio\" (\"\u00abGreat Ice Barrier\u00bb\"). Il fronte si estende per chilometri e chilometri, presentandosi come una scogliera di ghiaccio con pochissimi punti di attracco, il che ha costretto molti esploratori dell'Antartide a navigare per giorni alla ricerca di un luogo dove fosse possibile lo sbarco.\nDescrizione.\nLe piattaforme di ghiaccio galleggianti si estendono dalla costa verso la superficie dell'oceano spinte da forze gravitazionali con componente orizzontale. Tra la piattaforma galleggiante e il ghiaccio ancorato al terreno (bedrock) che l'alimenta c'\u00e8 una linea di confine denominata \"linea di galleggiamento\" (\"\u00abgrounding line\u00bb\"): da quella linea in poi il ghiaccio comincia a protendersi in acqua, galleggiando, ancorato al ghiaccio della costa. Quando la linea di galleggiamento si ritira verso l'interno della costa, dell'acqua viene aggiunta all'oceano e il livello del mare si alza.\nIl ghiaccio fluisce continuamente dalla \"linea di galleggiamento\" verso il fronte della piattaforma che galleggia nel mare. Di solito, il meccanismo principale di perdita di massa delle piattaforme galleggianti \u00e8 il distacco degli iceberg, in cui un pezzo di ghiaccio si stacca dal suo fronte proteso nel mare: normalmente, il fronte della piattaforma si estende in avanti per anni o decenni prima che si verifichi un importante distacco di un iceberg. L'accumulo di neve sulla parte superiore della superficie e lo scioglimento del ghiaccio sulla parte inferiore a contatto con l'acqua dell'oceano sono anch'essi fattori fondamentali nel bilancio di massa della piattaforma galleggiante.\nLo spessore delle piattaforme di ghiaccio galleggianti va dai 100\u00a0m ai 1000\u00a0m. La differenza di densit\u00e0 fra il ghiaccio glaciale, che \u00e8 pi\u00f9 denso del ghiaccio normale e l'acqua liquida fa s\u00ec che solo 1/9 del ghiaccio galleggi sopra la superficie del mare.\nLe pi\u00f9 grandi piattaforme di ghiaccio galleggianti si trovano nell'Antartico e sono quelle di Ross e di Filchner-Ronne.\nLa piattaforma di ghiaccio galleggiante non va confusa con la banchisa (o ghiaccio marino), la quale non si genera da un ghiacciaio che si spinge in mare dalla terra ma dal congelamento della stessa acqua del mare che comincia a ghiacciarsi in superficie a temperature inferiori a -1,8\u00a0\u00b0C: in confronto, la banchisa \u00e8 molto pi\u00f9 sottile (generalmente sui 3\u20134\u00a0m) e, bench\u00e9 essa si formi su qualunque mare freddo dove la temperatura scende ai valori suddetti, di solito la si identifica con quella presente sull'Oceano Artico e sull'Oceano australe, intorno al continente antartico.\nSi parla di piattaforma di ghiaccio \"catturata\" per definire il ghiaccio che si forma su un lago subglaciale, come quello di Vostok.\nPiattaforme di ghiaccio in Canada.\nTutte le piattaforme di ghiaccio galleggianti canadesi si incontrano nell'isola di Ellesmere e giacciono a nord dell'82\u00ba parallelo. Piattaforme di ghiaccio galleggianti ancora presenti sono quelle di Alfred Ernest, Milne, Ward Hunt e Smith. Quella di Ayles si \u00e8 disgregata il 13/08/2005, quella di M'Clintock tra il 1963 e il 1966 e quella di Markham nel 2008.\nL'elenco delle piattaforme dell'isola di Ellesmere \u00e8 il seguente:\nPiattaforme di ghiaccio nell'Antartide.\nNell'Antartico, le piattaforme di ghiaccio galleggianti si incontrano lungo il 44% delle sue coste. Complessivamente esse ammontano a 1,541,700\u00a0km\u00b2.\nDi seguito vengono elencate le singole piattaforme di ghiaccio, procedendo in senso orario, a partire dal bordo nord-occidentale dell'Antartide orientale:\nCollasso delle piattaforme di ghiaccio.\nNegli scorsi decenni, i glaciologi hanno osservato una diminuzione consistente nelle dimensioni delle piattaforme di ghiaccio galleggianti a causa del loro scioglimento e del distacco degli iceberg, arrivando persino alla completa disgregazione di alcune di esse.\nLa piattaforma di ghiaccio galleggiante dell'isola di Ellesmere si \u00e8 ridotta del 90 % nel XX secolo, facendo s\u00ec che venissero separate fra loro quelle di Alfred Ernest, Ayles, Milne, Ward Hunt e Markham.\nUno studio del 1986 sulle piattaforme di ghiaccio galleggianti canadesi ha rilevato che 48\u00a0km\u00b2, corrispondenti a 3,3\u00a0km\u00b3, di ghiaccio si \u00e8 staccato da quelle di Milne e di Ayles tra il 1959 e il 1974. La piattaforma di ghiaccio galleggiante di Ayles, come gi\u00e0 detto, ha poi finito per disgregarsi completamente, scomparendo il 13 agosto 2005. Quella di Ward, la pi\u00f9 grande rimasta sulla costa settentrionale dell'isola di Ellesmere con uno spessore superiore ai 10\u00a0m, ha perso 600\u00a0km\u00b2 di ghiaccio a causa di distacchi massicci di iceberg nel periodo 1961-1962, si \u00e8 ulteriormente ridotta del 27% in spessore (13\u00a0m) tra il 1967 e il 1999, subendo infine un altro importante distacco di ghiaccio nell'estate del 2002.\nDue sezioni della piattaforma di ghiaccio galleggiante antartica, Larsen, si sono spezzate in centinaia di insoliti piccoli frammenti di meno di un metro tra il 1995 e il 2002.\nQueste disgregrazioni potrebbero essere connesse al riscaldamento polare che fa parte del pi\u00f9 generale riscaldamento globale: tra le ipotesi pi\u00f9 accreditate ci sono una aumentata fessurazione della parte superiore delle piattaforme a causa dell'acqua sciolta in superficie e un aumentato scioglimento della parte inferiore delle piattaforme a causa dell'acqua oceanica pi\u00f9 calda che circola sotto di esse. \u00c8 da ricordare che i vari distacchi glaciali devono essere studiati singolarmente e le cause di un distacco possono essere di varia natura. Ad esempio recenti studi dell'Istituto Antartico Argentino di Buenos Aires, hanno messo in luce il ruolo determinante giocato da alcuni ghiacciai interni nel crollo di alcune piattaforme (come la piattaforma Larsen): infatti i ghiacci interni che non riescono a scaricare i propri ghiacci in mare a causa dello sbarramento provocato dalle banchise, aumentano di volume fino a determinare il crollo della piattaforma per poi trovare accesso al mare.\nL'acqua fredda e dolce prodotta dalla fusione della parte sottostante le piattaforme di ghiaccio di Ross e di Ronne-Flichner \u00e8 una componente importante della corrente di fondo dell'Antartide."}
{"id": "2523717", "revid": "767487", "url": "https://it.wikipedia.org/wiki?curid=2523717", "title": "Pet\u0103r Mihtarski", "text": "Carriera.\nHa fatto parte della nazionale Bulgara, raggiungendo nel 1994 la semifinale di Coppa del Mondo.\nA livello di club ha militato per il Pirin Blagoevgrad, CSKA Sofia ed il Levski Sofia in Bulgaria. Ha inoltre giocato per brevi periodi nel , Mallorca e ."}
{"id": "2523723", "revid": "1305772", "url": "https://it.wikipedia.org/wiki?curid=2523723", "title": "Cladonia parasitica", "text": "Cladonia parasitica (Hoffm.) Hoffm. (1796), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"parasiticum\", che significa \"di parassita, relativo al parassitismo\", probabilmente ad indicare la sua commensalit\u00e0 con altre specie.\nCaratteristiche fisiche.\nIl sistema di riproduzione \u00e8 prevalentemente sessuale. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato, probabilmente \u00e8 una specie di origine olartica. Rinvenuta su legni e ceppi marcescenti, alcune volte sulle parti basali di tronchi di piante vive, il suo habitat ottimale sono i castagneti. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 poco rara: \nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2523728", "revid": "92723", "url": "https://it.wikipedia.org/wiki?curid=2523728", "title": "Pietro Francesco Galeffi", "text": ""}
{"id": "2523733", "revid": "173617", "url": "https://it.wikipedia.org/wiki?curid=2523733", "title": "Internazionali BNL d'Italia 2002 - Singolare maschile", "text": "Il singolare degli Internazionali BNL d'Italia 2002 \u00e8 stato un torneo di tennis facente parte dell'ATP Tour.\nJuan Carlos Ferrero era il detentore del titolo, ma ha perso nel 2\u00ba turno contro Ivan Ljubi\u010di\u0107.\nAndre Agassi ha battuto in finale 6\u20133, 6\u20133, 6\u20130 Tommy Haas."}
{"id": "2523735", "revid": "438678", "url": "https://it.wikipedia.org/wiki?curid=2523735", "title": "La stanza del figlio", "text": "La stanza del figlio \u00e8 un film del 2001 diretto da Nanni Moretti, vincitore della Palma d'oro al 54\u00ba Festival di Cannes, 23 anni dopo l'ultimo film italiano vincitore a Cannes, \"L'albero degli zoccoli\" di Ermanno Olmi.\nTrama.\nGiovanni \u00e8 uno psicanalista che esercita la sua professione ad Ancona e la moglie Paola gestisce una piccola casa editrice. Hanno due figli adolescenti, Irene e Andrea, e la vita della famiglia trascorre nell'ordinaria tranquillit\u00e0 del lavoro e degli studi, resa piacevole dai pranzi consumati insieme, dai passatempi e dallo sport. Vi \u00e8 qualche incomprensione tra Andrea e il padre che lo vorrebbe con un carattere pi\u00f9 forte e determinato, specie dopo che il ragazzo \u00e8 stato accusato, insieme a un compagno, di aver rubato a scuola un raro fossile. \nUna domenica, Giovanni propone ad Andrea di trascorrere parte della giornata facendo \"jogging\" insieme ed egli accetta rinunciando all'immersione subacquea che aveva programmato, ma l'improvvisa richiesta di un paziente di essere visitato a domicilio annulla il progetto. Andrea allora si reca all'immersione, nella quale perde la vita per un banale incidente. L'armonia familiare si spezza e ciascuno si trova solo nel proprio dolore.\nGiovanni \u00e8 preda dei sensi di colpa nei confronti del figlio, vorrebbe cancellare la dolorosa realt\u00e0 con un impossibile \u00abritorno indietro\u00bb, prova un profondo rancore verso il paziente che ha provocato il cambiamento di programma di quel giorno fatale ed \u00e8 incapace di continuare il proprio lavoro, che viene radicalmente rimesso in discussione. Egli si rende conto, attraverso minuti particolari \u2013 una tazzina sbeccata, una teiera incollata, un mobile rigato \u2013 che l'ordine in cui viveva era solo apparente, che era minato da crepe all'apparenza superficiali, ma in realt\u00e0 profonde.\nAlcuni giorni dopo giunge una lettera indirizzata ad Andrea da una sua amica, Arianna, un amore estivo sconosciuto ai genitori, la quale aveva scritto ignorando l'accaduto. Paola desidera incontrarla e per telefono la informa della triste realt\u00e0. In un primo tempo la ragazza rifiuta l'incontro, poi decide di rendere visita alla famiglia. A loro Arianna mostra la foto della stanza che Andrea aveva scattato e le aveva donato, entra e si raccoglie in \u00abquella stanza che, dopo la morte di un figlio, non si ha pi\u00f9 il coraggio di aprire, dove \u00e8 difficile rientrare\u00bb. Forse Arianna possiede il filo che condurr\u00e0 i personaggi fuori dal labirinto del lutto e della divisione.\nLa famiglia vorrebbe ospitarla, ma la ragazza \u00e8 attesa da un amico, Stefano, con il quale deve ripartire in autostop per una vacanza in Francia. Giovanni, Paola e Irene si offrono di accompagnarli con l'auto per un breve tratto che, chilometro dopo chilometro, diviene il viaggio di un'intera notte fino alla frontiera. All'alba giungono a Mentone e qui danno addio ai due giovani. Nel nuovo giorno, il viaggio del ritorno a casa e una nuova vita senza Andrea attende la famiglia.\nAnalisi e giudizi critici.\n\"La stanza del figlio\" \u00e8 la storia di una famiglia e dei rapporti tra i suoi componenti, al cui centro si pone il tema della morte e del profondo dolore che solo la perdita di un figlio pu\u00f2 provocare, narrata con sobria densit\u00e0 e con accenti anche estremamente crudi nell'apice della tragedia: \u00abnon c'\u00e8 immagine pi\u00f9 irreale del volto bianco di un figlio adolescente morto e adagiato in una bara, non c'\u00e8 strazio pi\u00f9 gelido che sentire alle spalle i necrofori che di quella bara portano il coperchio, non c'\u00e8 fragore pi\u00f9 lancinante di una saldatrice che la chiude, di un martello che l'inchioda\u00bb.\nIl regista evita peraltro ogni caduta nel melodramma raggiungendo \u00abuna nuova maturit\u00e0 nella definizione di uno stile sempre pi\u00f9 essenziale e raffinato\u00bb, anteponendo alla rappresentazione della disperazione \u00abla desolazione e lo sconforto, che rappresentano assai meglio il senso della perdita\u00bb. Su un tale soggetto era \u00abdifficile essere pi\u00f9 minimalisti e pi\u00f9 densi, pi\u00f9 spogli e pi\u00f9 commoventi, pi\u00f9 sensibili e meno ammiccanti. Si possono mantenere gli occhi asciutti, ma si resta posseduti da quei genitori con i quali continuamente ci si identifica\u00bb. \nMoretti conduce il racconto \u00abcon incedere classico ma ispirandosi ai due geni del controtempo e del controsguardo, del vedere l'impalpabile, Kie\u015blowski e Don Siegel\u00bb, mentre riferimenti letterari si possono trovare nel racconto \"Il bagno\" di Raymond Carver, che narra di un bambino morto in un banale incidente, e \u00ablo sgretolamento dei rapporti tra i genitori dopo la perdita di un figlio fa venire in mente \"Bambini nel tempo\" di Ian McEwan\u00bb. Questo sentimento di perdita denso e costante pu\u00f2 essere paragonato ad una forma di saudade che, nelle parole del famoso cantante brasiliano Chico Buarque, \u00ab\u00e8 mettere in ordine la camera del figlio appena morto\u00bb.\nLe canzoni del film.\nOltre all'\u00abavvolgente\u00bb colonna sonora di Nicola Piovani, nel film si ascoltano alcune canzoni: "}
{"id": "2523743", "revid": "25884", "url": "https://it.wikipedia.org/wiki?curid=2523743", "title": "E-mu Systems Emulator II", "text": ""}
{"id": "2523744", "revid": "31886", "url": "https://it.wikipedia.org/wiki?curid=2523744", "title": "Ciclabile del Canale Vacchelli", "text": "La ciclabile del Canale Vacchelli \u00e8 un percorso ciclo-pedonale di 36 chilometri di sviluppo che si snoda lungo il canale Vacchelli.\nStoria.\nMalgrado fosse gi\u00e0 presente e ampiamente utilizzata dagli appassionati la strada consortile lungo l'alzaia del canale Vacchelli, l'idea di rendere ciclabile il tracciato con sistemazione del fondo e posa di adeguata segnalatica prese avvio nel 1998, quando il \"Piano Territoriale di Coordinamento Provinciale\" sviluppava studi ed approfondimenti per la realizzazione di piste ciclabili in Provincia di Cremona. Nel 2001 l'opera fu inclusa nel programma triennale delle opere pubbliche preventivando un costo di 1.500 milioni di lire.\nL'iter non fu breve e la Giunta provinciale approv\u00f2 il progetto dell'architetto Barbara Armanini nel 2003 preventivando un costo di 815.000 euro, seguito dai pareri concordi del \"Consorzio Incremento Irrigazioni\", degli enti locali e della Soprintendenza. I lavori furono appaltati nel corso dell'anno e completati nell'inverno 2003/2004.\nObiettivi.\nL'obiettivo del progetto \u00e8 stato quello di creare un corridoio ecologico che unisse i parchi Adda Sud, Serio e Oglio Nord, nonch\u00e9 i parchi sovracomunali del Moso e del Tormo, oltre che valorizzare le notevoli opere ingegneristiche ed architettoniche presenti lungo l'asta del canale.\nPercorso.\nLe sue estremit\u00e0 sono le opere di presa del canale presso Marzano (non lontano da Spino d'Adda, ma gi\u00e0 in provincia di Lodi) e le Tombe Morte di Genivolta. Il fondo \u00e8 per la maggior parte naturale, prevalentemente in ghiaia, salvo l'attraversamento di Crema.\nDa Spino d'Adda a Crema.\nIl tracciato segue parallelamente il canale Vacchelli, ora in sponda destra ora in sponda sinistra secondo i casi. Dopo le opere di presa entra nel territorio di Spino d'Adda; e prosegue a sud dell'abitato di Nosadello e di seguito intersecando la strada provinciale CRSP exSS472, senza protezione. Poco oltre la pista lambisce il santuario della Madonna delle Assi a Monte Cremasco. Dopo l'incrocio con la strada provinciale CRSP 90 il canale e la parallela pista ciclabile attraversano l'area agricolo-naturalistica del Moso, fino in prossimit\u00e0 della zona industriale di Cremosano. \nIn questo tratto, nei pressi della propriet\u00e0 dell'azienda faunistica venatoria del Moso, durante il periodo della caccia tra ottobre - gennaio, \u00e8 interdetto il passaggio ai pedoni e ciclisti, ad eccezione di marted\u00ec e venerd\u00ec.\nQui il percorso abbandona il canale ed \u00e8 necessario sfruttare le piste cittadine di Crema, con il percorso ciclabile non sempre segnalato da adeguata segnaletica. Dalla zona industriale di Cremosano si scende lungo la pista ciclabile che corre parallela alla strada provinciale CRSP 2 fino a via Indipendenza. Qui si percorre, a sinistra, la pista ciclopedonale fino al sottopasso ferroviario di via Gaeta. Si prosegue lungo via Gaeta in promiscuit\u00e0 col traffico cittadino, oppure sfruttando per un buon tratto la pi\u00f9 tranquilla via Gorizia che si snoda in sponda sinistra del canale Vacchelli nuovamente raggiunto. Quindi si giunge alla pista ciclopedonale di viale Santa Maria della Croce che permette di scendere fino a piazzale Rimembranze ed accedere seguendo i vari attraversamenti pedonali al ponte sul fiume Serio.\nDa Crema a Genivolta.\nAppena al termine del ponte che va percorso sulla passerella settentrionale, si accede ad una laterale di via Cadorna che, dopo aver sottopassato il ponte ferroviario giunge di nuovo al canale Vacchelli cui ci si avvicina con una breve rampa. Il percorso prosegue fino oltre il quartiere di San Bernardino, dopo l'abitato la pista abbandona di nuovo il canale per permettere di attraversare con tranquillit\u00e0 la trafficata SPCR exSS235, sfruttando il sottopasso costruito nella primavera 2009 e proseguendo sulla pista ciclabile fino a Vergonzana. Qui, attraversata la strada provinciale in prossimit\u00e0 di una ciminiera, residuo di un'antica fornace, si perviene di nuovo al canale Vacchelli.\nLa pista si lascia da parte gli abitati di Izano e Salvirola per poi entrare in territorio di Fiesco sfiorando la cascina Campazzo. Proseguendo in prossimit\u00e0 delle cascine di Trigolo Colombara Nuova e Colombara del Bosco. Presso la cascina Castelletto iniziano i pannelli sinottici installati nell'ambito dell'iniziativa Il territorio come ecomuseo. Si giunge, infine, alle Tombe Morte intersecando la Ciclabile delle Citt\u00e0 Murate e potendo proseguire, eventualmente, lungo la Ciclabile dei Navigli."}
{"id": "2523749", "revid": "1372820", "url": "https://it.wikipedia.org/wiki?curid=2523749", "title": "Olympiakos Syndesmos Filathlon Pireos (pallanuoto)", "text": "\u00c8 la sezione di pallanuoto dell'Olympiakos, polisportiva della citt\u00e0 del Pireo. Ha vinto 2 Coppe dei Campioni, 1 Supercoppa Europea, 35 scudetti, 22 Coppe nazionali e 2 Supercoppe nazionali. \u00c8 la prima squadra nella storia della pallanuoto e l'unica squadra greca ad aver vinto il grande slam (Campionato, Coppa nazionale, Coppa dei Campioni e Supercoppa Europea) nella stagione 2001-02. Ha anche una squadra femminile che ha vinto 2 Coppe dei Campioni, (2015 e 2021), 1 Coppa LEN (2014), 1 Supercoppa Europea (2015), 12 scudetti (1995, 1998, 2009, 2011, 2014, 2015, 2016, 2017, 2018, 2019, 2020, 2021) e 3 Coppe nazionali. Ha una rivalit\u00e0 con l'Ethnikos, l'altra principale squadra di pallanuoto della citt\u00e0 del Pireo.\nIl successo europeo.\nNel 2002 l'Olympiakos ha conquistato la Coppa dei Campioni a Budapest: in semifinali i greci superarono lo Jug Dubrovnik, vendicando cos\u00ec la sconfitta patita un anno prima nella finalissima, e poi sconfissero i padroni di casa dell'Honv\u00e9d. L'allenatore era Zolt\u00e1n K\u00e1s\u00e1s, campione mondiale con la Nazionale nel 1973 a Belgrado e padre di Tam\u00e1s, semifinalista in quella occasione con il Posillipo.\nQuesta la squadra campione d'Europa:\nThemis Chatzis, Theodoros Chatzitheodorou, Nikolaos Deligiannis, Alexandros Gianniotis, Theodoros Kalakonas, Dimitrios Kravaritis, Arsenis Maroulis, Athanasios Platanitis, Georgios Psychos, Ioannis Thomakos, Petar Trbojevi\u0107, Ant\u014dn\u012bs Vlontak\u012bs, Gerasimos Voltyrak\u012bs. Allenatore: Zolt\u00e1n K\u00e1s\u00e1s."}
{"id": "2523752", "revid": "767487", "url": "https://it.wikipedia.org/wiki?curid=2523752", "title": "Year One", "text": "Year One \u00e8 una raccolta dei Give Up the Ghost, pubblicata nel 2003 da Bridge 9 Records e Reflections Records.\nIl disco ripropone due dei primi 7\" della band, \"American Nightmare\" e \"The Sun Isn't Getting Any Brighter\", alcune vecchie demo, una cover di \"Kick Out the Jams\" degli MC5 e versioni \"primitive\" poi apparse in \"Background Music\", oltre a due tracce \"live\"."}
{"id": "2523753", "revid": "1305772", "url": "https://it.wikipedia.org/wiki?curid=2523753", "title": "Cladonia perlomera", "text": "Cladonia perlomera Kristinsson (1970), \u00e8 una specie di lichene appartenente al genere Cladonia, dell'ordine Lecanorales.\nNon \u00e8 chiara l'etimologia del nome proprio di questa specie, che necessiterebbe anche di studi pi\u00f9 approfonditi sull'habitat e la diffusione.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato fresco. Rinvenuta su legni in via di putrefazione. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nIn Italia questa specie di Cladonia \u00e8 estremamente rara: \nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 non sono state identificate forme, sottospecie e variet\u00e0:"}
{"id": "2523756", "revid": "287204", "url": "https://it.wikipedia.org/wiki?curid=2523756", "title": "Charles Duchaussois", "text": "Il suo romanzo autobiografico \"Flash ou le Grand Voyage\" (1971), Libraire Arth\u00e8me Fayard (traduzione italiana di Ferruccio Voglino: \"Flash. Katmandu il grande viaggio\", SEI, Torino, 1972 ISBN 8805053392) \u00e8 stato un grande successo editoriale.\nBiografia.\nAll'et\u00e0 di 4 mesi ed otto giorni, una mattina del 1940, Charles Duchaussois perse un occhio a causa di una scheggia di bomba.\nSiamo nel 1969, all'inizio della fine del movimento hippie, quando il sogno di pace e amore sta finendo e agli psichedelici si sta sostituendo l'ombra delle droghe pesanti. Da Marsiglia a Beirut, da Istanbul a Bagdad, in battello, a piedi, in auto, Charles a poco a poco si avvicina a Kathmandu, un tempo paradiso della canapa ma ora invasa dall'eroina e dagli ex-hippie. \nIl viaggio inizia, quasi per caso, in Libano, con il traffico d'armi e la raccolta dell'hashish. L'arrivo sar\u00e0 Kathmandu, attraverso un percorso che sar\u00e0 al tempo stesso una mobilit\u00e0 geografica e un viaggio alla scoperta dei pericoli delle droghe pesanti, perch\u00e9 \u00e8 di questo che ci parla Charles Duchaussois nel suo memoir."}
{"id": "2523757", "revid": "92723", "url": "https://it.wikipedia.org/wiki?curid=2523757", "title": "Tropo (filosofia)", "text": "Il termine tropo (dal greco \u03c4\u03c1\u03cc\u03c0\u03bf\u03c2 tr\u00f3pos, derivato da tr\u00e9p\u014d, \u00abvolgo, trasferisco\u00bb) \u00e8 stato introdotto, in filosofia da Aristotele per indicare i vari modi del sillogismo e ripreso con significato diverso nell'ambito della tradizione scettica, da un gruppo di filosofi detti neo-pirroniani (o \"\"veri scettici\") (attivi fra il I e II secolo d.C.) per classificare situazioni contraddittorie, o anche solo controverse, in cui le difformit\u00e0 di opinione comportano la sospensione del giudizio gi\u00e0 teorizzata in modo sistematico per la prima volta dall'Accademia media platonica (attiva dal III secolo a.C. al I secolo a.C.).\nA ben vedere il lemma tropo ha un significato assimilabile al concetto aristotelico di accidente , specialmente diffuso nella scolastica medioevale, che sta ad indicare la caratteristica che appartiene a un ente in modo non sostanziale e quindi, essendo soggetta al divenire, di mutevole e incerta conoscenza .\nPi\u00f9 propriamente, con il termine tropi sono indicati i \"percorsi\" confutativi che \"conducono\" a situazioni contrastanti in cui \u00e8 praticabile unicamente la sospensione di ogni dichiarazione di conoscenza; si tratta pertanto, in senso pi\u00f9 ampio, delle cause fondamentali che impediscono l'assenso a qualunque tipo di verit\u00e0 basata sull'esperienza sensibile e quindi la costruzione di un sapere autentico.\nL'elencazione dei tropi ci \u00e8 riportata da Sesto Empirico, che arriva ad enumerarne diciassette, di cui i primi dieci derivanti dalla classificazione proposta da Enesidemo:\nA questi dieci tropi Sesto Empirico ne aggiunger\u00e0 cinque, riferibili all'opera di scettici pi\u00f9 recenti rispetto a Enesidemo.Diogene Laerzio invece attribuisce questi ulteriori 5 tropi ad Agrippa :\nSesto Empirico ne menziona infine ulteriori due, attribuiti ad altri scettici , che sussumono tutti gli altri:\nI tropi dimostrano, secondo gli scettici, che non si pu\u00f2 affermare nulla di definitivo e certo relativamente alla conoscenza e al comportamento dell'uomo. Enesidemo mette infatti in rilievo le differenze che sussistono tra gli esseri viventi, tra i regimi politici, tra i diversi comportamenti morali, tra le costumanze, tra le leggi, e afferma che i sensi umani sono contingenti, che la conoscenza viene condizionata da molte cose esteriori quali le distanze, le grandezze, i movimenti e oltre a ci\u00f2 dal fatto che non si trovano nelle medesime condizioni di esistenza i giovani e gli anziani, quelli che sono svegli e quelli che dormono, concludendo che l'uomo non ha percezione di nulla di certo e sicuro. Infatti a suo avviso tutto \u00e8 relativo e il sapiente non pu\u00f2 far altro che astenersi da ogni giudizio definitivo, sospendendolo in attesa di arrivare a una conoscenza pi\u00f9 chiara. "}
{"id": "2523759", "revid": "2153076", "url": "https://it.wikipedia.org/wiki?curid=2523759", "title": "She Wolf (album)", "text": "She Wolf \u00e8 l'ottavo album in studio della cantante colombiana Shakira, pubblicato nel 2009 dalla Epic Records.\nTerzo album in lingua inglese, il disco \u00e8 uscito il 9 ottobre in Italia, Germania, Irlanda e Svizzera, tra il 12 e il 16 ottobre in altri paesi europei e nel novembre 2009 negli Stati Uniti. Per la sua realizzazione la cantante ha collaborato con diversi produttori tra cui Pharrell Williams, John Hill e Wyclef Jean (produttore della celebre hit \"Hips Don't Lie\"). Delle 12 tracce dell'album, le ultime tre sono versioni in lingua spagnola.\nNel 2010 l'album \u00e8 stato riproposto con l'aggiunta della hit internazionale \"Waka Waka (This Time for Africa)\", colonna sonora dei mondiali di calcio in Sudafrica. In seguito a tale pubblicazione, il disco \u00e8 rientrato nella classifica degli album pi\u00f9 venduti in Italia in prima posizione, venendo certificato disco di platino per le oltre 60.000 copie vendute.\nIl singolo trainante dell'album prende nome dall'album stesso, \"She Wolf\" (\"Loba\" \u00e8 la versione in lingua spagnola del singolo).\nDescrizione.\nCon questo album Shakira abbandona il sound pop latino che l'aveva resa celebre per sperimentare stili musicali differenti: l'album \u00e8 un mix di elettropop e dancehall con qualche tocco orientale. Parlando dell'album, Shakira ha detto: \u00c8 molto elettronico e orientato alla dance music e alla musica da club. \u00c8 stato creato per far divertire la gente e farle dimenticare i suoi problemi\" dice Shakira.\nIn un'intervista rilasciata al quotidiano \"El Universal\", Shakira menzion\u00f2 9 delle 12 canzoni che appaiono nella tracklist finale dell'album assieme ad altre due inedite: una in inglese, intitolata \"Send Me an Angel\", e una in spagnolo, \"Devoci\u00f3n\" (in collaborazione con Gustavo Cerati). La canzone \"Devoci\u00f3n\" far\u00e0 poi parte dell'album successivo della cantante, \"Sale el Sol\".\nIn un'intervista su MTV, Shakira ha dichiarato che la sua canzone preferita dell'album \u00e8 \"Men in this Town\", anche se, per volere della sua casa discografica, non \u00e8 stata pubblicata come singolo. Il brano \"Good Stuff\" viene utilizzato a partire da ottobre 2010 nello spot per la promozione dei nuovi modelli della serie \"Seat Ibiza\" e \"Seat Leon\" che prendono il nome Good Stuff proprio dal brano dell'album di Shakira.\nProduzione.\nShakira \u00e8 stata coinvolta in ogni fase della produzione dell'album. Ha speso pi\u00f9 di un anno a scrivere canzoni: per la produzione dell'album furono realizzati pi\u00f9 di 60 brani tra i quali poi sono stati accuratamente selezionati quelli per l'album.\nShakira ha dichiarato al magazine \"Rolling Stone\" che l'album \u00e8 stato registrato da Gustavo Celis in diverse sessioni da dodici ore al giorno, principalmente alle Bahamas, con la collaborazione di John Hill, Pharrell Williams e altri. Il lavoro eseguito in quel periodo l'ha aiutata a trasformare il suo sound pop latino, tipico di \"Hips Don't Lie\", in qualcosa di pi\u00f9 ballabile.\nShakira ha lavorato anche con Timbaland per la produzione del secondo singolo destinato al mercato statunitense, \"Give It Up to Me\", registrato inizialmente per l'album del produttore, Shock Value II. \"Rolling Stone\" conferm\u00f2 che inizialmente la canzone comprendeva Timbaland rappare, ma le sue strofe furono poi cantate da Flo Rida e infine da Lil Wayne. La decisione di Shakira di entrare nel progetto caus\u00f2 il posticipo della pubblicazione dell'album negli Stati Uniti.\nPubblicazione.\nIl sito ufficiale di Shakira annunci\u00f2 che l'album sarebbe stato pubblicato nell'ottobre del 2009 con una predominanza di canzoni in inglese, e annunci\u00f2 anche la pubblicazione a fine 2010 di un successivo album interamente in spagnolo, \"Sale el Sol\"\nIl primo singolo dell'album inglese \u00e8 \"She Wolf\", scritto da Shakira e John Hill. La versione spagnola, \"Loba\", viene diffusa il 29 giugno del 2009, mentre \"She Wolf\" viene ascoltata la prima volta il 13 luglio su Z100 e KIIS-FM.\nIl 14 luglio \"She Wolf\" e \"Loba\" sono state rese disponibili per il download su iTunes. Il secondo singolo estratto dall'album \u00e8 \"Did It Again\" in Europa, mentre \u00e8 stato scelto \"Give It Up to Me\" per gli Stati Uniti. Il terzo singolo (quarto in totale) \u00e8 \"Gypsy\", trasmessa dalle radio italiane dalla terza settimana di febbraio, mentre per il mercato latino la sua versione spagnola, \"Gitana\".\nIn Argentina, Colombia e altri paesi spagnoli, l'album \u00e8 stato ripubblicato il 22 marzo 2010 con contenuti extra, come la versione spagnola di \"Gypsy\" e diversi remix.\nIn Italia, il 15 giugno \u00e8 stato pubblicato un box speciale contenente l'album \"She Wolf\" e il CD singolo di \"Waka Waka (This Time for Africa)\". Il singolo, scelto come inno dei mondiali di calcio in Sudafrica, ha un successo tale da permettere al disco di raggiungere la prima posizione tra gli album pi\u00f9 venduti, mai raggiunta prima di allora.\nSecondo FIMI, \"She Wolf\" \u00e8 stato il 17\u00ba album pi\u00f9 venduto in Italia nel 2010.\nDate di pubblicazione.\n\"She Wolf\" \u00e8 stato concepito dalla stessa Shakira il 9 ottobre 2009 in alcuni Paesi europei, mentre negli Stati Uniti e in Canada \u00e8 stato pubblicato con un mese di posticipo, perch\u00e9 Shakira, per approntare l'album \"She Wolf\" anche in Nord America, ha lavorato per tutto ottobre alla produzione e registrazione del secondo singolo destinato al mercato statunitense, ovvero \"Give It Up To Me\"."}
{"id": "2523768", "revid": "767487", "url": "https://it.wikipedia.org/wiki?curid=2523768", "title": "Juliette and the New Romantiques", "text": "Juliette and the New Romantiques sono un gruppo musicale statunitense con alla voce l'attrice Juliette Lewis. Il gruppo \u00e8 nato dalle ceneri del precedente gruppo della sua leader i Licks.\nJuliette and the New Romantiques hanno pubblicato il loro album d'esordio Terra Incognita il 1\u00ba settembre 2009."}
{"id": "2523771", "revid": "121216272", "url": "https://it.wikipedia.org/wiki?curid=2523771", "title": "Supercavitazione", "text": "La supercavitazione \u00e8 una tecnica che permette di utilizzare gli effetti dell'ordinaria cavitazione per creare una bolla di gas all'interno di un liquido, permettendo ad un oggetto di viaggiare ad altissima velocit\u00e0 all'interno del liquido stesso, rimanendo per\u00f2 completamente avvolto dalla bolla di gas. La bolla riduce drasticamente la resistenza dell'oggetto, permettendogli di raggiungere velocit\u00e0 impossibili da ottenere con una normale tecnica di navigazione. Occorre considerare che la resistenza incontrata da un oggetto in un gas \u00e8 molto inferiore a quella riscontrata in un liquido.\nDescrizione.\nQuando in un liquido la pressione statica \u00e8 minore della relativa tensione di vapore, avviene una transizione di fase e il liquido passa in fase gassosa sotto forma di bolle. Questo fenomeno \u00e8 detto cavitazione. In genere la cavitazione \u00e8 dannosa e da evitare nelle applicazioni fluidodinamiche: genera rumore, diminuzione di efficienza degli oggetti coinvolti ed erosione delle superfici a contatto. \nLa supercavitazione \u00e8 utilizzata da alcuni siluri superveloci. Un siluro a supercavitazione \u00e8 progettato per generare appositamente queste bolle di gas: l'estremit\u00e0 anteriore del siluro ha forma piatta con bordi sagomati. Quando l'oggetto raggiunge la velocit\u00e0 dell'ordine di (162 Km/h, cio\u00e8 circa 87 nodi) l'estremit\u00e0 piatta deflette l'acqua, che, incontrando a valle dell'estremit\u00e0 una pressione inferiore alla sua tensione di vapore, passa in fase gassosa dando origine ad una bolla di gas attorno alla punta del siluro. Aumentando ulteriormente la velocit\u00e0 ed iniettando gas di altra origine \u00e8 possibile far crescere la bolla gassosa fino a ricoprire l'intero siluro.\nUn'arma che utilizza questa tecnica \u00e8 il siluro russo VA-111 Shkval.\nLimitazione.\nSino a poco tempo fa, il limite dei siluri a supercavitazione era costituito dal fatto che la loro direzione, una volta lanciati, non potesse pi\u00f9 essere modificata, contrariamente a quanto avviene con i normali siluri filoguidati. Recentemente per\u00f2, ad opera soprattutto di alcune aziende europee, si sta riuscendo ad ovviare a tale inconveniente: il \"naso\" del siluro (che, oltre a favorire la supercavitazione, con la sua forma piatta la incentiva tramite l'espulsione nella bolla di parte dei gas di scarico del propulsore grazie ad appositi condotti) pu\u00f2 essere orientato grazie a un attuatore, permettendo cos\u00ec la modifica della traiettoria anche dopo il lancio."}
{"id": "2523773", "revid": "228587", "url": "https://it.wikipedia.org/wiki?curid=2523773", "title": "Milestone", "text": ""}
{"id": "2523774", "revid": "938", "url": "https://it.wikipedia.org/wiki?curid=2523774", "title": "Olena Anatolijivna Antonova", "text": ""}
{"id": "2523776", "revid": "938", "url": "https://it.wikipedia.org/wiki?curid=2523776", "title": "Jurij Hryhorovy\u010d Bilonoh", "text": ""}
{"id": "2523781", "revid": "86599", "url": "https://it.wikipedia.org/wiki?curid=2523781", "title": "Friederich Wilhelm Gustav Sp\u00f6rer", "text": "Friederich Wilhelm Gustav Sp\u00f6rer \u00e8 noto per i suoi studi sulle macchie solari e sui loro cicli: in questo campo il suo nome \u00e8 ricordato spesso assieme a quello di Edward Walter Maunder. \nBiografia.\nSp\u00f6rer si \u00e8 laureato all'Universit\u00e0 di Berlino nel 1843, dopo la laurea ha lavorato all'Osservatorio di Berlino\nper due anni, in seguito ha insegnato per ventotto anni in scuole secondarie superiori, per la maggior parte del tempo ad Anklam. Ha avuto sette figli.\nAttivit\u00e0 scientifica.\nContemporaneamente all'insegnamento si dedicava all'osservazione delle macchie solari che studi\u00f2 per un periodo di 32 anni. Sp\u00f6rer fu il primo a notare un prolungato periodo, compreso tra il 1645 e il 1715, durante il quale apparvero poche macchie solari, questo periodo \u00e8 stato chiamato minimo di Maunder. La relazione che lega lo spostamento della latitudine di apparizione sulla superficie solare delle macchie solari durante il ciclo solare, fu scoperta dall'astronomo inglese Richard Christopher Carrington nel 1861 ma \u00e8 chiamata legge di Sp\u00f6rer in quanto Sp\u00f6rer estese e miglior\u00f2 il lavoro di Carrington.\nDal 1874 cominci\u00f2 a lavorare all'Osservatorio astronomico di Potsdam. Nel 1886 divenne socio della Royal Astronomical Society e nel 1889 divenne membro straniero della Societ\u00e0 degli spettroscopisti italiani, oggi Societ\u00e0 Astronomica Italiana (SAIT).\nRiconoscimenti.\nNel 1885 gli fu assegnata il premio Valz dell'Istituto di Francia.\nGli \u00e8 stato dedicato un cratere sulla Luna: il cratere Sp\u00f6rer ha un diametro di 27\u00a0km.\nIl periodo di ridotta attivit\u00e0 solare compreso tra il 1420 e il 1570 \u00e8 stato chiamato minimo di Sp\u00f6rer in riconoscimento del grande contributo apportato da Sp\u00f6rer alla conoscenza delle variazioni periodiche e aperiodiche del Sole.\nLa relazione che lega lo spostamento della latitudine di apparizione delle macchie solari sulla superficie solare, sebbene scoperta da Richard Christopher Carrington \u00e8 stata chiamata legge di Sp\u00f6rer in suo onore."}
{"id": "2523783", "revid": "938", "url": "https://it.wikipedia.org/wiki?curid=2523783", "title": "Serhij Nazarovy\u010d Bubka", "text": ""}
{"id": "2523785", "revid": "938", "url": "https://it.wikipedia.org/wiki?curid=2523785", "title": "Ivan Tarasovy\u010d He\u0161ko", "text": ""}
{"id": "2523786", "revid": "938", "url": "https://it.wikipedia.org/wiki?curid=2523786", "title": "Denys Serhijovy\u010d Jur\u010denko", "text": ""}
{"id": "2523787", "revid": "938", "url": "https://it.wikipedia.org/wiki?curid=2523787", "title": "Serhij Petrovy\u010d Lebid'", "text": ""}
{"id": "2523788", "revid": "486946", "url": "https://it.wikipedia.org/wiki?curid=2523788", "title": "Iryna Anatolijivna Li\u0161\u010dyns\u02b9ka", "text": ""}
{"id": "2523790", "revid": "599013", "url": "https://it.wikipedia.org/wiki?curid=2523790", "title": "Dermival Almeida Lima", "text": ""}
{"id": "2523792", "revid": "339392", "url": "https://it.wikipedia.org/wiki?curid=2523792", "title": "Charles Fabi\u00e1n Figueirido Santos", "text": ""}
{"id": "2523793", "revid": "74801", "url": "https://it.wikipedia.org/wiki?curid=2523793", "title": "Circondario della Weinstra\u00dfe Meridionale", "text": "Il circondario della Weinstra\u00dfe Meridionale (in tedesco Landkreis S\u00fcdliche Weinstra\u00dfe) \u00e8 un circondario (\"Landkreis\") della Renania-Palatinato, in Germania.\nComprende 3 citt\u00e0 e 72 comuni.\nLa sede amministrativa si trova nella citt\u00e0 extracircondariale di Landau in der Pfalz. Il centro maggiore \u00e8 Herxheim bei Landau/ Pfalz."}
{"id": "2523794", "revid": "647919", "url": "https://it.wikipedia.org/wiki?curid=2523794", "title": "Circondario della S\u00fcdliche Weinstra\u00dfe", "text": ""}
{"id": "2523795", "revid": "647919", "url": "https://it.wikipedia.org/wiki?curid=2523795", "title": "Landkreis S\u00fcdliche Weinstra\u00dfe", "text": ""}
{"id": "2523799", "revid": "74801", "url": "https://it.wikipedia.org/wiki?curid=2523799", "title": "Tipperary", "text": "Tipperary (in irlandese: \"Tiobraid \u00c1rann\", letteralmente \"il pozzo di Arra\") \u00e8 una cittadina nella parte sud-occidentale della contea di Tipperary, in Irlanda. Il nome \"Tipperary\" deriva da un pozzo da cui nasce il fiume Arra.\nLa cittadina \u00e8 talvolta erroneamente ritenuta il capoluogo dell'omonima contea, pur non essendolo mai stata: invece ospita il \"Tipperary Racecourse\". Le contee di North Tipperary e South Tipperary hanno come capoluoghi rispettivamente Nenagh e Clonmel. Storicamente Tipperary fu un mercato di una qualche importanza e oggi \u00e8 sede di industrie lattiere, impegnate nella produzione di burro.\nStoria.\nLa cittadina \u00e8 stata fondata nel Medioevo e divenne un centro popolato durante il regno di Giovanni Senzaterra. Le sue antiche fortificazioni sono oggi scomparse, ma il centro urbano \u00e8 caratterizzato da un antico insediamento con larghe strade che si irradiano a partire da una via maestra (\"Main Street\"). Sulla stessa Main Street si affacciano due monumenti notevoli: una statua in bronzo del poeta Charles Kickham e un'altra statua commemorativa dei patrioti irlandesi noti come i martiri di Manchester.\nIl primo episodio della Guerra d'indipendenza irlandese ebbe luogo presso la cava di Solloghead Beg il 19 gennaio 1919 quando Dan Breen e Se\u00e1n Treacy guidarono un gruppo di volontari in un attacco ai membri della Royal Irish Constabulary che stavano trasportando gelignite.\nCultura.\nLa canzone.\nLa cittadina \u00e8 il tema di \"It's a Long, Long Way to Tipperary\", una canzone inglese divenuta famosa durante la prima guerra mondiale e scritta da Harry Williams e da Jack Judge per ricordare la cittadina irlandese di Tipperary, patria dei nonni di quest'ultimo.\nInfrastrutture e trasporti.\nIl territorio di Tipperary \u00e8 solcato da due linee ferroviarie statali: la Dublino\u2012Cork e la Limerick\u2013Rosslare. Due sono le stazioni a servizio del paese: quella omonima, posta sulla Limerick\u2013Rosslare, e Limerick Junction, situata nel punto in cui le due linee ferroviarie si incrociano a raso."}
{"id": "2523802", "revid": "149727", "url": "https://it.wikipedia.org/wiki?curid=2523802", "title": "Arzheim", "text": ""}
{"id": "2523803", "revid": "149727", "url": "https://it.wikipedia.org/wiki?curid=2523803", "title": "Dammheim", "text": ""}
{"id": "2523804", "revid": "149727", "url": "https://it.wikipedia.org/wiki?curid=2523804", "title": "Godramstein", "text": ""}
{"id": "2523806", "revid": "149727", "url": "https://it.wikipedia.org/wiki?curid=2523806", "title": "M\u00f6rlheim", "text": ""}
{"id": "2523807", "revid": "149727", "url": "https://it.wikipedia.org/wiki?curid=2523807", "title": "M\u00f6rzheim", "text": ""}
{"id": "2523809", "revid": "149727", "url": "https://it.wikipedia.org/wiki?curid=2523809", "title": "Queichheim", "text": ""}
{"id": "2523810", "revid": "149727", "url": "https://it.wikipedia.org/wiki?curid=2523810", "title": "Wollmesheim", "text": ""}
{"id": "2523816", "revid": "1306893", "url": "https://it.wikipedia.org/wiki?curid=2523816", "title": "Harsiesi", "text": "Harsiesi era la versione greca della divinit\u00e0 egizia \"Hor sa Iset\" ossia \"Horo figlio di Iside\", rappresentato trionfante e come forma sincretica di Horo giovane per cui inizialmente aveva il soprannone di \"Il giovane\".\nLa divinit\u00e0 era originaria di \"Khemmis\", vicino a Buto nel delta del Nilo e pur non essendo mai nominata nei \"Testi delle Piramidi\" era molto simile nelle caratteristiche ad Haroeris ma sar\u00e0 da questi superato, nella popolarit\u00e0 del culto, mantenendo comunque gli elementi fondamentali e originari della divinit\u00e0 Horo dell'antica triade Osiride-Iside-Horo.\nUn'altra forma sincretica di Harsiesi era \"Horo-Shed\" ossia \"Horo salvatore\", fanciullo che rappresenta l'infanzia e che fu identificato con Harsiesi ed Arpocrate solo durante la XVIII dinastia.\nNella mitologia simboleggiava il sole del mattino ed era spesso rappresentato nella cerimonia di apertura della bocca.\nNumerose immagini di Harsiesi si trovano nel tempio di Esna ove \u00e8 raffigurato insieme al dio Thot mentre purificano il sovrano con l'acqua del sacro fiume Nilo oppure mentre ricevono le offerte dal defunto.\nLo troviamo raffigurato anche nella tomba di Nefertari dove la regina \u00e8 condotta dal dio davanti a Ra-Harakhti ed Imentet entrambi assisi.\nBibliografia.\nKent R. Weeks - \"I tesori di Luxor e della Valle dei re\" - Ed. White Star - ISBN 8878441708&lt;br&gt;\nMario Tosi - \"Dizionario enciclopedico delle divinit\u00e0 dell'antico Egitto\" - Ed. Ananke - ISBN 8873250645"}
{"id": "2523818", "revid": "39224", "url": "https://it.wikipedia.org/wiki?curid=2523818", "title": "Vesyolye Ulybki", "text": ""}
{"id": "2523822", "revid": "287204", "url": "https://it.wikipedia.org/wiki?curid=2523822", "title": "Petar Mihtarski", "text": ""}
{"id": "2523829", "revid": "767487", "url": "https://it.wikipedia.org/wiki?curid=2523829", "title": "Jigsaw (Mike Stern)", "text": "Jigsaw \u00e8 il quarto album in studio del chitarrista statunitense Mike Stern. Fu pubblicato nel 1989 dalla Atlantic Records."}
{"id": "2523831", "revid": "298055", "url": "https://it.wikipedia.org/wiki?curid=2523831", "title": "Ned Banks", "text": ""}
{"id": "2523833", "revid": "287204", "url": "https://it.wikipedia.org/wiki?curid=2523833", "title": "Dernbach", "text": ""}
{"id": "2523841", "revid": "149727", "url": "https://it.wikipedia.org/wiki?curid=2523841", "title": "Circondario del M\u00fcritz", "text": ""}
{"id": "2523845", "revid": "1494169", "url": "https://it.wikipedia.org/wiki?curid=2523845", "title": "Waldhambach", "text": ""}
{"id": "2523852", "revid": "228587", "url": "https://it.wikipedia.org/wiki?curid=2523852", "title": "Odds or Evens", "text": "Odds or Evens \u00e8 il quinto album in studio del chitarrista statunitense Mike Stern. Fu pubblicato nel 1991 dalla Atlantic Records."}
{"id": "2523859", "revid": "123316187", "url": "https://it.wikipedia.org/wiki?curid=2523859", "title": "F\u00e9d\u00e9ration internationale f\u00e9line", "text": "La F\u00e9d\u00e9ration internationale f\u00e9line, o pi\u00f9 brevemente FIF\u00e9, \u00e8 una federazione dei registri felini (dove, per \"felini\" deve intendersi \"piccoli felini\") che opera in campo internazionale. Attualmente include 42 organizzazioni membri in 40 paesi tra Europa, Sud America e Asia.\nLa FIFe \u00e8 uno dei membri fondatori del World Cat Congress.\nStoria.\nLa federazione venne fondata ufficiosamente a Parigi nel 1949 da Margu\u00e9rite Ravel durante un incontro tra la \"F\u00e9d\u00e9ration F\u00e9line Fran\u00e7aise\", la \"Royal Cat Society of Flander\" e la \"Societ\u00e0 Felina Italiana\". Il nome originale era \"F\u00e9d\u00e9ration internationale f\u00e9line d'Europe\" (FIFE). Lo stesso, a Parigi, fu organizzata la prima esposizione felina della FIFe, alla quale furono iscritti pi\u00f9 di 200 gatti e allevatori, provenienti da Francia, Italia, Svizzera, Belgio e Paesi Bassi.\nLa prima assemblea generale della FIFE si tenne il 10 dicembre 1950 a Gand, Belgio, dove la federazione venne ufficializzata. Per l'occasione Margu\u00e9rite Ravel commission\u00f2 allo scultore Jean Martel una statuetta in arenaria rosa, a forma di gatto, che fu regalata a tutti i partecipanti.\nNegli anni la federazione si espanse considerevolmente e, nel 1972, vide l'ingresso del club brasiliano \"Clube Brasileiro do Gato\", per cui la denominazione europea fu abbandonata e l'acronimo venne cambiato in FIF\u00e9.\nAttivit\u00e0.\nLa federazione coordina a livello internazionale le associazioni gattofile nazionali e lavora a favore del benessere e la salute dei felini. I membri della FIFe seguono le stesse regole per quanto riguarda gli standard di razza dei gatti, l'allevamento, l'anagrafe felina, le competizioni, i giudici e la formazione di nuovi giudici.\nIl comitato direttivo \u00e8 composto da 6 membri, eletti tra le nazioni che fanno parte della federazione e coadiuvati da 5 commissioni:\nRazze feline riconosciute.\nIl sistema EMS\nLa FIFe riconosce 48 razze feline, suddivise in 4 categorie principali e identificate con tre lettere secondo il sistema EMS (\"Easy Mind System\"). L'EMS \u00e8 un codice alfanumerico elaborato dalla FIFe per identificare e descrivere la razza, il colore, il disegno del mantello e altre caratteristiche dei gatti, come la forma della coda o il colore degli occhi.\nOltre alle 48 razze riconosciute, la FIFe attribuisce un codice a tre lettere anche ai gatti appartenenti a razze non riconosciute, in fase di riconoscimento preliminare, riconosciute solo a livello nazionale e per i gatti meticci."}
{"id": "2523870", "revid": "1573940", "url": "https://it.wikipedia.org/wiki?curid=2523870", "title": "B\u00f6bingen", "text": "B\u00f6bingen \u00e8 un comune di 685 abitanti della Renania-Palatinato, in Germania.\nAppartiene al circondario (\"Landkreis\") della Weinstra\u00dfe Meridionale (targa S\u00dcW) ed \u00e8 parte della comunit\u00e0 amministrativa (\"Verbandsgemeinde\") di Edenkoben."}
{"id": "2523873", "revid": "21981", "url": "https://it.wikipedia.org/wiki?curid=2523873", "title": "Marat Abianov", "text": ""}
{"id": "2523876", "revid": "104458", "url": "https://it.wikipedia.org/wiki?curid=2523876", "title": "Freimersheim (Alzey-Worms)", "text": "Freimersheim \u00e8 un comune di 663 abitanti della Renania-Palatinato, in Germania.\nAppartiene al circondario (\"Landkreis\") di Alzey-Worms (targa AZ) ed \u00e8 parte della comunit\u00e0 amministrativa (\"Verbandsgemeinde\") di Alzey-Land."}
{"id": "2523878", "revid": "287204", "url": "https://it.wikipedia.org/wiki?curid=2523878", "title": "Hainfeld", "text": ""}
{"id": "2523879", "revid": "21981", "url": "https://it.wikipedia.org/wiki?curid=2523879", "title": "Arkadiy Belyi", "text": ""}
{"id": "2523881", "revid": "6923", "url": "https://it.wikipedia.org/wiki?curid=2523881", "title": "Splash Damage (azienda)", "text": "Splash Damage \u00e8 una azienda produttrice di videogiochi, fondata nel 2001 a Londra dai creatori di \"Quake 3 Fortress\", un mod per \"Quake 3 Arena\".\nStoria.\nInizialmente Splash Damage produce mappe per \"Quake 3\" destinate a tornei online trasmessi da alcune Web TV. A seguito del successo ottenuto dalla creazione, nel 2002, di una mappa per \"Return to Castle Wolfenstein\" basata sull'operazione Market Garden, id Software e Activision commissionano alla casa londinese delle mappe aggiuntive \"ufficiali\" che verranno pubblicate nella riedizione \"Gioco dell'anno\" di \"Castle Wolfenstein\". Lo stesso anno, le stesse compagnie le affideranno lo sviluppo di \"\", espansione stand-alone gratuita per il gioco multiplayer basata su \"Castle Wolfenstein\". \"Enemy Territory\" avr\u00e0 un grande successo, e diventer\u00e0 uno degli sparatutto in prima persona pi\u00f9 giocati online..\nNel giugno 2003 id Software fa realizzare da Splash Damage le mappe multiplayer per \"Doom 3\"; nello stesso periodo comincia lo sviluppo di \"\", seguito di \"Wolfenstein: Enemy Territory\" ma ambientato nell'universo di \"Quake\", che uscir\u00e0 nel 2007.\nIl 22 maggio 2008, Bethesda Softworks stringe un accordo di collaborazione con Splash Damage.\nIl primo lavoro, annunciato l'11 maggio 2009 \u00e8 \"Brink\", sparatutto in prima persona uscito nel 2011."}
{"id": "2523890", "revid": "121884194", "url": "https://it.wikipedia.org/wiki?curid=2523890", "title": "Giulio Ciotti", "text": "Carriera.\nGiulio Ciotti oltre alle due medaglie conquistate per l'Italia in manifestazioni internazionali, vanta anche 6 titoli di campione italiano assoluto (3 outdoor 2001/2002/2006 e 3 indoor 1999/2001/2010).\nPrestazioni.\nIl suo primato \u00e8 di 2,31 m, misura superata una prima volta nel 2006 a Viersen e uguagliata nel 2009 a Formia. Con tale misura \u00e8 posizionato al 3\u00ba posto assoluto nelle liste italiane di sempre della specialit\u00e0. Anche indoor vanta un 2,31 (del 2006) che lo pone al 2\u00ba posto delle liste italiane di tutti i tempi in sala."}
{"id": "2523891", "revid": "547034", "url": "https://it.wikipedia.org/wiki?curid=2523891", "title": "Adorno (famiglia)", "text": "Gli Adorno sono stati una famiglia patrizia e ducale di Genova, che diede alla Repubblica numerosi dogi. Estintasi nel 1634, i titoli, i feudi ed il cognome furono ereditati dalla famiglia Botta di Milano, che da allora si chiam\u00f2 Botta Adorno. La famiglia Botta \u00e8 attestata a partire dal 1298, con il capostipite Simone Botta, cittadino di Cremona. I Botta Adorno si estinsero nel 1882.\nStoria.\nOrigine.\nSecondo un'antica leggenda, riportata da Amedeo Pescio, questa famiglia ha origine da un nobile di origine tedesca, che nel XII secolo, venne in pellegrinaggio con molti altri pellegrini fino a Genova, perch\u00e9 credevano che sarebbero potuti arrivare in Terra Santa attraverso il mare, attendendo lo stesso prodigio che era accaduto a Mos\u00e8 nel Mar Rosso. Dopo giorni di lunghe attese, quasi tutti tornarono in Germania, mentre alcuni rimasero in Genova, tra cui questo nobile di nome Adorno. \u00c8 per\u00f2 pi\u00f9 probabile che la famiglia abbia avuto origine e tratto il nome dalla omonima borgata di Adorno, nei pressi di Taggia, nell'estrema riviera di Ponente; \u00e8 lungo la valle di Pasturezza, detta poi Vallechiara, che la famiglia inizi\u00f2 a possedere diverse abitazioni. Un primo ricordo del casato lo si trova in un documento notarile che riguarda Anna Felice vedova di Adorno, redatto il 12 gennaio 1186.\nLo stesso personaggio lo si trova anche in un altro documento notarile del 15 ottobre 1210; da questa coppia nascono Barisone e Pietro (1212), dal quale Barisone, derivano i rami successivi della famiglia. Essa nei primi tempi visse con profitto di mercatura, tanto da accumulare grandi ricchezze, che furono alla base della successiva potenza.\nSecondo alcuni storici, per Barisone si intendeva un soprannome(cognome)o un nome di battesimo. Alcuni presumono che tra questo Barisone Adorno e Barisone I re di Sardegna ci fosse una relazione di parentela.\nAltre notizie storiche su Barisone Adorno si hanno in Francia, nel monastero di Chiaravalle (poi prigione di stato), nel quale c'\u00e8ra una vetrata che ritraeva un cavaliere presentato da San Bernardo Abate di Chiaravalle al Papa Eugenio III nell'anno 1148, al ritorno della seconda crociata, con l'iscrizione del nome: Barisone Adorno.\nDagli alberi genealogici, questo Barisone Adorno(in alcuni atti notarili chiamato semplicemente Adorno) risulta essere terzo figlio di Barisone di Lacon Serra, Giudice di Arborea, poi re di Sardegna, e di Pelegrina Lacon Caller.\nAscesa.\nMolti sono i rami in cui si divise la casa Adorno, uno dei quali, quello dei Conti di Montegil, viss\u00e9 in Spagna. Conflu\u00ec, poi, in questa famiglia il vecchio casato dei Campanaro, dei quali Nicol\u00f2, nel secolo XIV, spos\u00f2 Margherita Adorno, figlia di Adornino di Guglielmo e sorella dei dogi Giorgio ed Antoniotto \"senior\", sostituendo ai suoi figli il cognome paterno con quello pi\u00f9 prestigioso della loro madre.\nAltri rami si stabilirono anche in Germania e in Sicilia, nelle citt\u00e0 di Messina, Siracusa e Palermo, fino alla sua estinzione nel 1846.\nA Messina gli Adorno godettero di nobilt\u00e0 nel periodo che va dal secolo XVI al secolo XVII; si ricorda il nobile Antonio Adorno che viene citato nella Mastra nobile del Mollica dell'anno 1600 nella lista XIV.\nUn altro ramo lo troviamo a Siracusa, appartenente al ceto borghese e insignito della carica senatoria, come rappresentante del ceto cittadino; a ricoprire questa carica fu Carmelo Adorno negli anni 1746, 1754 e 1757. Successivamente questa famiglia entr\u00f2 nella nobilt\u00e0 cittadina, e Giovanni Adorno ricopr\u00ec la carica di Senatore nell'anno 1796. A Siracusa ci furono altri Adorno, ma degno di ricordo \u00e8 Giorgio Adorno, patrizio genovese, cavaliere dell'Ordine di Malta, morto in Sicilia dopo il 18 settembre del 1565; questo Giorgio lasci\u00f2 una discendenza ancora residente in Siracusa che, successivamente si imparent\u00f2 con gli Avolio (ancora oggi si trovano testimonianze nella corte degli Avolio situata nell'isola di Ortigia). Altri discendenti ancora in vita si trovano a Floridia e Siracusa.\nRamo e personaggio storico ricollegabile al casato, ma senza fonti certe.\nLa famiglia nobile degli Adorni oriundi da Altino (Veneto), risale al X secolo, delle cronache antiche fanno risalire la costruzione della chiesa di San Barnaba apostolo di Venezia, all'anno 936, proprio da questa famiglia.\nUn altro personaggio di cui si sa poco \u00e8 Aimone Adorno, conte del Palazzo di Breme, che nel 964, insieme ad Arduino Marchese di Torino, caccia i Saraceni che si erano accampati nelle terre del Monferrato.\nTitoli.\nGli Adorno sono stati principi di Chio (re e despoti alla greca), marchesi di Pallavicino, Borgo, Busalla, Borgo Fornari e Pietra, Marchesi e conti di Silvano D'Orba Superiore ed Inferiore, conte di Rondinaria, conti di Castelletto D'Orba, San Fili, Rende, Tenda, baroni di Caprarica di Lecce, di Montanto, Guardia degli Oltremontani, Corthuy, Eilekins, signori di Grimault, Saint Tropez, Serravalle Scrivia, della Valle Arroscia, San Remo, Taggia, Poggiardo, Ghendbrugge, Ronsele, signori di Gerusalemme di Santa Caterina del Monte Sinai e molti altri feudi. I dogi ebbero trattamento di serenissimi principi.\nFurono \"principi serenissimi\", perch\u00e9 sin dal 1357, da molti documenti ufficiali, si nota che i dogi genovesi erano chiamati, da vari pontefici, signori d'italia, principi e repubbliche, \"Serenissimi e Gloriosi Principi\". Nel XV secolo, il Consiglio lateranense, nomina le Signorie di Venezia e di Genova, col titolo di Serenissime. Un altro trattamento che i Serenissimi Principi, Dogi di Genova avevano, eebbero fu quello di \"Altezza\" ed \"Altezza Serenissima\"; in precedenza il trattamemto loro riservato era quello di \"Eccelso\", di \"Illustrissimo\" ed \"Eccellentissimo\".\nVarianti del cognome.\nNel Medioevo, si poteva trovare un cognome appartenente alla medesima famiglia al femminile, al maschile o al plurale: femminile se ci si riferiva alla famiglia o a una donna della famiglia (la famiglia Adorna di Genova o la Marchesa Maddalena Adorna); maschile ci si riferiva agli uomini (principe Antoniotto Adorno, principe Raffaele Adorno); plurale maschile se ci si riferiva a tutti i componenti della famiglia, maschi e femmine (gli Adorni di Genova). Altra variazione riscontrata erano i diminutivi e gli accrescitivi; cos\u00ec hanno avuto origine le varianti Adornetto, Adornetti, Adornato."}
{"id": "2523892", "revid": "599013", "url": "https://it.wikipedia.org/wiki?curid=2523892", "title": "Bornheim", "text": ""}
{"id": "2523893", "revid": "31886", "url": "https://it.wikipedia.org/wiki?curid=2523893", "title": "Piattaforma carbonatica", "text": "Con il termine piattaforma carbonatica si intende, in sedimentologia e in biologia, un'area situata in ambiente marino o lacustre, caratterizzata da un rilievo topografico pi\u00f9 o meno accentuato e da un'elevata produzione di materiale carbonatico autoctono di origine prevalentemente biogenica, derivato dall'accumulo di parti dure di organismi a scheletro calcareo oppure dalla precipitazione di carbonato indotta dall'attivit\u00e0 di organismi viventi.\nDefinizione.\nIl termine deriva dalla morfologia generalmente tabulare di questi corpi geologici e dal fatto che i sedimenti componenti sono carbonatici.\nUna piattaforma carbonatica \u00e8 un complesso molto articolato, che comprende diversi ambienti.\nI termini piattaforma carbonatica e \"Barriera corallina\" (\"reef\") non sono sinonimi. Una barriera corallina \u00e8 una scogliera bio-costruita e costituisce una parte della piattaforma carbonatica: tipicamente la sua fascia marginale esterna (pi\u00f9 o meno estesa). Un esempio di piattaforma sviluppata lungo una costa continentale, in cui la parte di \"reef\" \u00e8 molto estesa, \u00e8 la Grande Barriera Corallina australiana.\nD'altro canto, sono esistiti nella storia geologica complessi di piattaforma carbonatica privi di un vero e proprio \"reef\" (esempi molto studiati sono le piattaforme del Triassico, molto diffuse nelle Dolomiti e in tutte le Alpi meridionali). Anzi, i complessi di reef sono presenti in realt\u00e0 solo in alcuni periodi della storia della terra.\nDescrizione.\n\u00c8 importante sottolineare che, mentre tutti gli altri tipi di sedimento si accumulano passivamente sotto l'azione degli agenti atmosferici, i sedimenti di piattaforma carbonatica (essendo strettamente legati all'attivit\u00e0 biologica) \"crescono\" attivamente. Quindi in questo caso la biocenosi (la comunit\u00e0 degli organismi viventi) \u00e8 strettamente interconnessa con l'ambiente sedimentario (l'ambiente fisico e l'insieme dei processi che lo caratterizzano) e ne \u00e8 parte attiva, molto pi\u00f9 che negli altri tipi di ambiente. I ricercatori hanno coniato il termine \"factory\"(letteralmente \"fabbrica\") per definire questo ambiente sedimentario come l'insieme della piattaforma e della comunit\u00e0 biologica che la produce, in un determinato momento della storia geologica. Un'importante conseguenza di ci\u00f2 \u00e8 che i sedimenti di piattaforma carbonatica sono per la maggior parte autoctoni (cio\u00e8 originatisi nel luogo stesso della sedimentazione o in aree strettamente adiacenti), mentre i sedimenti clastici sono nella maggior parte dei casi alloctoni (si sono cio\u00e8 deposti in aree pi\u00f9 o meno lontane da quelle di origine, sotto l'azione degli agenti atmosferici).\nSedimentazione e attivit\u00e0 biologica.\nLa precipitazione del carbonato di calcio avviene nelle aree di piattaforma carbonatica secondo tre modelli:\nComunit\u00e0 biologica.\nLe piattaforme carbonatiche attuali e le comunit\u00e0 biologiche che le supportano si rinvengono entro un ampio intervallo di temperatura, salinit\u00e0 e profondit\u00e0: si trovano sia in acque fredde, alle medie e alte latitudini, sia in acque calde, e sono il prodotto dell'attivit\u00e0 di comunit\u00e0 molto diverse. I principali gruppi che costituiscono bio-costruzioni sono:\nIn realt\u00e0 molti altri gruppi faunistici contribuiscono secondariamente alla costruzione delle piattaforme carbonatiche, come i poriferi (spugne), i briozoi, i crinoidi, diversi gruppi di bivalvi e gasteropodi, concorrendo a consolidare il sedimento e a mantenere il rilievo della bio-costruzione (oltre che ad incrementare la biodiversit\u00e0 della \"factory\").\nVari fattori, come un aumento eccessivo del tasso di subsidenza, un incremento eccessivo e subitaneo del livello marino, la mancanza di nutrienti, variazioni di temperatura e di salinit\u00e0 dovute a cambiamenti nella circolazione oceanica, proliferazione incontrollata di predatori degli organismi bio-costruttori, inquinamento, possono portare ad una crisi, anche irreversibile, della comunit\u00e0 che sostiene la piattaforma e causarne quindi l'annegamento e la morte. Analogamente, un abbassamento improvviso del livello marino pu\u00f2 portare ad emersione gran parte della piattaforma e causare la morte della sua comunit\u00e0 biologica.\nTipologia.\nLa classificazione di Schlager (2000) \u00e8 quella pi\u00f9 seguita attualmente nell'ambito della ricerca. Questa distingue tre tipi principali di \"factory\":\nQuesta classificazione \u00e8 seguita sostanzialmente anche in questa voce, anche se si \u00e8 preferito definire i tipi come \"piattaforme\" piuttosto che come \"factory\", per varie ragioni essenzialmente didattiche. Inoltre, le piattaforme di acque fredde sono state suddivise ulteriormente tra tipi di bassa e di elevata profondit\u00e0: le piattaforme di bassa profondit\u00e0 sono infatti sostanzialmente diverse da quelle profonde perch\u00e9 ancora controllate dalle oscillazioni del livello marino e per la presenza di facies protette in posizione interna. Ancora, le piattaforme lacustri, che si sviluppano in acque lacustri dolci, iposaline o ipersaline, meritano un capitolo a parte.\nPiattaforme tropicali di bassa profondit\u00e0.\nLe piattaforme carbonatiche pi\u00f9 sviluppate e pi\u00f9 tipiche sono quelle di ambiente marino e di clima tropico-equatoriale, con acque molto pulite e ben ossigenate, generalmente povere di nutrienti, e sono degli indicatori ambientali molto sensibili alla presenza di inquinamento (di origine sia naturale che antropica) e alle variazioni del clima. Si trovano attualmente solo in acque calde (&gt;20\u00a0\u00b0C di temperatura media annua), in una fascia latitudinale compresa tra 30\u00b0 S e 30\u00b0 N. Un tipico esempio di piattaforma carbonatica attuale \u00e8 costituito dalle isole Bahamas. Si tratta di aree pi\u00f9 o meno estese, a bassa profondit\u00e0 d'acqua (mediamente di pochi metri), con zone pi\u00f9 profonde di laguna interna e spesso bordate verso il mare aperto da un sottile margine di reef o \"bioerma\" (scogliera bio-costruita). Gli organismi bio-costruttori sono principalmente autotrofi (alghe calcaree) o comunque strettamente dipendenti dalla luce solare (coralli ermatipici, simbionti con alghe verdi). Le aree di piattaforma interna sono caratterizzate dalla proliferazione di organismi come alghe calcaree, coralli non biocostruttori, crinoidi e molluschi. I sedimenti interni alle aree di piattaforma sono prevalentemente fanghi carbonatici derivati principalmente dalla disintegrazione degli scheletri calcarei delle alghe. Sono frequenti, soprattutto nelle facies ad alta energia come spiagge e barre sommerse, particelle e granuli di materiale carbonatico derivati da precipitazione chimica non indotta o controllata biologicamente, come le ooliti. Le piattaforme carbonatiche di questo tipo sono in generale caratterizzate morfologicamente da un rilievo topografico pi\u00f9 o meno accentuato nei confronti delle aree circostanti e tendono a \"crescere\", cio\u00e8 a propagarsi in verticale e in orizzontale, progradando sui sedimenti neritici o bacinali intorno, a causa del surplus di materiale carbonatico prodotto dagli organismi viventi. Questo materiale in eccesso si accumula tipicamente in una fascia di detrito esterna al margine della piattaforma, sulla scarpata di raccordo con i sedimenti di bacino, con granulometria fino a molto grossolana.\nPiattaforme di bassa profondit\u00e0 in acque temperato-fredde.\nSono piattaforme presenti alle medie e alte latitudini, caratterizzate dalla predominanza di organismi bio-costruttori interamente eterotrofi (molluschi, anellidi, coralli non-simbionti). Gli organismi autotrofi (alghe calcaree) sono spesso presenti in percentuale molto variabile, e talora forniscono un contributo significativo. Le bioerme di questo tipo sono generalmente di dimensioni pi\u00f9 ridotte. I sedimenti pi\u00f9 diffusi sono composti da frammenti scheletrici calcarei della granulometria della sabbia o maggiore (granuli), mentre \u00e8 meno frequente il fango carbonatico. Mancano generalmente ooliti e altri tipi di precipitati abiotici. Complessivamente, quindi, prevale la precipitazione dei carbonati biologicamente controllata. Le acque marine in cui si sviluppano queste piattaforme sono caratterizzate da un apporto di nutrienti maggiore rispetto alle piattaforme tropicali.\nIn territorio italiano, tra le bio-costruzioni pi\u00f9 conosciute di questo tipo sono le \"tegnue\" di Chioggia, presenti diffusamente al largo della costa adriatica settentrionale, i cui organismi costruttori sono principalmente alghe corallinacee.\nPiattaforme profonde.\nEsistono anche \"bioerme\" di ambiente marino profondo (da diverse centinaia di metri fino 1000-1300 metri di profondit\u00e0), prodotte da un'ampia variet\u00e0 di taxa (principalmente batteri, alghe e coralli). Queste biocostruzioni possono essere di mole notevole, confrontabile con quelle di superficie (decine di metri di altezza e lunghezza da centinaia di metri a decine di chilometri). Le facies attuali di questo tipo sono tuttora relativamente poco conosciute per la loro scarsa accessibilit\u00e0, ma sono sostanzialmente diverse da quelle di bassa profondit\u00e0, non essendovi ovviamente la differenziazione di facies lagunari interne. La bioerma in questo caso \u00e8 costituita dal nucleo biocostruito, circondato da una fascia di detrito derivata dallo smantellamento parziale del reef ad opera di correnti di fondo e di organismi perforanti o incrostanti. Rispetto alle bioerme di superficie, il sedimento interstiziale e il detrito contengono componenti prevalenti derivati da resti organismi planctonici. Queste bioerme possono essere composte di materiale sciolto oppure litificato (\"litoerme\"). In quest'ultimo caso possono raggiungere rilievi topografici notevoli e pendenze ragguardevoli nelle zone di scarpata (fino a sub-verticali). Non essendo influenzate direttamente dalle ocillazioni del livello del mare, le dinamiche di crescita delle bioerme profonde dipendono soprattutto dalla disponibilit\u00e0 di ossigeno e nutrienti e da altri fattori come salinit\u00e0 e temperatura, controllati dalle correnti oceaniche. La precipitazione del carbonato di calcio \u00e8 prevalentemente controllata o indotta biologicamente, ma esiste probabilmente una quota di precipitato abiotico in presenza di sorgenti\ntermali sul fondale marino.\nPiattaforme micritiche.\nNel passato geologico sono conosciuti molteplici esempi di piattaforme carbonatiche composte totalmente o quasi da fango carbonatico (\"micrite\"). La genesi di queste bio-costruzioni \u00e8 stata a lungo e accanitamente dibattuta dai geologi. Ora \u00e8 largamente accettato dai ricercatori che siano di origine batterica. La micrite che compone queste piattaforme deriva da sedimento litificato durante o appena dopo la formazione piuttosto che dopo il seppellimento, per precipitazione indotta biologicamente dall'attivit\u00e0 batterica. Questo tipo di facies non va confuso con le facies stromatolitiche, caratterizzate da alternanze di lamine di origine algale, anche se le due facies possono coesistere nella stessa piattaforma. Le facies di piattaforma micritica sono caratterizzate dall'assenza di strutture di origine sedimentaria o biologica (anche se vi possono essere strutture concentriche o laminari derivate dalla precipitazione abiotica di cementi carbonatici). Queste bio-costruzioni sono sostanzialmente diverse da quelle derivate da organismi gregari o coloniali. Le comunit\u00e0 biologiche che danno origine a queste piattaforme sembrano crescere in acque meno ossigenate e con un maggiore contenuto di nutrienti rispetto agli altri tipi di piattaforma. Piattaforme micritiche sono conosciute fin dal Paleozoico e frequenti fino a tutto il Mesozoico: sono comuni soprattutto nel Paleozoico Superiore (in particolare nel Carbonifero e nel Permiano) e in tutto il Triassico.\nPiattaforme di ambiente lacustre.\nSono conosciute anche piattaforme carbonatiche in ambiente lacustre, studiate soprattutto attualmente nei grandi laghi del rift africano (Lago Tanganica, Lago Niassa, Lago Turkana), e in alcuni grandi laghi asiatici, americani e australiani, (il lago di Van, un bacino lacustre ad acqua salmastra in Turchia, \u00e8 un esempio classico).\nSi tratta di depositi di tipo molto vario, che possono essere ricondotti per semplicit\u00e0 di esposizione a tre tipi fondamentali, a seconda del tipo di precipitazione:\nLe piattaforme lacustri sono presenti estensivamente e in tutti i climi, da temperati e freddo-umidi a tropicali sia umidi che aridi. Le morfologie sono ugualmente molto varie, da tabulari a pinnacolari e a cumulo per le microbialiti e i depositi abiotici, mentre per i depositi controllati da alghe e molluschi si hanno in genere morfologie costiere tabulari o a \"rampa\".\nIn alcuni momenti della storia geologica, la precipitazione di carbonati (sia abiotica che biologicamente indotta o controllata) in ambiente lacustre ha dato origine a edifici carbonatici di notevole estensione (da decine a centinaia di chilometri quadrati e decine di metri di spessore). Un esempio sono le piattaforme carbonatiche ad alghe, ostracodi e molluschi sviluppatesi nel Cretaceo Inferiore dell'Africa occidentale e della costa orientale dell'America meridionale durante la prima fase di apertura dell'Oceano Atlantico, in un ambiente paragonabile a quello dei grandi laghi dell'attuale rift africano.\nAmbiente sedimentario.\nPerch\u00e9 una piattaforma carbonatica possa nascere e perdurare, devono esservi tre condizioni fondamentali:\nDal punto di vista geometrico, una piattaforma carbonatica \u00e8 suddivisibile in diverse unit\u00e0 morfologiche:\n\u00c8 importante notare che questa suddivisione non \u00e8 solamente morfologica ma anche sedimentologica ed ecologica: ciascuna zona \u00e8 caratterizzata da una particolare tipologia di sedimento e da una biocenosi ben definita e dotata di caratteri morfologici riconoscibili. Tutti questi caratteri sono riconoscibili anche nei sedimenti del passato geologico e permettono la ricostruzione paleoecologica di scogliere fossili tramite l'analisi della facies sedimentologica e l'analisi paleoecologica della tanatocenosi.\nCome gi\u00e0 accennato, nelle piattaforme di ambiente profondo mancano le facies di back-reef. Siamo infatti in ambiente totalmente subacqueo, al di sotto del raggio d'azione del moto ondoso, e non si possono ovviamente sviluppare facies \"protette\" verso terra.\nDiagenesi.\nIl materiale carbonatico accumulato dall'attivit\u00e0 degli organismi viventi \u00e8 carbonato di calcio (CaCO3), sotto forma sia di calcite che di aragonite, dipendentemente dal tipo di organismi (gli scheletri dei coralli attuali per esempio sono aragonitici).\nL'aragonite, essendo una fase metastabile, tende facilmente a passare in soluzione nelle prime fasi di seppellimento e di diagenesi dei sedimenti, e ad essere sostituita da calcite o da dolomite. \u00c8 ancora pi\u00f9 facile che l'aragonite venga dissolta per opera degli agenti atmosferici se la bioerma passa in condizioni di esposizione subaerea (ad esempio, per una fase di abbassamento eustatico).\nEssendo i sedimenti carbonatici spesso molto porosi, possono essere interessati dalla circolazione di acque dolci di falda derivata dalle precipitazioni meteoriche sulla parte emersa di una piattaforma. La mescolanza di acque marine e acque dolci all'interno del corpo di piattaforma crea le condizioni per la sostituzione del carbonato di calcio dei sedimenti con dolomite e quindi con la trasformazione del calcare in dolomia. Condizioni favorevoli alla dolomitizzazione dei sedimenti carbonatici si raggiungono anche nelle facies di piana di marea supratidale, in presenza di condizioni evaporitiche.\nIn generale, la piattaforme possono essere affette da fenomeni di carsismo dovuti ad emersioni parziali o totali in conseguenza di variazioni del livello del mare. Si tratta di fenomeni di dissoluzione del carbonato che danno origine a cavit\u00e0: queste possono poi essere riempite da depositi successivi, o da cementi carbonatici derivati dalla precipitazione di carbonati contenuti nelle acque di sottosuolo, o ancora da \"depositi residuali\" dal tipico colore rosso in cui tendono a concentrarsi i minerali argillosi e gli ossidi metallici (soprattutto di ferro e alluminio) liberati dalla dissoluzione del carbonato. Le bauxiti presenti nel sud della Francia in facies di piattaforma carbonatica del Cretaceo Superiore e del Paleogene, oltre che in molte altre parti del mondo in facies simili, sono un esempio di questo tipo di depositi. Le bauxiti testimoniano una intensa alterazione meteorica in ambiente tropicale.\nCon il progredire del seppellimento e della diagenesi, nei carbonati di piattaforma tendono generalmente a prevalere i fenomeni di cementazione, che possono succedersi in varie generazioni, con cementi di varia struttura e composizione (dipendentemente dalla composizione delle acque di sottosuolo e dalle condizioni di temperatura e pressione), fino ad occludere completamente i vuoti che costituiscono la porosit\u00e0 primaria e a \"cancellare\" le tessiture e le strutture sedimentarie originali. Il punto estremo di questo processo \u00e8 il metamorfismo, in particolare il metamorfismo di seppellimento, di temperatura relativamente bassa (a partire da 200\u00a0\u00b0C) e alta pressione (oltre i 3 bar), con il quale un sedimento carbonatico si trasforma in un \"mosaico\" di cristalli di calcite (o dolomite), divenendo un marmo. Con il progredire dei processi del metamorfismo, possono innescarsi reazioni di \"decarbonatazione\", che portano infine anche all'alterazione della composizione chimica originaria.\nStoria geologica.\nFacies di piattaforma carbonatica sono conosciute fin dal Proterozoico inferiore (circa due miliardi di anni fa), e si sono sviluppate per tutta la successiva storia biologica, con periodi di grande diffusione e periodi di crisi con riduzione estrema o addirittura scomparsa delle comunit\u00e0 relative, che tuttavia si sono sempre riprese e nuovamente differenziate, a testimonianza della ricchezza e vitalit\u00e0 di questi ambienti.\nLe pi\u00f9 antiche piattaforme carbonatiche conosciute, del Paleoproterozoico, sono formate da incrostazioni stromatolitiche prodotte da cianobatteri. Si trattava probabilmente di biofilm batterici che potevano \"fissare\" il carbonato di calcio e intrappolavano il sedimento fine prodotto dall'azione erosiva degli agenti atmosferici sulla piattaforma stessa. Le stromatoliti tipiche sono composte da sottili lamine (da millimetriche a centimetriche) di fango carbonatico chiaro (trasformato in micrite nelle stromatoliti fossili), alternate a lamine scure ricche di materia organica (derivata dall'attivit\u00e0 dei tappeti algali). Altri tipi di strutture, definite \"tromboliti\", sono esteriormente abbastanza simili alle stromatoliti ma hanno una struttura interna non laminata, a celle, molto irregolare. Si tratta sempre di strutture di accrezione derivate dall'attivit\u00e0 di alghe e batteri che tendono a fissare il sedimento mediante biofilm e mucillagini. Le tromboliti danno origine pi\u00f9 frequentemente a biocostruzioni sviluppate in altezza (a pinnacolo), e sono meno legate a contesti di acqua bassa.\nAlcuni di questi edifici erano di dimensioni notevoli (fino ad alcune centinaia di metri di spessore e chilometri in lunghezza). Non vi sono metazoi conservati in questi sedimenti. L'ecologia di queste \"factory\" era probabilmente molto semplice.\nIn sedimenti di piattaforma carbonatica del tardo Neoproterozoico della Namibia, sono state recentemente rinvenute strutture di origine biologica interpretate come metazoi \"incertae sedis\" (poriferi o celenterati?), e riferiti al genere \"Namapoikea\". Si tratta probabilmente di organismi coloniali: masse di forma irregolare, incrostanti, con una struttura interna tubolare, sicuramente mineralizzate (calcaree), che colonizzavano prevalentemente fessure naturali entro il corpo della piattaforma. La presenza di queste strutture nella piattaforme tardo-proterozoiche sembra indicare un habitat ecologicamente pi\u00f9 complesso, in cui probabilmente poteva trovare rifugio anche una fauna a corpo molle gi\u00e0 differenziata (paragonabile forse, in altro ambiente, a quella ediacariana coeva).\nCon la radiazione adattativa dei metazoi avvenuta nel Cambriano Inferiore, compare un nuovo tipo di piattaforma: le facies stromatolitiche vengono invase da organismi esteriormente simili a spugne, gli archeociati. Questi organismi, dotati di uno scheletro calcareo di forma conica, formavano piccole bio-costruzioni \"patch\" e tappeti sulla sommit\u00e0 delle piattaforme a stromatoliti.\nCon la fine del Cambriano Medio e l'estinzione degli archeociati non vi furono pi\u00f9 (almeno dal materiale fossile attualmente disponibile) bio-costruzioni animali ma solo piattaforme stromatolitiche per circa 60 milioni di anni. Dall'Ordoviciano Medio, la comparsa e la rapida differenziazione degli stromatoporoidi (probabilmente spugne calcaree), dei tetracoralli e delle alghe rosse port\u00f2 allo sviluppo di bio-costruzioni e piattaforme carbonatiche molto pi\u00f9 differenziate e con tratti maggiormente simili alle attuali, con veri e propri complessi di reef. Nel periodo tra l'Ordoviciano superiore e il Devoniano le comunit\u00e0 di piattaforma si differenziano notevolmente, attraendo molti altri gruppi faunistico-floristici: trilobiti e altri artropodi, brachiopodi, molluschi, echinodermi (soprattutto crinoidi), briozoi, alghe non bio-costruttrici.\nQueste piattaforme tuttavia subiscono pesantemente la crisi biologica tardo devoniana (transizione Frasniano-Famenniano), e le successive piattaforme del Carbonifero e del Permiano sono ancora principalmente micritiche e stromatolitiche: i coralli e gli stromatoporoidi sono ancora diffusi ma non giocano un ruolo importante nella loro costruzione. Le comunit\u00e0 di piattaforma sono tuttavia ancora ben differenziate, con i brachiopodi come organismi animali non-costruttori dominanti.\nLa grande crisi biologica alla transizione tra Permiano e Triassico provoca l'estinzione della maggior parte dei taxa paleozoici (in particolare i tetracoralli) e la scomparsa delle facies di piattaforma carbonatica, che riprendono solo nel Triassico Medio e pi\u00f9 decisamente nel Triassico Superiore. Le piattaforme triassiche sono per\u00f2 ancora prevalentemente di origine batterico-algale, e le facies bio-costruite a coralli (intanto sono comparsi gli esacoralli, a sostituire gli estinti tetracoralli) sono ancora poco sviluppate. Un tratto caratteristico delle piattaforme di questo periodo sono grandi bivalvi, (\"Megalodontacea\") con una caratteristica conchiglia a forma di cuneo, che ne popolavano le acque basse delle lagune interne.\nLe piattaforme carbonatiche a coralli e alghe riprendono a fiorire nel Giurassico e nel Cretaceo. In quest'ultimo periodo si sviluppano anche edifici bio-costruiti molto peculiari, caratterizzati da bivalvi di forma tendenzialmente conica per lo sviluppo di una sola delle valve: le rudiste, che si estinguono nella crisi biologica tra Cretaceo e Terziario.\nNel Terziario, complessivamente si assiste ad un lento declino delle scogliere a coralli, ora molto pi\u00f9 ristrette arealmente che nel passato. In questa riduzione hanno probabilmente giocato sia un progressivo raffreddamento del clima che una graduale variazione nella distribuzione delle terre emerse, con la frammentazione e la scomparsa dell'oceano della Tetide (prevalentemente orientato est-ovest a latitudini tropico-equatoriali), sostituito da domini oceanici rivolti prevalentemente nord-sud. Le alghe calcaree (sia verdi che rosse) tendono a divenire tra i pi\u00f9 importanti organismi biocostruttori, soprattutto dal Miocene. Compaiono i vermetidi, che divengono biocostruttori significativi soprattutto alle medie e alte latitudini.\nInteresse economico.\nOltre a fornire tuttora i mezzi di sussistenza per le popolazioni residenti, le piattaforme carbonatiche attuali hanno un interesse economico soprattutto locale, sia per la pesca, che per il turismo.\nPotenziale minerario.\nLe piattaforme carbonatiche del passato sono una delle fonti primarie delle rocce calcaree e dolomitiche, spesso cavate come pietra da costruzione, pietra ornamentale e per usi artistici, o come componente base per la fabbricazione del cemento. In Italia, si possono ricordare i marmi delle Alpi Apuane, tra cui il celebre Marmo di Carrara, cavati da secoli per usi edili e artistici e derivati dal metamorfismo di calcari di piattaforma carbonatica di et\u00e0 che vanno dal tardo Triassico al Giurassico Inferiore. I cristalli di calcite, dolomite e minerali accessori che si possono rinvenire in questi complessi, e i fossili tipici di questi ambienti hanno interesse per il mercato \"di nicchia\" dei minerali e dei fossili da collezione.\nCome gi\u00e0 detto, inoltre, le rocce carbonatiche sono anche fonti rilevanti di alluminio, estratto da depositi bauxitici.\nPotenziale di ricerca degli idrocarburi.\nLe rocce carbonatiche derivate da sedimenti di piattaforma costituiscono importanti rocce serbatoio per gli idrocarburi (petrolio e gas naturale), con il 40% circa delle riserve accertate.\nQuesta tipologia di sedimenti \u00e8 caratterizzata da porosit\u00e0 e permeabilit\u00e0 elevate soprattutto nelle facies di \"reef\", nelle facies di \"forereef\" prossimali (scarpata) e nelle facies di \"backreef\" a pi\u00f9 alta energia. I sedimenti carbonatici sono per\u00f2 fortemente soggetti alla diagenesi, con fenomeni di dissoluzione e cementazione che ne alterano spesso le caratteristiche petrofisiche fin dalle prime fasi del seppellimento (vedi Sedimentazione e diagenesi). Questi processi possono in qualche caso migliorare le caratteristiche petrofisiche di questi serbatoi, incrementando sia la porosit\u00e0 che la permeabilit\u00e0, quando prevale la dissoluzione (ad esempio nel caso dei carbonati soggetti a carsismo). Tuttavia, con l'aumento della profondit\u00e0 di seppellimento e il progredire della diagenesi tendono a prevalere i processi di cementazione, in seguito ai quali le rocce carbonatiche possono perdere in gran parte (o in tutto) le caratteristiche petrofisiche pi\u00f9 favorevoli, divenendo serbatoi di difficile producibilit\u00e0. Le facies di laguna e piana di marea, come del resto quelle di \"forereef\" pi\u00f9 esterno, in cui prevalgono i sedimenti fini a bassa permeabilit\u00e0, sono generalmente mediocri o cattivi serbatoi.\nLa presenza di una fratturazione naturale di origine tettonica pu\u00f2 per\u00f2 rendere producibile una formazione rocciosa che di per s\u00e9 avrebbe caratteristiche di prorosit\u00e0 e permeabilit\u00e0 primaria scadenti.\nLe facies di laguna a sedimentazione carbonatica, spesso caratterizzate da sedimenti euxinici in cui la materia organica viene preservata dall'assenza di ossigeno nello strato d'acqua prossimo al fondale, possono essere ottime rocce madri degli idrocarburi.\nI sedimenti di \"backreef\", caratterizzati da tessitura fine (micriti) e spesso associati nella porzione supratidale ad evaporiti come sale, gesso e (come sedimento diagenizzato) anidrite, costituiscono spesso le rocce di copertura dei giacimenti di idrocarburi localizzati in rocce di piattaforma carbonatica. Tra i giacimenti di questo tipo, in circa il 60% dei casi le rocce di copertura sono evaporiti deposte in contesti di piana di marea supratidale. Questo si verifica per la migrazione laterale degli ambienti nel corso del tempo (progradazione e retrogradazione), dovuta a variazioni del livello del mare, che pu\u00f2 portare facies di backreef impermeabili al di sopra di facies porose e permeabili di \"reef\" o \"forereef\".\nEsempi di giacimento.\nUn esempio molto citato in Italia di giacimento di idrocarburi a olio e gas in carbonati di piattaforma di et\u00e0 triassica \u00e8 quello di Trecate, tra le provincie di Milano e Novara. Le rocce serbatoio sono in questo caso antichi sedimenti di piattaforma carbonatica dolomitizzati, di et\u00e0 medio-triassica (Anisico-Ladinico) e tardo-triassica (Norico-Retico). In questo caso, la trappola che costituisce il giacimento \u00e8 di tipo essenzialmente strutturale, ed \u00e8 costituita da un paleo-alto di et\u00e0 giurassica inferiore, determinatosi in seguito ad una fase tettonica distensiva dovuta all'apertura del paleo-oceano della Tetide. Questo alto strutturale \u00e8 stato successivamente ricoperto e sigillato da rocce di copertura di et\u00e0 cretacica e terziaria, e poi in parte deformato dall'orogenesi alpina dal Miocene. La roccia madre di questo giacimento \u00e8 costituita da sedimenti argilloso-marnosi di tipo euxinico depositatisi entro bacini situati tra le piattaforme carbonatiche del Triassico medio. Questi sedimenti bacinali sono presenti entro la struttura di Trecate a contatto con le rocce serbatoio dolomitiche coeve per transizione laterale di facies: gli idrocarburi formatisi entro queste rocce madri hanno quindi potuto migrare direttamente entro le rocce serbatoio.\nUn altro esempio italiano di giacimento petrolifero in carbonati di piattaforma \u00e8 quello di Monte Alpi, in Val d'Agri (Basilicata), in rocce calcaree di et\u00e0 giurassica e cretacea coinvolte in falde tettoniche messe in posto nel Pliocene inferiore. Queste rocce, a bassa porosit\u00e0 primaria, producono prevalentemente da un reticolo di faglie e fratture naturali."}
{"id": "2523894", "revid": "21981", "url": "https://it.wikipedia.org/wiki?curid=2523894", "title": "Dmitri Gorine", "text": ""}
{"id": "2523896", "revid": "110157", "url": "https://it.wikipedia.org/wiki?curid=2523896", "title": "Thann", "text": "Thann (T\u00e0nn in dialetto alsaziano, Thann in tedesco) \u00e8 un comune francese di 8.151 abitanti situato nel dipartimento dell'Alto Reno nella regione del Grand Est.\n\u00c8 il capoluogo della \"Comunit\u00e0 municipale del Paese di Thann\" che raggruppa 13 Comuni per una popolazione complessiva di 22.146 abitanti, secondo il censimento INSEE del 2007.\nI suoi abitanti si chiamano \"Thannois\".\nStoria.\nLeggenda.\nSecondo una leggenda, la citt\u00e0 di Thann ebbe origine da un miracolo attribuito a sant'Ubaldo, Saint Thi\u00e9baut, in francese, vescovo di Gubbio. Alla sua morte, avvenuta nel 1160, Ubaldo lasci\u00f2 tutti i suoi averi ai poveri eccetto il bastone episcopale, promesso al suo discepolo di origini olandesi. Quest'ultimo non si accontent\u00f2 e prese anche l'anello, ma nell'atto di sottrarlo, tanta era la foga, stacc\u00f2 anche il pollice destro del defunto vescovo. Nascose il tutto dentro il suo bastone da viaggio e scapp\u00f2.\nDopo la traversata delle Alpi, arriv\u00f2, il primo luglio 1161, nel luogo ove oggi sorge Thann; appoggi\u00f2 il suo bastone ad un abete e si addorment\u00f2. Al suo risveglio, volendo riprendere il cammino, prese il bastone ma vide che questo aveva messo delle grosse radici. Nello stesso momento il conte de Ferrette, signore del luogo, scorse dall'alto del suo castello tre luci sopra la foresta e si precipit\u00f2 a vedere. Il discepolo spieg\u00f2 che stava portando con s\u00e9 una reliquia, e il signore lo interpret\u00f2 come uno segno divino, tanto che promise di costruire una cappella dedicata a sant'Ubaldo in quel luogo. Allora il bastone ritir\u00f2 le sue radici.\nOrigini.\nStoricamente, la Citt\u00e0 di Thann si \u00e8 sviluppata in seguito all'installazione di un posto di pedaggio all'imbocco della Valle della Thur, per volere del Conte de Ferrette, una delle tre grandi famiglie della nobilt\u00e0 alsaziana discendenti di Carlomagno. Le rovine del loro castello dominano ancor oggi la Citt\u00e0: \u00e8 l'Engelbourg, conosciuto anche come \u00abOeil de la Sorci\u00e8re\u00bb, l'\"Occhio della Strega\".\nMedioevo.\nIl miracolo del pollice e dell'anello ha rapidamente attirato grandi folle, soprattutto provenienti dalle regioni del Mar Baltico, verso la piccola borgata che inizia a svilupparsi e si cinge di mura. I pellegrinaggi sono cos\u00ec numerosi che nel 1324 si inizia la costruzione di una nuova grande chiesa: la Collegiata di Sant'Ubaldo, che sar\u00e0 terminata solo nel 1516. Durante tutto questo periodo la citt\u00e0 fiorisce e vive degli introiti del pellegrinaggio e della coltura della vite, estesa a tutti i crinali delle colline fino alla pianura.\nGli Asburgo e Luigi XIV.\nL'ultima discendente dei de Ferrette, Jeanne, spos\u00f2 nel 1324 Alberto II, arciduca d'Austria. Con questo matrimonio tutte le propriet\u00e0 dei de Ferrette, e quindi Thann, entrarono a far parte dei possedimenti austriaci. \nGli Asburgo accordano alla citt\u00e0 notevoli privilegi, dapprima la erigono a rango di Citt\u00e0 con uno stemma e poi le conferiscono i diritti avere un sigillo, batter moneta e tener delle fiere. Il territorio dei de Ferrette venne ampliato tramite l'annessione delle terre del Sundgau (estrema parte sud dell'Alsazia) che gli Asburgo avevano man mano acquisito dai borgognoni e in particolare da Carlo il Temerario (1469-1474).\nNel 1648, con la fine della guerra dei trent'anni e quindi la pace di Vestfalia, il re di Francia Luigi XIV recupera i territori alsaziani degli Asburgo. \nNel 1658 tutte le antiche possessioni austriache furono donate da Luigi XIV al cardinale Mazarino come ricompensa ai servigi resi alla corona. Per un gioco di alleanze, oggi \u00e8 il principe Alberto II di Monaco, principe Grimaldi, a possedere il titolo di \"conte di Thann\" .\nLa Riforma protestante porta a Thann un notevole declino, la citt\u00e0 infatti vede alleviarsi fino a quasi scomparire il pellegrinaggio, uno dei maggiori redditi popolari.\nIndustrializzazione.\nNel 1785, Pierre Dollfus crea la prima fabbrica di tele tinte. La presenza di un territorio ricco d'acqua e di numerosa e abile manodopera, stimolano la famiglia ad investire nell'installazione di nuove industrie tessili atte alla filatura e tessitura del cotone. Ormai per tutto l'800 fino agli anni 1960, Thann vivr\u00e0 al ritmo del settore tessile.\nNel 1808, Karl-Philip Kestner, stabilitosi a Thann da Hannover, apre un'azienda di prodotti chimici al servizio dei bisogni del settore tessile. Quest'industria rappresenta oggi la pi\u00f9 antica fabbrica del genere in Europa ancora funzionante sul luogo della sua creazione. \nIl primo settembre 1839 viene inaugurata la linea ferroviaria Mulhouse-Thann; \u00e8 la terza ferrovia in Francia aperta al traffico passeggeri. Interamente finanziata dagli industriali locali.\nLe guerre.\nLa Guerra franco-prussiana del 1870 e la relativa disfatta francese, condussero al riaccorpamento dell'Alsazia-Lorena al Secondo Reich tedesco che cambi\u00f2 notevolmente i circuiti economici. Molti cittadini, parteggianti della Francia, lasciarono l'Alsazia.\nDurante la Prima guerra mondiale, la citt\u00e0 di Thann fu liberata dalle prime offensive francesi sul fronte dei Vosgi il 7 agosto 1914 e divenne per quattro anni la capitale dell'Alsazia liberata. Sub\u00ec gravi danni a causa dello stabilirsi del fronte alle porte della citt\u00e0.\nNella Seconda guerra mondiale visse una nuova occupazione tedesca nel giugno 1940. Gli abitanti mal sopportando questa nuova annessione crearono, insieme a molti altri cittadini alsaziani, dei movimenti di resistenza nell'estate del '40."}
{"id": "2523898", "revid": "2008158", "url": "https://it.wikipedia.org/wiki?curid=2523898", "title": "Princeton University Art Museum", "text": "Il Princeton University Art Museum \u00e8 la galleria d'arte dell'Universit\u00e0 di Princeton, a Princeton, nel New Jersey.\nIl museo venne fondato nel 1882 e oggi possiede quasi 68.000 opere d'arte che spaziano dall'antichit\u00e0 all'epoca contemporanea.\nLo scopo primario del museo era ed \u00e8 ancora quello di essere da sussidio per le attivit\u00e0 di insegnamento, ricerca e servizi vari nei campi dell'arte e della cultura per l'universit\u00e0 locale. La collezione permanente si concentra sull'area mediterranea, l'Europa occidentale, la Cina, gli Stati Uniti d'America e l'America latina.\nMolto importante \u00e8 la collezione di antichit\u00e0 classiche, soprattutto greche e romane, con reperti di marmo, ceramica, bronzo e con alcuni mosaici romani che provengono dagli scavi dell'Universit\u00e0 ad Antiochia. L'Europa medievale \u00e8 rappresentata da sculture, oggetti in metallo e vetrate. I dipinti europei comprendono opere dal primo Rinascimento fino al XIX secolo, mentre la collezione del XX secolo e di arte contemporanea \u00e8 in costante crescita. Notevole \u00e8 anche la galleria di arte asiatica, con un'ampia collezione di calligrafia cinese, pitture, antichi oggetti in bronzo, intagli in giada e una selezione di porcellane."}
{"id": "2523899", "revid": "21981", "url": "https://it.wikipedia.org/wiki?curid=2523899", "title": "Vadim Iachine", "text": ""}
{"id": "2523900", "revid": "599013", "url": "https://it.wikipedia.org/wiki?curid=2523900", "title": "Essingen", "text": ""}
{"id": "2523905", "revid": "36426", "url": "https://it.wikipedia.org/wiki?curid=2523905", "title": "Art Museum Princeton University", "text": ""}
{"id": "2523906", "revid": "339392", "url": "https://it.wikipedia.org/wiki?curid=2523906", "title": "Mikhail Markin", "text": ""}
{"id": "2523907", "revid": "36426", "url": "https://it.wikipedia.org/wiki?curid=2523907", "title": "Boston Museum of Fine Arts", "text": ""}
{"id": "2523910", "revid": "47767", "url": "https://it.wikipedia.org/wiki?curid=2523910", "title": "Ilya Samokhin", "text": ""}
{"id": "2523911", "revid": "228587", "url": "https://it.wikipedia.org/wiki?curid=2523911", "title": "Padula (Cortino)", "text": "Padula \u00e8 una frazione del comune di Cortino in provincia di Teramo, con 118 abitanti.\nIl paese \u00e8 situato ad un'altitudine di 928 m s.l.m. a circa 35\u00a0km da Teramo.\nStoria.\nIl suo antico nome \u00e8 stato \"Rocca di Padula\", testimoniato a partire dal XII secolo. Nel 1285 insieme al \"castrum Scalellis\" come pertinenze di Frunti, si sottoposero alla giurisdizione del Vescovo di Teramo.\nNel 1252 papa Innocenzo IV menziona la chiesa di Santa Croce di \"Padule\" come dipendente dai monaci di Sant'Angelo in Vulturino nella Montagna dei Fiori presso la Valle Castellana.\nInclusa almeno dal 1424 negli stati feudali degli Acquaviva come parte del comprensorio della Montagna di Roseto, fu il principale centro del distretto territoriale denominato tradizionalmente \"Fiumata\" in antico \"flumata\", che comprendeva tutta la alta valle del Tordino in riva destra fino alla localit\u00e0 di Agnova.\nNel 1488 Andrea Matteo III Acquaviva duca di Atri, con il consenso del Vescovo un\u00ec alla parrocchia di Padula quelle di Lame e Pezzelle che tornarono ad essere separate dalla prima met\u00e0 del secolo XVI. Unita a Macchia Tornella fino al XVI secolo quando quest'ultima localit\u00e0, dopo l'epidemia di peste del 1528 fece costruire la chiesa in onore di san Rocco successivamente divenutane propria parrocchiale.\nNel 1816 \u00e8 stata annessa al comune di Cortino.\nAll'interno del paese \u00e8 stata dedicata a sant'Anna una piazzetta, proprio nel luogo dove sorgeva la chiesetta intitolata alla santa.\nGeografia fisica.\nPadula ricade all'interno della zona \"M\" del \"Parco Nazionale del Gran Sasso e Monti della Laga\".\nLa ex-scuola, ristrutturata, ospita attualmente un centro informativo e Polo Ecoturistico del Parco chiamato \"I frutti del bosco\". La zona boschiva che circonda Padula \u00e8 molto frequentata da esperti micologi poich\u00e9 ricca di funghi porcini. Oltre ai porcini vi sono anche altri frutti del sottobosco, come: mirtilli, more, fragoline, lamponi.\nMonumenti e luoghi d'interesse.\nArchitetture religiose.\nAltri restauri si sono avuti nel 1988, quando ha assunto il titolo di \"Santuario della Madonna dei Monti della Laga\".\nManifestazioni ed eventi.\nLe manifestazioni principali si svolgono in estate:"}
{"id": "2523913", "revid": "1305772", "url": "https://it.wikipedia.org/wiki?curid=2523913", "title": "Hochstadt", "text": ""}
{"id": "2523914", "revid": "436907", "url": "https://it.wikipedia.org/wiki?curid=2523914", "title": "Dogo Gang", "text": "La Dogo Gang \u00e8 stato un collettivo hip hop italiano formato nel 2003 dai Club Dogo, Vincenzo da Via Anfossi, Marracash e Deleterio.\nIntorno al 2007, la Dogo Gang ha intensificato i suoi rapporti con il collettivo Spaghetti Funk, rappresentante della old school milanese. La collaborazione ha portato a diverse apparizioni di J-Ax nei video dei Club Dogo e di Marracash, come a collaborazioni in occasione del disco di Space One, \"Il ritorno\", o di altre uscite discografiche.\nIl debutto ufficiale del collettivo \u00e8 avvenuto nel 2008, con la pubblicazione di \"Benvenuti nella giungla\". Ci\u00f2 nonostante, vari membri della Dogo Gang hanno avuto modo di farsi conoscere anche in precedenza, specialmente attraverso gli album pubblicati dai Club Dogo.\nComponenti.\nClub Dogo.\nTrio costituito da:\nMarracash.\nSiciliano di origine e milanese d'adozione, nel 1998 conosce l'hip hop ascoltandolo dal vivo al Muretto. Ha esordito ufficialmente nel 2005 con il mixtape \"Roccia Music I\". Ha collaborato con numerosi artisti della scena hip hop e non tra cui J-Ax, Club Dogo, Big Fish, Crookers, Co'Sang, Entics, Emis Killa, Inoki, Noyz Narcos, The Bloody Beetroots, Fabri Fibra, Fedez e Salmo.\nIl 13 giugno 2008 esce il suo primo disco solista, \"Marracash\", mentre l'anno successivo ha partecipato insieme ad altri 55 artisti italiani alla realizzazione del singolo \"Domani 21/04.2009\", in ricordo delle vittime colpite dal Terremoto dell'Aquila del 2009. A partire dal 2010 il rapper ha pubblicato altri sei album in studio: \"Fino a qui tutto bene\", \"King del rap\", \"Status\", \"Santeria\" (realizzato con Gu\u00e9 Pequeno), \"Persona\" e \"Noi, loro, gli altri\".\nVincenzo da Via Anfossi.\nDapprima writer con lo pseudonimo di Aken, Vincenzo da Via Anfossi entra nel mondo dell'hip hop negli anni novanta, divenendo membro degli Armata 16. Dopo aver pubblicato un album con questi ultimi, Vincenzo si lega ai Club Dogo, iniziando a seguirli come hype man nei concerti. L'11 gennaio 2008 \u00e8 stato pubblicato il suo primo album solista, \"L'ora d'aria\", seguito nel 2014 dal secondo album \"V.I.P. - Vera impronta popolare\".\nDeleterio.\nProduttore italo-angolano, diplomatosi come ingegnere del suono nel 1999, con un background nella scena hip hop e writing milanese, fonda nel 2000 l'etichetta indipendente HAH records collaborando alla produzione di MC Mars su ritmiche hip hop e jungle. Gestisce il suo studio a Milano, dove collabora alla produzione dei brani dell'intero collettivo. Verso la fine del 2013 entra a far parte del collettivo fondato da Marracash, la Roccia Music, e nel mese di gennaio 2014 pubblica il suo album di debutto, intitolato \"Dadaismo\" e distribuito dalla Universal Music Group.\nDJ Harsh.\n\u00c8 l'ultimo ad esser entrato nella Dogo Gang. Dopo una serie di set dove ha messo in mostra le sue doti di disc jockey, ha collaborato insieme a Gu\u00e9 Pequeno nella creazione dei mixtape \"Fastlife Mixtape Vol. 1\", \"Fastlife Mixtape Vol. 2 - Faster Life\", \"Fastlife Mixtape Vol. 3\" e di \"Rimo da quando Mixtape\". Insieme a Don Joe ha pubblicato i mixtape \"Dogoinfamous Mixtape Volume 1\" e \"Dogoinfamous Mixtape Volume 4\", mentre ha prodotto da solo \"Dogoinfamous Mixtape Volume 3\". Ha collaborato anche insieme a Karkadann nel suo mixtape \"Tunzi Fi Shlekka\".\nNel 2011 ha fondato insieme a Gu\u00e9 Pequeno l'etichetta discografica Tanta Roba, la cui prima pubblicazione \u00e8 stata \"Il mio primo disco da venduto\" del rapper Fedez.\nEmi Lo Zio.\nAl secolo Emiliano Ronchi (11 maggio 1980), appare una sola volta come rapper nel brano \"Italia 90 (piazze)\", sul disco \"Benvenuti nella giungla\". Compare in diversi videoclip del Club Dogo, di cui cura gli aspetti logistici. Jake La Furia, che per il forte legame lo considera un cugino, gli ha dedicato il brano \"Vida loca\", presente in \"Mi fist\". Nel 2012 \u00e8 apparso nel film \"I 2 soliti idioti\" con i Club Dogo.\nTed Bee.\nPseudonimo di Marco Villa e precedentemente noto come Ted Bundy, \u00e8 un MC della provincia nord di Milano (Lainate); inizia a cantare a 16 anni nella Dogo Gang abituato ad utilizzare la scrittura come valvola di sfogo, partorisce rime su riflessioni drammatiche, socio-fantapolitiche e storytelling ambientati in epoche pi\u00f9 disparate."}
{"id": "2523916", "revid": "21981", "url": "https://it.wikipedia.org/wiki?curid=2523916", "title": "Andrei Tkachuk", "text": ""}
{"id": "2523919", "revid": "287204", "url": "https://it.wikipedia.org/wiki?curid=2523919", "title": "H\u00f6chst\u00e4dt", "text": ""}
{"id": "2523920", "revid": "21981", "url": "https://it.wikipedia.org/wiki?curid=2523920", "title": "Dmitry Chugunov", "text": ""}
{"id": "2523923", "revid": "149727", "url": "https://it.wikipedia.org/wiki?curid=2523923", "title": "H\u00f6chstadt an der Aisch", "text": ""}
{"id": "2523925", "revid": "767487", "url": "https://it.wikipedia.org/wiki?curid=2523925", "title": "Gary Mackay", "text": "Carriera.\nNativo di Edimburgo, ha trascorso 17 anni nell'Heart of Midlothian, di cui detiene il record di presenze (640).\nCon la ha collezionato 4 presenze: di lui si ricorda il gol vincente segnato nelle qualificazioni al , a Sofia, contro la . Questo gol non serv\u00ec agli scozzesi gi\u00e0 eliminati, ma consent\u00ec all' di qualificarsi agli Europei per la prima volta nella sua storia. Mackay riscuote perci\u00f2 vasto successo tra gli irlandesi.\nHa concluso la sua carriera nel 1999, all'et\u00e0 di 35 anni, dopo 2 stagioni nell'Airdrieonians, club di seconda divisione scozzese, con cui ha collezionato due quarti posti.\nHa allenato proprio l'Airdrieonians, arrivato nono in campionato, nella stagione 1999-2000. Nel luglio 2000 \u00e8 stato licenziato e sostituito da Steve Archibald.\nAttualmente \u00e8 tesserato nella SFA come procuratore sportivo. Tra i suoi assistiti citiamo Garry O'Connor, Christophe Berra e Lee Wallace."}
{"id": "2523926", "revid": "149727", "url": "https://it.wikipedia.org/wiki?curid=2523926", "title": "Hochstadt am Main", "text": ""}
{"id": "2523928", "revid": "587663", "url": "https://it.wikipedia.org/wiki?curid=2523928", "title": "H\u00f6chst\u00e4dt i.Fichtelgebirge", "text": ""}
{"id": "2523931", "revid": "33689", "url": "https://it.wikipedia.org/wiki?curid=2523931", "title": "COMAL", "text": "Il COMAL, acronimo di \"Common Algorithmic Language\", \u00e8 un linguaggio di programmazione sviluppato nel 1973 in Danimarca da Benedict L\u00f8fstedt e B\u00f8rge Christensen.\nIl documento \"COMAL 80 Programming Language Report\" contiene la definizione formale del linguaggio.\nCaratteristiche.\nIl COMAL fu creato raggruppando le caratteristiche provenienti dai due linguaggi di programmazione BASIC e Pascal. Introduce inoltre il concetto di programmazione strutturata.\nStoria.\nAll'inizio degli anni '80, Apple vinse un contratto per fornire i propri computer Apple II, dotati del sistema operativo CP/M e del linguaggio di programmazione \"COMAL\", alle scuole secondarie irlandesi.\nVersioni disponibili.\nIl linguaggio \"COMAL\" \u00e8 disponibile per:\nEsempi.\nCondizioni:\n IF condition THEN\n instructions\n ENDIF\nCicli:\n FOR number:= 1 TO 1000 DO \n PRINT number\n ENDFOR\nEsempio di un programma.\n 10 PAGE\n 20 FOR number:= 1 TO 10 DO\n 30 PRINT \"ESEMPIO\"\n 40 ENDFOR\n 50 END \" \""}
{"id": "2523934", "revid": "25960263", "url": "https://it.wikipedia.org/wiki?curid=2523934", "title": "Dash! Yonkuro", "text": ""}
{"id": "2523936", "revid": "25960271", "url": "https://it.wikipedia.org/wiki?curid=2523936", "title": "Dash!", "text": ""}
{"id": "2523942", "revid": "580", "url": "https://it.wikipedia.org/wiki?curid=2523942", "title": "Tempio funerario di Chefren", "text": ""}
{"id": "2523943", "revid": "4041", "url": "https://it.wikipedia.org/wiki?curid=2523943", "title": "P-value", "text": ""}
{"id": "2523944", "revid": "4041", "url": "https://it.wikipedia.org/wiki?curid=2523944", "title": "P-Value", "text": ""}
{"id": "2523945", "revid": "204012", "url": "https://it.wikipedia.org/wiki?curid=2523945", "title": "Cefalea primaria da tosse", "text": ""}
{"id": "2523952", "revid": "287204", "url": "https://it.wikipedia.org/wiki?curid=2523952", "title": "L'odissea di Glystra", "text": "L'odissea di Glystra (\"Big Planet\"), edito in italiano anche coi titoli Il grande pianeta e Glystra, \u00e8 un romanzo di fantascienza del 1952 dello scrittore statunitense Jack Vance. Assieme al successivo romanzo \"Il mondo degli Showboat\" fa parte del ciclo del Grande Pianeta. Venne pubblicato per la prima volta nella rivista \"Startling Stories\".\nTrama.\nIl Centro Terra ha inviato sul \"Grande Pianeta\" un'astronave con una commissione incaricata di contattare la colonia terrestre e l'evolversi della situazione politica del pianeta, soprattutto a causa del dittatore di Bajarnum di Beaujolais, che minaccia di espandersi. Il pianeta, enormemente pi\u00f9 grande della Terra ma con ecosistema e gravit\u00e0 simili, \u00e8 stato popolato dai terrestri fuggiti o semplicemente espatriati, formando stati, regni, territori indipendenti.\nLa commissione non riesce a raggiungere la colonia, poich\u00e9 a causa di un attentato naufraga agli antipodi della colonia terrestre. Claude Glystra, comandante della spedizione, si mette in marcia con gli otto sopravvissuti per i sessantamila chilometri che li dividono dalla meta, incontrandosi e scontrandosi con gli indigeni e scoprendo ulteriori tradimenti all'interno della carovana.\nEdizioni.\nLa traduzione dell'edizione Urania e Classici Urania \u00e8 di Hilia Brinis, le copertine di Carlo Jacono per il n\u00b0 177 e Karel Thole per il n\u00b0 680. Per Urania Collezione, del luglio 2008, la copertina \u00e8 di Franco Brambilla."}
{"id": "2523954", "revid": "287204", "url": "https://it.wikipedia.org/wiki?curid=2523954", "title": "Airdrieonians Football Club", "text": "L'Airdrieonians Football Club, noto anche come Airdrieonians, era una societ\u00e0 calcistica scozzese con sede nella citt\u00e0 di Airdrie. \nNel suo palmar\u00e8s c'\u00e8 una Scottish Cup vinta nel 1924.\nStoria.\nIl club fu fondato nel 1878 come Excelsior Football Club, prendendo poi il nome di Airdrieonians nel 1881.\nFece il suo esordio nei campionati nazionali nel 1894, quando prese parte alla Scottish Division Two. Nel 1903 arriv\u00f2 primo e fu promosso in Scottish Division One. Nel primo decennio in massima serie si distinse classificandosi terzo nelle stagioni 1905-06 e 1912-13.\nTuttavia furono gli anni venti il periodo migliore nella storia degli Airdrieonians: arrivarono secondi per quattro anni consecutivi, dalla stagione 1922-23 alla stagione 1925-26 (tre volte dietro ai Rangers e una volta dietro al Celtic) e vinsero la Coppa di Scozia nel 1924 contro l'Hibernian (2-0).\nIl club retrocesse nel 1936 e riconquist\u00f2 la Division One dieci anni pi\u00f9 tardi, ma continuando ad alternare anni in massima serie ad altri in seconda serie; solo dal 1955 riusc\u00ec a stabilizzarsi in Division One, pur senza ottenere risultati di rilievo.\nNel 1975 fu relegato nella nuova First Division in seguito alla riforma dei campionati, nello stesso anno raggiunse la finale di Scottish Cup, ma fu sconfitto dal Celtic (3-1). Dopo una breve comparsa in Premier Division a inizio anni ottanta, gli Airdrieonians vennero di nuovo promossi in massima serie nel 1991. Nella stagione seguente si classificarono settimi, mentre nelle coppe arrivarono in semifinale di Scottish League Cup e in finale di Scottish Cup, che persero contro i Rangers (2-1).\nGrazie al piazzamento in Coppa di Scozia, il club si qualific\u00f2 per la Coppa delle Coppe 1992-1993, dalla quale usc\u00ec sconfitto al primo turno contro lo . Sempre nella stagione 1992-93 registr\u00f2 l'ultima partecipazione in prima divisione. Nonostante la discesa in First Division, negli anni successivi fece segnare dei buoni andamenti nelle coppe nazionali: tra il 1994 e il 1999 arriv\u00f2 altre tre volte in semifinale di Coppa di Lega e nel 1995 fu ancora finalista di Coppa di Scozia, ma anche in quell'occasione fu sconfitto (1-0 dal Celtic).\nIl club \u00e8 cessato di esistere il 1\u00ba maggio 2002 a causa di forti debiti che hanno portato alla bancarotta. Nello stesso anno un tifoso degli Airdrieonians, Jim Ballantyne, rilevando la propriet\u00e0 del Clydebank, fece rinascere il club sotto il nome di Airdrie United Football Club; nel 2013 ha poi ripreso lo storico nome di Airdrieonians.\nStatistiche e record.\nPartecipazione ai campionati.\nLe statistiche comprendono le stagioni fino al 2002.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2523955", "revid": "355597", "url": "https://it.wikipedia.org/wiki?curid=2523955", "title": "Airdrieonians F.C.", "text": ""}
{"id": "2523966", "revid": "339392", "url": "https://it.wikipedia.org/wiki?curid=2523966", "title": "Altopiano Svizzero", "text": ""}
{"id": "2523968", "revid": "1543377", "url": "https://it.wikipedia.org/wiki?curid=2523968", "title": "Benton Hot Springs", "text": "Benton Hot Springs (detta anche Benton, Old Benton, Hot Springs) \u00e8 una comunit\u00e0 non incorporata nella Contea di Mono in California.\nSi trova 4,8\u00a0km a ovest-sud-ovest di Benton e quasi 50\u00a0km a nord-nord-ovest di Bishop. \u00c8 situata all'altitudine di 1.716\u00a0m.\nStoria.\nIl nome \u00e8 un omaggio al senatore del Missouri Thomas Hart Benton. La localit\u00e0 visse i suoi giorni migliori fra il 1862 e il 1889, allorch\u00e9 egli fu centro di approvvigionamento per le vicine miniere d'oro e d'argento. Il primo ufficio postale fu aperto nel 1886. Al volgere del secolo la citt\u00e0 decadde e il suo stesso nome fu trasferito alla stazione, che divenne la Benton attuale.\nTerme.\nBenton Hot Springs ospita fonti termali calde, una delle quali \u00e8 descritta in un testo del 1915 come acqua sorgiva a 57 \u00b0C. Nei dintorni, poco pi\u00f9 di un miglio (1,6\u00a0km) a nord-est, si trovano anche le terme di Paert's Hot Springs e Taylor Springs."}
{"id": "2523970", "revid": "404137", "url": "https://it.wikipedia.org/wiki?curid=2523970", "title": "Ballonimus", "text": ""}
{"id": "2523972", "revid": "404137", "url": "https://it.wikipedia.org/wiki?curid=2523972", "title": "Alonymus", "text": ""}
{"id": "2523983", "revid": "36426", "url": "https://it.wikipedia.org/wiki?curid=2523983", "title": "Crocefissione con i santi", "text": ""}
{"id": "2523984", "revid": "298055", "url": "https://it.wikipedia.org/wiki?curid=2523984", "title": "Sognando la California/Dolce di giorno", "text": "Sognando la California/Dolce di giorno \u00e8 il secondo singolo del gruppo musicale italiano dei Dik Dik, pubblicato nel 1966 dalla Dischi Ricordi.\nIl disco.\nLa copertina raffigura i cinque componenti del gruppo con i loro nomi e uno sfondo a strisce colorate.\nIl disco entr\u00f2 nell'ottobre 1966 nella hit parade italiana fino a raggiungere il secondo posto (al primo posto era \"Strangers in the Night\" eseguita da Frank Sinatra), e rimase fra i primi dieci fino a dicembre; alla fine dell'anno risult\u00f2 essere il secondo disco pi\u00f9 venduto in Italia\n\"Sognando la California\".\n\"Sognando la California\" \u00e8 la cover di \"California Dreamin\"' dei The Mamas &amp; the Papas. Mogol fece ascoltare l'originale a Pietro Montalbetti, che rimase entusiasta delle soluzioni vocali del quartetto statunitense e del suo arrangiamento, e chiese a Mogol di preparare un adattamento italiano del testo per poterlo incidere. \nAncora oggi \"Sognando la California\" \u00e8 uno dei brani-simbolo del gruppo e una delle canzoni pi\u00f9 rappresentative del periodo.\n\"Dolce di giorno\".\nIntrodotta da un riff di armonica a bocca e costruita come un blues, \"Dolce di giorno\" \u00e8 una delle prime canzoni composte da Lucio Battisti in collaborazione con Mogol. La base musicale su cui cantano i Dik Dik sar\u00e0 utilizzata dall'autore stesso del brano per realizzare la sua versione, che andr\u00e0 a costituire la facciata B del suo primo 45 giri (\"Dolce di giorno/Per una lira\") e che sar\u00e0 successivamente inclusa anche nell'album \"Lucio Battisti\"."}
{"id": "2523990", "revid": "129019", "url": "https://it.wikipedia.org/wiki?curid=2523990", "title": "FUTURAMA", "text": ""}
{"id": "2524000", "revid": "729019", "url": "https://it.wikipedia.org/wiki?curid=2524000", "title": "Philippe Henri de S\u00e9gur", "text": "Biografia.\nFiglio di Henri Fran\u00e7ois de S\u00e9gur (1689-1751) e di Ang\u00e9lique de Froissy (1702-1785), figlia naturale legittimata del reggente Filippo II, fu capitano nel reggimento \"Rosen Cavalerie\" nel 1739, colonnello nei reggimenti \"Vexin\" nel 1743 e \"Soissonnais\" nel 1745, e serv\u00ec agli ordini del padre in Italia e in Boemia. Venne ferito a Roucoux, perse un braccio alla battaglia di Lauffeldt nel 1747 e venne nominato brigadiere il 27 luglio 1747. Il 23 marzo 1748 succedette al padre come tenente generale in Champagne e Brie, e divenne maresciallo di campo il 25 agosto 1749. Nel 1753 fu nominato governatore della contea di Foix.\nDurante la guerra dei sette anni combatt\u00e9 a Hastenbeck nel 1757, Krefeld nel 1758 e Minden nel 1759. Nel 1760 venne fatto prigioniero a Kloster Kampen. Fu nominato ispettore generale della fanteria il 25 maggio 1758, e tenente generale il 18 maggio 1760. Divenne cavaliere dell'Ordine dello Spirito Santo il 7 giugno 1767.\nLe capacit\u00e0 dimostrate dal 1775 come governatore della Franca Contea gli valsero la nomina a segretario di Stato per la guerra il 25 dicembre 1780. Tre anni dopo cre\u00f2 uno Stato Maggiore permanente e introdusse regolamenti fondamentali riguardo alle caserme e agli ospedali militari.\nSi accoll\u00f2 la responsabilit\u00e0, pur non approvandolo, dell'editto di stampo reazionario che da lui prese il nome, e che impediva ai non nobili di diventare ufficiali.\nCreato maresciallo di Francia nel 1783, lasci\u00f2 il ministero nel settembre dello 1787.\nDurante il Terrore fu imprigionato per sei mesi, versando dopo la liberazione nella pi\u00f9 grande povert\u00e0 in seguito al sequestro totale dei beni decretato dalla Convenzione nazionale. Sbarc\u00f2 il lunario scrivendo \"pi\u00e8ce\" teatrali, soprattutto \"vaudeville\", ma anche commedie in prosa e in versi, opere e opere comiche. Napoleone gli assegn\u00f2 una pensione annuale di 6.000 franchi nel 1800. Mor\u00ec l'anno seguente.\nMatrimonio e discendenza.\nNel 1749 aveva sposato Louise Anne de Vernon, creola di Santo Domingo, che gli diede due figli:"}
{"id": "2524009", "revid": "287204", "url": "https://it.wikipedia.org/wiki?curid=2524009", "title": "The Dudesons", "text": "The Dudesons, conosciuti anche con il nome finlandese di Extreme Duudsonit, sono un gruppo di stuntman formato dai finlandesi Jarppi (Jarno Lepp\u00e4l\u00e4), Jarno (Jarno Laasala), Jukka (Jukka Hilden) e HP (Hannu-Pekka Parviainen). Sono conosciuti per i loro show televisivi e per le esibizioni live, chiamate \"Duudsonit Sirkus\". Il termine \"dudesons\" \u00e8 una traduzione per assonanza in inglese del termine finlandese Duudsonit (\"amici/compagni\" in slang finlandese, simile all'inglese \"dudes\").\nStoria.\nI componenti del gruppo provengono dalla cittadina finlandese di Sein\u00e4joki. Jarno, Jarppi e Jukka si conobbero durante la scuola elementare, mentre HP si un\u00ec al gruppo poco tempo dopo, in seguito ad una vacanza sulla neve trascorsa insieme.\nFin da giovanissimi, i Dudesons occuparono molto del loro tempo libero dedicandosi agli stunts, inizialmente utilizzando soprattutto snowboard, skateboard e mountain bike. Quando, agli inizi degli anni '90, Jarno cominci\u00f2 a filmare il gruppo e a vendere brevi video amatoriali agli amici, la loro popolarit\u00e0 crebbe rapidamente nella regione di Sein\u00e4joki. Appartengono a questo periodo le VHS \"Downhill Glamour\", \"Empire Style\" e \"Dogwalk\".\nCarriera.\n2000: prime serie TV.\nDopo aver completato gli studi superiori, i Dudesons crearono la propria azienda di produzione televisiva, chiamata Rabbit Films. Sotto la guida di Jarno Laasala, in pochi mesi furono completati i primi episodi-pilota del loro futuro tv show.\nA partire dal gennaio 2000, lo stesso Laasala cominci\u00f2 a lavorare presso la piccola rete televisiva finlandese Moon Tv, riuscendo cos\u00ec a mandare in onda, nel gennaio 2001, la prima stagione televisiva dei Dudesons, chiamata \"Maailmankiertue\" (\"Giro del mondo\"). Il successo riscosso dal programma fu notevole e, nel settembre 2001, i Dudesons si spostarono da Moon Tv a Nelonen, uno dei maggiori network commerciali finlandesi.\nLa seconda stagione, \"Maailmankiertue 2\", fu trasmessa in Finlandia nel 2002. Nello stesso anno, il gruppo ricevette dalla rivista finlandese \"Suosikki\" il premio come migliore personalit\u00e0 televisiva dell'anno.\nLa terza e la quarta stagione, rispettivamente \"Maailmankiertue 3\" e \"Duudsoni El\u00e4m\u00e4\u00e4\" (\"la vita dei Dudesons\") vennero trasmesse in Finlandia rispettivamente nel 2003 e nel 2004. In queste serie si ebbe l'entrata in scena del quinto elemento dei Dudesons, il maiale Britney, tenuto come animale da compagnia nel loro ranch. All'inizio il suo nome era Satan, ma venne poi cambiato con Britney in quanto i ragazzi pensavano fosse una femmina. In realt\u00e0, dopo il completo sviluppo dell'animale, si accorsero che era in realt\u00e0 un maschio, ma non ne cambiarono pi\u00f9 il nome.\nCarriera internazionale.\nA partire dal 2003, i Dudesons hanno cominciato a produrre materiale in inglese, allo scopo di rendere internazionale il loro programma (ad esempio, la serie \"Duudsoni El\u00e4m\u00e4\u00e4\" venne messa in onda sia in inglese che in finlandese), promuovendolo anche nel corso di numerosi festival televisivi europei. Il debutto internazionale arriv\u00f2 nel febbraio 2006, sul canale australiano Channel V.\nAlla fine del 2010, varie serie dello show sono state trasmesse in oltre 150 stati nel mondo. Viene spesso erroneamente considerato uno spin-off di Jackass, ma non lo \u00e8 visto che le due serie hanno preso vita nello stesso periodo.\nDopo un accordo multimilionario con MTV, a partire da gennaio 2010 i Dudesons hanno girato una nuova serie negli Stati Uniti, in collaborazione con Johnny Knoxville and Jeff Tremaine. La produzione delle dodici puntate \u00e8 stata affidata sia alla Rabbit Films che alla compagnia televisiva americana Dickhouse, per un budget totale di 6 milioni di dollari.\nUno degli episodi, intitolato \"Cowboys &amp; Findians\", \u00e8 stato oggetto di controversie in quanto accusato dalla critica di razzismo nei confronti dei nativi americani. Il debutto della serie negli USA \u00e8 avvenuto il 6 maggio 2010, in Finlandia il 14 gennaio 2011.\n\"Duudsonit tuli taloon\" e attivit\u00e0 su YouTube.\nIl 12 gennaio 2012 debutta sulla rete televisiva finlandese Sub la nuova serie dei Dudesons, intitolata Duudsonit tuli taloon (Dudesons Home Invasion). Durante gli 8 episodi registrati, gli stuntmen fanno visita a 8 diverse famiglie finlandesi, cercando di risolverne i problemi e coronarne i sogni. La serie \u00e8 stata completamente girata in lingua finlandese. Agli otto episodi con le famiglie sono stati aggiunti altre due puntate: una contenente i dietro le quinte, l'altra alcuni video registrati nel 2011 durante la partecipazione dei Dudesons al rally non competitivo Gumball 3000.Il 3 maggio 2012 il DVD della serie \u00e8 stato messo in commercio, solo sul mercato finlandese, senza sottotitoli in inglese.\nI Dudesons hanno aperto il loro canale YouTube (chiamato semplicemente \"Dudesons\") nel 2006, con l'obbiettivo di farsi pubblicit\u00e0 anche sul web. Da allora la loro attivit\u00e0 prosegue senza sosta, con l'apertura del secondo canale (\"Dudesons VLOG\") nel 2014. \n\"The Dudesons Movie\" e altre attivit\u00e0.\nIl 31 marzo 2005, \u00e8 stato presentato ufficialmente al pubblico \"The Dudesons Movie\", un lungometraggio che descrive la vita del gruppo e presenta singolarmente ogni stuntman. Il film \u00e8 stato distribuito su DVD a livello internazionale e messo in vendita anche negli Stati Uniti a partire dall'estate 2006, grazie ad un accordo con la Warner Rhino.\nA partire dal 26 maggio 2011, i Dudesons hanno partecipato al rally non competitivo Gumball 3000, con partenza a Londra e arrivo il 1\u00ba giugno 2011 a Istanbul, guidando una Cadillac Escalade battezzata \"Dudesons Ambulance\", vincendo l'ambito premio Spirit of the Gumball.\nIl 10 maggio 2012 i Dudesons hanno annunciato di avere l'intenzione di partecipare all'edizione 2012 del Gumball 3000, con partenza a New York e arrivo il 31 maggio 2012 a Los Angeles, guidando una Nissan Navara ribattezzata \"The Dudesons Lifeguard\".\nDall'8 al 15 luglio 2011, HP e Jukka hanno inoltre preso parte al Bullrun Rally USA 2011, con partenza a Las Vegas e arrivo a Miami, vincendo il Bullrun Order of Merit Award.\nNell'agosto 2011, I Dudesons hanno pubblicato un libro dal titolo \"Duudsonit - Jekkukirja\" (ISBN 978-951-0-38308-7), curato da Jani Niipola, in cui gli stuntmen hanno raccolto pi\u00f9 di 50 tra i loro scherzi pi\u00f9 celebri, spiegandone nel dettaglio la preparazione, in modo tale da permettere a tutti di metterli in pratica. Il gruppo ha annunciato che il libro verr\u00e0 pubblicato anche in inglese.\nAltre apparizioni televisive.\nI Dudesons sono amici delle star americane Bam Margera e Steve-O e hanno partecipato tre volte alla serie di MTV \"Viva La Bam\". Hanno ricoperto anche ruoli marginali in due film diretti da Margera (\"Minghags e Bam Margera Presents: Where the Fuck is Santa?\"). Gli stessi Margera and Steve-O sono apparsi numerose volte nelle serie televisive dei Dudesons.\nJukka Hild\u00e9n ha fatto la sua apparizione nella seconda stagione del programma di MTV Nitro Circus.\nIl 15 ottobre 2010, i Dudesons hanno partecipato negli Stati Uniti al weekend di festeggiamenti per la presentazione ufficiale del film Jackass 3D.\nIl 7 novembre 2010, il gruppo ha presentato gli MTV Europe Music Awards a Madrid per conto di MTV2.\nIl 15 gennaio 2011, i Dudesons hanno organizzato un party per festeggiare i dieci anni di carriera televisiva nel loro nightclub Komia a Sein\u00e4joki.\nIl 16 gennaio 2011, hanno ricevuto il premio come miglior trasmissione televisiva dell'anno ai Venla Awards, equivalente finlandese degli Emmy Awards. Durante la premiazione, Jukka Hild\u00e9n \u00e8 salito sul palco senza pantaloni, suscitando stupore e scandalo tra gli spettatori.\nDal 25 settembre 2011, Jarno Lepp\u00e4l\u00e4 ha partecipato, insieme alla ballerina Anna-Liisa Bergstr\u00f6m, alla trasmissione \"Tanssii t\u00e4htien kanssa\", versione finlandese di \"Ballando con le stelle\", arrivando in finale e classificandosi al secondo posto.\nIl 4 novembre 2011, Jarppi e Jukka hanno partecipato alla maratona televisiva del \"Nen\u00e4p\u00e4iv\u00e4\", aiutando a raccogliere oltre 2 milioni di euro di fondi da destinare in beneficenza."}
{"id": "2524013", "revid": "2226492", "url": "https://it.wikipedia.org/wiki?curid=2524013", "title": "Servizi ferroviari suburbani di Roma", "text": "La citt\u00e0 di Roma possiede diversi servizi ferroviari suburbani e metropolitani integrati tariffariamente tra loro che movimentano una media di passeggeri al giorno. Otto linee sono gestite da Trenitalia, tre da ATAC.\nStoria.\n1967: il servizio urbano sulla linea Roma-Viterbo.\nIl primo \"servizio urbano\" delle Ferrovie dello Stato nella citt\u00e0 di Roma venne attivato in via sperimentale il 16 aprile 1967. Era effettuato sulla tratta da Tiburtina a Monte Mario della linea per Viterbo, e vi erano utilizzate automotrici ALn 668.1400 con rimorchiate Ln 664. Le fermate intermedie erano Tuscolana, Ostiense, Trastevere e San Pietro, a cui si aggiunsero in seguito le nuove fermate Balduina e Pineta Sacchetti.\nIn seguito al successo di traffico, il servizio da sperimentale divenne definitivo, venendo prolungato nel 1970 alla nuova fermata San Filippo Neri, e nel 1972 a La Storta-Formello. A grandi linee, la frequenza del servizio era compresa fra un treno ogni mezz'ora e un treno ogni ora.\n1981: Il servizio urbano sulla linea Firenze-Roma.\nIl 16 febbraio 1981 venne attivato un ulteriore servizio urbano, sulla tratta da Tiburtina a Monterotondo della linea per Firenze, prolungato quasi subito a Fara Sabina; in occasione dell'attivazione del servizio si provvide ad attivare le due nuove fermate di Nuovo Salario e Piana Bella di Montelibretti, che si aggiungevano all'esistente fermata di Settebagni.\nLa linea era percorsa dalle corse prolungate del servizio urbano Tiburtina-La Storta; le stesse fermate erano servite anche dai treni locali per Orte, effettuati con automotrici elettriche ALe 801.\nLa nascita delle linee FM: dal 1990 al 2002.\nNel 1990 viene promulgata la legge n\u00ba 396 (Interventi per Roma, Capitale della Repubblica) che prevede interventi finalizzati all'adeguamento dei servizi e delle infrastrutture \u00abper la mobilit\u00e0 urbana e metropolitana e (\u2026) il potenziamento del trasporto pubblico su ferro\u00bb.\nNel febbraio del 1994 venne firmata un'intesa tra regione Lazio, comune di Roma, provincia di Roma e Ferrovie dello Stato per attuare un assetto integrato dei trasporti nell'area metropolitana romana e regionale; vennero individuate 7 linee identificate dalla sigla FM (Ferrovie Metropolitane).\nLe prime due linee furono istituite con l'orario estivo del 1994, si tratta delle due attuali linea FL1 e FL2, allora denominate FM1 e FM2, che effettuavano il servizio, rispettivamente, sui percorsi Monterotondo-Roma Tiburtina-Fiumicino Aeroporto e Guidonia-Roma Tiburtina. Dopo pochi mesi la linea FM1 venne prolungata da Monterotondo a Fara Sabina. Sempre nel 1994, vennero attivate le linee FM4, FM5, FM6 e FM7.\nIn seguito, il comune di Roma con la deliberazione del consiglio comunale n. 101 ha approvato il \"Programma di Assetto Generale delle aree ferroviarie (P.A.G.)\".\nNel 1996 venne attivata la fermata di Villa Bonelli, situata sulla linea FM1, e due anni dopo, nel 1998, il servizio semiorario della linea FM5 venne prolungato sino a Civitavecchia, in sostituzione del precedente servizio orario.\nIl 29 dicembre 1999, venne attivata la linea FM3; venne poi prolungata verso Monte Mario il 30 gennaio 2000 e verso San Pietro il 28 maggio 2000.\nCon l'avvicinarsi del Giubileo del 2000, vennero svolti alcuni altri lavori sulla linea FM4: vennero trasformate in stazioni le fermate di Pavona e Lanuvio, e vennero create le fermate di San Gennaro e Villetta. Anche la stazione di Roma Aurelia della linea FM5 venne sottoposta ad alcuni lavori nel 2000.\nInoltre, la linea FM1, che fino al 2000 si divideva in due tronconi nei pressi di Fiumicino, uno verso Fiumicino citt\u00e0 e l'altro verso Fiumicino Aeroporto, con il nuovo orario venne attesta solo presso la nuova stazione di Fiumicino Aeroporto e la diramazione verso la citt\u00e0 venne soppressa.\nLe linee FR: dal 2002 al 2012.\nIl 29 aprile 2002, in seguito alla regionalizzazione del trasporto ferroviario locale, le linee FM vennero ribattezzate FR (Ferrovie Regionali), e la loro programmazione affidata alla regione Lazio. Il cambio di denominazione avvenne nel 2004.\nNel 2003 le stazioni di Torre in Pietra-Palidoro e Ladispoli-Cerveteri della linea FR5 vennero sottoposte ad alcuni lavori e nel 2004 una delle due diramazioni della linea FR7, quella verso Nettuno, venne scorporata e trasformata nell'ottava linea, la linea FR8.\nNel febbraio del 2006 viene siglato un protocollo d'intesa tra regione Lazio, provincia di Frosinone, provincia di Latina, provincia di Rieti, provincia di Roma, provincia di Viterbo, comune di Roma, Ferrovie dello Stato e Rete Ferroviaria Italiana finalizzato \u00aball'attuazione di un progetto unitario e integrato di rete ferroviaria regionale e metropolitana\u00bb. Il 10 dicembre dello stesso anno venne attivata la fermata di Fiera di Roma.\nNel 2007 sono state attivate diverse stazioni sulla linea FR2: La Rustica Citt\u00e0, Tor Sapienza, Palmiro Togliatti e Serenissima.\nDescrizione.\nIl sistema \u00e8 costituito da 8 relazioni, operate da Trenitalia, convergenti sulla citt\u00e0 di Roma. Il servizio \u00e8 finanziato in larga parte dalla Regione Lazio (per ) con un contributo della Provincia di Roma (pari a ).\nLe linee FL1, FL2, FL3 e FL5 offrono, particolarmente nelle tratte urbane di Roma, un servizio metropolitano grazie alla frequenza e alle numerose fermate urbane (la FL1 e la FL3 sono inoltre linee passanti), integrato con la metropolitana ed i mezzi di superficie; le altre linee effettuano un servizio per lo pi\u00f9 regionale.\nLa categoria di servizio assegnata a tutte le corse \u00e8 quella di treno regionale.\nLa numerazione delle linee (FL1, FL2 ecc.) appare solo nella segnaletica di alcune stazioni mentre nell'orario ufficiale cartaceo Trenitalia venivano segnalate le sigle solo delle linee FL1 e FL3 fino al dicembre 2012. Nei tabelloni luminosi e cartacei arrivi/partenze delle stazioni \u00e8 presente solo la sigla R e la numerazione della corsa.\nNella rete ATAC invece la numerazione delle linee FL appare in tutte le mappe generali e di linea.\nLinee FL.\nDal 2012 in alcuni documenti Trenitalia le linee FR vennero rinominate in FL (Ferrovie Laziali), poi nel giugno 2013 ATAC ha pubblicato una versione aggiornata della mappa integrata dei servizi ferroviari di Roma dove le ferrovie regionali di Trenitalia sono identificate dalla sigla FL e non pi\u00f9 dalla sigla FR.\nDal 16 marzo 2014 il capolinea urbano delle corse della linea FL3 \u00e8 attestato presso la stazione di Roma Tiburtina.\nLa rete si compone complessivamente di otto linee:\nLinea FL1.\nLa linea FL1 del servizio ferroviario regionale del Lazio collega Orte con Fiumicino Aeroporto utilizzando la ferrovia Firenze-Roma e la ferrovia Roma-Fiumicino. La frequenza nella tratta Fiumicino-Fara Sabina Montelibretti \u00e8 di 15 minuti, nella tratta Fara Sabina-Poggio Mirteto \u00e8 di 30 e nella restante Orte-Fiumicino aeroporto \u00e8 di 60. \u00c8 gestita da Trenitalia; i principali interscambi con la metropolitana e le altre linee FL sono Roma Tiburtina, Roma Tuscolana e Roma Ostiense.\nLa linea viene percorsa principalmente da TAF. Da Luglio 2020 sono in circolazione anche i nuovi ETR 521 Rock sui regionali Fiumicino-Orte e viceversa.\nLinea FL2.\nLa linea FL2 del servizio ferroviario regionale del Lazio collega la stazione di Roma Tiburtina con quella di Tivoli utilizzando la ferrovia Roma-Sulmona-Pescara. Lungo la sua tratta urbana serve i quartieri della periferia est romana come Ponte di Nona, La Rustica, Tor Sapienza e Collatino. La frequenza \u00e8 di 60 minuti, ridotta a 30 negli orari di punta. \u00c8 gestita da Trenitalia; il principale nodo di interscambio \u00e8 la stazione di Roma Tiburtina.\nLa linea viene percorsa principalmente da composizioni di E.464 + MDVE per i tratti Roma-Pescara e Roma-Sulmona. Con l'arrivo dei Rock nella FL1 e FL3, su questa linea stanno finendo i TAF che a loro volta stanno sostituendo (e in gran parte gi\u00e0 lo hanno fatto) le carrozze a Piano Ribassato, e come servizi svolgono i Roma-Lunghezza, Roma-Guidonia, Roma-Tivoli, Roma-Mandela e Roma-Avezzano\nLinea FL3.\nLa linea FL3 del servizio ferroviario regionale del Lazio collega Viterbo Porta Fiorentina con Roma Tiburtina utilizzando la ferrovia Roma-Capranica-Viterbo. Sulla stessa linea operano le relazioni Bracciano-Roma Tiburtina, Cesano-Roma Tiburtina-Monterotondo e La Storta-Roma Ostiense, la quale viene eseguita negli orari di punta. Nella tratta Cesano-Roma, unica a doppio binario, la frequenza \u00e8 di 15 minuti, nella tratta Bracciano-Cesano \u00e8 di 30 minuti e nella tratta Viterbo-Bracciano \u00e8 di 60 minuti. \u00c8 gestita da Trenitalia; i principali interscambi con la metropolitana e le altre linee FL sono Roma Tiburtina (Metro B e interscambio con FL2), Roma Tuscolana (Metro A), Valle Aurelia (Metro A), Roma Ostiense (Metro B e Roma - Lido) e Roma Trastevere (interscambio con FL1 e FL5).\nI treni che operano su questa linea sono i TAF e i VivAlto + E.464. Dalla fine del 2020 sono stati messi in servizio i nuovi elettrotreni Rock ETR521 che andranno nei prossimi anni a sostituire i TAF.\nLinea FL4.\nLa linea FL4 del servizio ferroviario regionale del Lazio collega la stazione di Roma Termini con Velletri, Albano Laziale e Frascati utilizzando rispettivamente la ferrovia Roma-Velletri, la ferrovia Roma-Albano, e la ferrovia Roma-Frascati. La frequenza per ogni diramazione \u00e8 di 60 minuti, che diventano 120 nei giorni festivi. \u00c8 gestita da Trenitalia; il principale nodo di interscambio \u00e8 Roma Termini.\nSulla Roma Velletri passano principalmente i Vivalto + E464 e gli ETR 425 Jazz. Sulla Roma Frascati passano principalmente i Jazz e raramente i TAF. Sulla Roma Albano Laziale, principalmente passano i Jazz, ma anche Vivalto + E464 e raramente TAF.\nLinea FL5.\nLa linea FL5 del servizio ferroviario regionale del Lazio collega Roma Termini con Grosseto, passando per Civitavecchia utilizzando la ferrovia Tirrenica. La frequenza media \u00e8 di 30 minuti. \u00c8 gestita da Trenitalia; i principali nodi di interscambio sono Roma Termini, Roma Ostiense e Roma S.Pietro \nI treni sono prevalentemente composti da VivAlto + E.464. Meno frequentemente si vedono i Jazz e i TAF. Dal 2021 sono iniziate le corse degli ETR521 Rock. Il 12 Novembre 2021, l'ETR621.002 assegnato al Lazio ha fatto la prima corsa su un regionale Roma Termini - Civitavecchia e ad oggi con le recenti consegne l\u2019ETR621 \u00e8 usato su queste tratte\nLinea FL6.\nLa linea FL6 del servizio ferroviario regionale del Lazio collega Roma Termini con la stazione di Cassino utilizzando la ferrovia Roma-Cassino-Napoli. La frequenza \u00e8 sempre di 60 minuti, presenta diversi livelli di servizio con treni diretti a Cassino, Frosinone e Colleferro. \u00c8 gestita da Trenitalia; il principale nodo di interscambio \u00e8 Roma Termini.\nLe composizioni sono spesso formate da PR + E.464 e da Vivalto + E.464. Alcune volte si assiste anche ai regionali composti da MDVC/MDVE + E.464.\nLinea FL7.\nLa linea FL7 del servizio ferroviario regionale del Lazio collega Roma Termini con la stazione di Minturno-Scauri utilizzando la ferrovia Roma-Formia-Napoli. La frequenza \u00e8 sempre di 60 minuti. Nel pomeriggio, sulla tratta Roma Termini-Latina, la frequenza \u00e8 di 30 minuti. \u00c8 gestita da Trenitalia; il principale nodo di interscambio \u00e8 la stazione di Roma Termini.\nSu questa linea circolano principalmente VivAlto + E.464, ma anche E.464 con carrozze MDVC e MDVE\nLinea FL8.\nLa linea FL8 del servizio ferroviario regionale del Lazio collega Roma Termini con la stazione di Nettuno utilizzando anch'essa la ferrovia Roma-Formia-Napoli. La frequenza \u00e8 sempre di 60 minuti. \u00c8 gestita da Trenitalia; il principale nodo di interscambio \u00e8 la stazione di Roma Termini.\nSu questa linea le composizioni VivAlto + E.464 sono le pi\u00f9 comuni.\nProgetti futuri.\nIn seguito al potenziamento del nodo ferroviario di Roma da parte di RFI, verranno realizzate nuove fermate FL come Roma Pigneto, in corrispondenza con la stazione della linea C della metropolitana, e verranno posti in atto raddoppi e quadruplicamenti di binario nelle tratte gi\u00e0 esistenti nonch\u00e9 potenziamenti tecnologici per la sicurezza e il controllo della marcia dei treni (\u00e8 prevista l\u2019implementazione del sistema HD ERTMS L2/L3 nel Nodo di Roma entro il 2024).\n\u00c8 inoltre prevista da anni la cosiddetta chiusura della Cintura Nord, andando cos\u00ec a completare l\u2019anello ferroviario di Roma.\nFerrovie ATAC.\nOltre alla rete gestita da RFI, esistono altre tre ferrovie ex concesse che offrono un servizio di tipo suburbano e collegano Roma rispettivamente al quartiere di Centocelle, alla frazione litoranea di Ostia e alla citt\u00e0 di Viterbo.\nDi queste, la prima \u00e8 a scartamento ridotto e di propriet\u00e0 del comune di Roma, mentre le altre due sono a scartamento standard e di propriet\u00e0 della regione Lazio.\nTermini Laziali-Centocelle.\nAl lato della stazione Termini vi \u00e8 il capolinea della ferrovia Termini Laziali-Centocelle, una linea ferroviaria a scartamento ridotto che presta servizio urbano all'interno del comune di Roma. L'esercizio \u00e8 di tipo tranviario. Il tracciato della ferrovia \u00e8 ci\u00f2 che resta dell'antica ferrovia Roma-Fiuggi-Alatri-Frosinone.\nIl 7 luglio 2008 venne chiuso il tratto tra Giardinetti e Pantano, in modo da far confluire nel tratto in superficie il percorso della linea C, mentre il 3 agosto 2015 venne chiuso il tratto Centocelle-Giardinetti, per evitare la sovrapposizione con il tratto parallelo di nuova apertura della linea C. Di conseguenza il servizio avviene fino alla stazione di Centocelle.\nIl servizio viene espletato dall'ATAC con corse cadenzate generalmente ogni 7 minuti dalle ore 6 alle ore 20, ogni 10 minuti nelle altre fasce orarie. Le corse vengono sospese dalle 23:00 alle 5:00.\nNel 2020 la sindaca di Roma Virginia Raggi ha annunciato la trasformazione della linea in metrotranvia (denominata \"linea G\" in rapporto alla metropolitana e \"linea 11\" in rapporto alla rete tranviaria), con un prolungamento fino a Tor Vergata. Il Ministero delle infrastrutture e dei trasporti ha stanziato oltre \u20ac per i lavori, che dovrebbero iniziare nel 2022 e concludersi nel 2024.\nRoma-Lido.\nLa linea del Lido va dalla stazione Roma Porta San Paolo fino al limite sud del quartiere balneare di Ostia Lido, completamente all'interno del territorio del comune di Roma.\nLa prima parte del tracciato \u00e8 parallelo a quello della linea B, con binari indipendenti. Il tracciato si sviluppa attraverso i quartieri di Vitinia, Acilia, Casal Bernocchi, Centro Giano, Ostia Antica ed ha tre stazioni a Ostia. Il suo capolinea \u00e8 alla stazione Cristoforo Colombo, in corrispondenza della fine della via Cristoforo Colombo, che da Roma porta a Castelfusano.\nIn ora di punta la frequenza della linea \u00e8 di 10 minuti, mentre nelle altre ore \u00e8 di 15 minuti.\nNel Piano Urbano della Mobilit\u00e0 Sostenibile di Roma del 2019 \u00e8 prevista la sua trasformazione in linea E (Colombo-Jonio) della metropolitana di Roma.\nRoma-Civita Castellana-Viterbo.\nLa Ferrovia Roma-Civita Castellana-Viterbo, chiamata anche \"Roma Nord\" dal nome del primitivo concessionario, \u00e8 una linea ferroviaria che collega Roma (da piazzale Flaminio \u2013 corrispondenza con la linea A \u2013 subito oltre piazza del Popolo) a Viterbo.\nSulla linea sono attivi due livelli di servizi: urbano e extraurbano. Il primo, prevede corse con capolinea Montebello (poco fuori dall'anello del GRA) ogni 10/15 minuti con l'effettuazione di tutte le fermate urbane intermedie (Flaminio, Euclide, Acqua Acetosa, Campi Sportivi, Tor di Quinto, Due Ponti, Grottarossa, Saxa Rubra, Centro RAI, Labaro, La Celsa, Prima Porta, La Giustiniana-Villa di Livia, Montebello) Il secondo, extraurbano, ha destinazione Civita Castellana, dove \u00e8 poi possibile prendere la coincidenza per Viterbo. In passato erano presenti anche corse dirette per Viterbo con tempo di percorrenza di circa 2 ore e 40 minuti, ma esse furono soppresse e la linea fu divisa in due tronconi (Flaminio-Civita Castellana e Civita Castellana-Viterbo).\nNel Piano Urbano della Mobilit\u00e0 Sostenibile di Roma del 2019 \u00e8 prevista la sua trasformazione, limitatamente alla tratta urbana, in linea F (Flaminio-Montebello) della metropolitana di Roma.\nTariffe.\nPer i viaggi nelle stazioni all'interno del comune di Roma \u00e8 in vigore la tariffa integrata Metrebus Roma (o Metrebus Lazio se prevede la zona di Roma) applicata a biglietti e abbonamenti; in questo modo \u00e8 possibile utilizzare un solo titolo di viaggio per utilizzare la metropolitana, i tram, i filobus, gli autobus ATAC e COTRAL e le ferrovie in concessione a ATAC. Per i viaggi al di fuori del comune di Roma \u00e8 attiva la tariffa integrata Metrebus Lazio.\nTariffe specifiche di Trenitalia.\nIn alternativa \u00e8 prevista la tariffa ferroviaria \"Anello\" dove \u00e8 possibile viaggiare sui mezzi Trenitalia all'interno del Comune di Roma con un unico titolo di viaggio (validit\u00e0 100 minuti in un'unica direzione). La tariffa \"Anello\" e la tariffa Metrebus Roma sono delimitate dalle stazioni: Capannelle (FL4 e FL6), Cesano di Roma (FL3), Fiera di Roma (FL1), Lunghezza (FL2), Roma Aurelia (FL5), Settebagni (FL1) e Torricola (FL7 e FL8). Per i viaggi verso la stazione di Colle Mattia, situata all'interno del Comune di Roma ma che richiede l'attraversamento della stazione di Ciampino, \u00e8 valida la tariffa Metrebus Roma ma non la tariffa \"Anello\".\nPer tutti i viaggi che si svolgono al di fuori della zona \"Anello\" o che l'attraversano, viene applica la tariffa regionale chilometrica (applicata ai titoli di viaggio validi solo sui treni Trenitalia) o la tariffa integrata Metrebus Lazio sulla quale i viaggi per o da Fiumicino Aeroporto sono compresi solo nei titoli di validit\u00e0 almeno settimanale\nPer i viaggiatori ultrasettantenni (e categorie previste dalla Legge Regionale 30 del 1998) e le Forze dell'Ordine (e categorie previste dalla Legge Regionale 16 del 2003 e successive modifiche \u2013 Con il Bollettino Ufficiale della Regione Lazio numero 48 del 28 dicembre 2010, in vigore dal 29 dicembre 2010, sono state inserite anche le Forze Armate, il Corpo Forestale ed i Corpi di Vigilanza Armata, questi ultimi a condizione che indossino la divisa del corpo o istituto di appartenenza), sono valide le gratuit\u00e0 previste dalla normativa regionale per la parte del viaggio che si svolge all'interno del Lazio."}
{"id": "2524019", "revid": "204012", "url": "https://it.wikipedia.org/wiki?curid=2524019", "title": "Aneurismi cerebrali", "text": ""}
{"id": "2524028", "revid": "25961880", "url": "https://it.wikipedia.org/wiki?curid=2524028", "title": "Telearena", "text": ""}
{"id": "2524030", "revid": "25961902", "url": "https://it.wikipedia.org/wiki?curid=2524030", "title": "Coil Lignano Sabbiadoro", "text": ""}
{"id": "2524031", "revid": "486946", "url": "https://it.wikipedia.org/wiki?curid=2524031", "title": "Friulpesca Udine", "text": ""}
{"id": "2524032", "revid": "1391549", "url": "https://it.wikipedia.org/wiki?curid=2524032", "title": "Crateri di 25143 Itokawa", "text": "Segue una lista dei crateri d'impatto presenti sulla superficie di 25143 Itokawa. La nomenclatura di 25143 Itokawa \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Itokawa portano i nomi di luoghi che ospitano o hanno ospitato strutture collegate all'astronomia o all'astronautica.\nSono tutti stati identificati durante il sorvolo ravvicinato della sonda Hayabusa, l'unica ad avere finora raggiunto Itokawa."}
{"id": "2524033", "revid": "486946", "url": "https://it.wikipedia.org/wiki?curid=2524033", "title": "Friulpesca Lignano Sabbiadoro", "text": ""}
{"id": "2524034", "revid": "339392", "url": "https://it.wikipedia.org/wiki?curid=2524034", "title": "Finegil", "text": ""}
{"id": "2524035", "revid": "767487", "url": "https://it.wikipedia.org/wiki?curid=2524035", "title": "Euromediterraneo", "text": "L'Euromediterraneo, giornale quindicinale pubblicato in Puglia. \u00c8 stato diretto negli anni dal fondatore Elio Ricchiuto.\n\u00c8 dedicata ai Paesi del bacino del Mediterraneo, al Mezzogiorno, alla Puglia, e ai loro rapporti con l'Unione europea."}
{"id": "2524043", "revid": "404137", "url": "https://it.wikipedia.org/wiki?curid=2524043", "title": "Lizze", "text": ""}
{"id": "2524047", "revid": "339392", "url": "https://it.wikipedia.org/wiki?curid=2524047", "title": "Terranova Terracina", "text": ""}
{"id": "2524049", "revid": "404137", "url": "https://it.wikipedia.org/wiki?curid=2524049", "title": "Regno Twipra", "text": ""}
{"id": "2524050", "revid": "547992", "url": "https://it.wikipedia.org/wiki?curid=2524050", "title": "Supercoppa italiana 2007 (beach soccer)", "text": "La Supercoppa italiana 2007 \u00e8 stata assegnata per la quarta volta con il patrocinio della FIGC. Si \u00e8 disputata a Terracina quale match inaugurale di una quattro giorni dedicata all'assegnazione dello scudetto. Ad affrontarsi sono stati il Milano Beach Soccer campione nazionale in carica ed il Catania Beach Soccer, la squadra pi\u00f9 titolata della Coppa Italia. Il trofeo \u00e8 stato vinto dagli \"Etnei\"."}
{"id": "2524060", "revid": "729019", "url": "https://it.wikipedia.org/wiki?curid=2524060", "title": "Agricola (gioco)", "text": "Agricola \u00e8 un gioco da tavolo gestionale (appartenente alla categoria dei giochi in stile tedesco) creato da Uwe Rosenberg, pubblicato dalla casa editrice tedesca \"Lookout Games\" e presentato alla convention \"Spiel 2007\" (Essen, Germania).\n\"Agricola\" ha ricevuto numerosi riconoscimenti tra cui l'International Gamers Award 2008 - \"General Strategy/Multi-player Game\" e il BGG \"Golden Geek 2008\". \u00c8 inoltre il gioco che, dopo oltre cinque anni, ha spodestato Puerto Rico dal gradino pi\u00f9 alto della classifica dei migliori giochi da tavolo stilata dall'autorevole sito BoardGameGeek.\n\"Agricola\" e le sue espansioni sono pubblicate in lingua italiana dalla Stratelibri.\nNel 2016 \u00e8 uscita una versione semplificata denominata \"Agricola per famiglie\", che pur mantenendo i principi del gioco, ne semplifica lo svolgimento unificando i Miglioramenti e riducendo il numero dei segnalini.\nDescrizione.\nOgni giocatore veste i panni di una coppia di contadini che, nell'arco dei 14 turni di gioco, dovr\u00e0 trasformare un'umile capanna di legno in una fiorente attivit\u00e0 agricola, bilanciando i propri sforzi e investimenti tra azioni quali arare e seminare campi di grano e ortaggi, costruire pascoli per il bestiame (pecore, cinghiali e bovini), ingrandire la propria casa, aggiungere miglioramenti alla fattoria, apprendere nuove abilit\u00e0 e nutrire una famiglia sempre pi\u00f9 numerosa.\nLa struttura del gioco richiede la pianificazione di una propria strategia in base alle scelte degli altri giocatori e del set iniziale di 14 carte a disposizione, alla luce di un sistema di punteggio finale che premia uno sviluppo omogeneo piuttosto che la specializzazione in pochi settori.\nLa gran quantit\u00e0 di carte Occupazione e Piccolo Miglioramento (senza contare le espansioni disponibili) aumenta la variabilit\u00e0 di ogni partita senza che il fattore aleatorio risulti determinante.\nCampionato italiano di Agricola.\nOrganizzato dalla Boardgame League coinvolge ogni anno centinaia di giocatori e appassionati da tutta Italia. Di seguito l'elenco delle edizioni con i relativi vincitori."}
{"id": "2524068", "revid": "767487", "url": "https://it.wikipedia.org/wiki?curid=2524068", "title": "Amiche cattive", "text": "Amiche cattive (\"Jawbreaker\") \u00e8 un film statunitense del 1999 diretto da Darren Stein.\nTrama.\nFern Mayo racconta le sue avventure al liceo, soprattutto quella che cambi\u00f2 la vita a tutti: il compleanno di Liz, una ragazza che al liceo frequentava cattive compagnie e questo la port\u00f2 alla morte. Nonostante l'amicizia che c'era tra lei e le sue tre amiche, due di loro la odiavano per la sua popolarit\u00e0.\n\u00c8 la mattina del suo 17\u00ba compleanno e Liz sta ancora dormendo. Alle sue tre amiche viene in mente uno scherzo di pessimo gusto: rapirla e metterla nel bagagliaio dell'auto legata e imbavagliata per poi portarla al centro commerciale e festeggiare il suo compleanno. Ma, riaperto il bagagliaio, la trovano morta soffocata da uno \"spaccamascelle\" che le avevano messo in bocca per non farla urlare che, a causa del nastro adesivo con il quale le tenevano sigillata la bocca, le finisce in gola.\nLe ragazze riportano il corpo a casa e inscenano una finta violenza, liberandosi la coscienza in un batter d'occhio, ad eccezione di una di loro: Julie. Fern Mayo, una ragazzina coetanea, fragile e invisibile al liceo, detta \"Mayonese\", dovendo portarle i compiti a casa, la vede morta in compagnia delle tre amiche e scappa. Courtney, la pi\u00f9 spietata e cattiva del gruppo, offre a Fern la possibilit\u00e0 di diventare bella e popolare, purch\u00e9 mantenga il segreto.\nLei accetta e diventando bellissima le viene data una nuova identit\u00e0: Vylette, che pian piano diventa la pi\u00f9 temuta e ammirata della scuola. La sua popolarit\u00e0 per\u00f2 fa innervosire Courtney, che con l'aiuto dell'altra amica Foxy la scredita in pubblico con dei volantini che la mostrano prima della sua metamorfosi in Vylette. Julie e Fern si riavvicinano e con l'aiuto del fidanzato della prima pensano ad un modo per smascherare Courtney, facendole dire la verit\u00e0 sulla morte di Liz."}
{"id": "2524071", "revid": "125143995", "url": "https://it.wikipedia.org/wiki?curid=2524071", "title": "Giardino botanico Alpinia", "text": "Il giardino botanico Alpinia si trova nella localit\u00e0 Alpino (frazione di Stresa), situato sulle pendici del Mottarone sovrastanti la riva occidentale del Lago Maggiore con fronte al golfo Borromeo. Il giardino copre una superficie di circa 40.000\u00a0m\u00b2 ed ospita pi\u00f9 di mille specie botaniche provenienti dalla fascia alpina e subalpina, nonch\u00e9 dal Caucaso, dalla Cina e dal Giappone.\nStoria e caratteristiche.\nIl giardino Alpinia (chiamato Duxia fino alla caduta del regime fascista) viene ufficialmente fondato nel 1934 da Igino Ambrosini e Giuseppe Rossi; al momento dell'inaugurazione \u00e8 uno dei primi esempi di giardino botanico alpino presenti in Italia e ci\u00f2 gli dona subito notoriet\u00e0, assieme agli apprezzamenti giunti da naturalisti e botanici internazionali.\nIl giardino \u00e8 posto in una zona panoramica di raro valore; offre una balconata naturale con un ampio belvedere sul Lago Maggiore e le Isole Borromee, oltre a una vista su alcune vette del Parco nazionale della Val Grande quali le Alpi Lepontine, il Monte Disgrazia, le Grigne ed il Monte Legnone.\nAll'interno del giardino vi sgorga una fonte, che \u00e8 stata dedicata al naturalista Marco De Marchi fondatore dell'Istituto Idrobiologico di Pallanza.\nScopi.\nAlcuni scopi fondativi nelle parole di Igino Ambrosini:\n1\u00b0 Impedire che la localit\u00e0 singolarissima venisse ceduta per costruzioni private, cos\u00ec da toglierla al godimento pubblico, com'era gi\u00e0 avvenuto ormai in tutti i pi\u00f9 bei posti panoramici di Alpino;\n2\u00b0 Formarvi una raccolta di vegetazioni che costituisse oggetto di godimento estetico, facesse conoscere la vita delle piante montane e la loro utilizzazione: con ci\u00f2 fosse fonte e mezzo di istruzione e di affiatamento del gusto per notevoli masse di visitatori;\n3\u00b0 Costituire - per la concomitanza della visione panoramica e l'esistenza di un giardino alpino \u2013 un singolare richiamo turistico per italiani e stranieri.\nSpecie presenti.\nAlcune delle specie botaniche presenti nel giardino:"}
{"id": "2524072", "revid": "89688", "url": "https://it.wikipedia.org/wiki?curid=2524072", "title": "Tonari no Totoro", "text": ""}
{"id": "2524077", "revid": "125347622", "url": "https://it.wikipedia.org/wiki?curid=2524077", "title": "Chiesa di Sant'Antonio (Gessopalena)", "text": "La chiesa di Sant'Antonio o chiesa dei Tozzi \u00e8 una chiesa di Gessopalena, in provincia di Chieti. Si affaccia su via Castello, che sale alla sommit\u00e0 del borgo medievale, e attualmente si trova in stato di abbandono e degrado.\nStoria.\nL'edificio risale alla seconda meta dell'ottocento quando fu fatto realizzare dai Tozzi accanto al proprio palazzo sul sito di una preesistente chiesa di Sant'Antonio.\nLa chiesa \u00e8 stata in parte risparmiata dai dalle distruzioni dei nazisti, arrecate a Gessopalena dirantela guerra, ma il palazzo \u00e8 oggi semi-distrutto. Usata saltuariamente sino ai primi anni 2000, l'ingresso \u00e8 stato poi murato per evitare vandalismi.\nDescrizione.\nLa facciata \u00e8 realizzata in pietra calcarea in conci lavorati e muratura lavorata a bugnato. A coronamento della facciata vi \u00e8 un timpano triangolare che imita la sottostante trabeazione con architrave e cornice dentellata. Il portale presenta degli stipiti ed un architrave sovrastati da una cornice dentellata. Il prospetto laterale \u00e8 pi\u00f9 povero rispetto alla facciata. L'interno \u00e8 ad impianto ad aula."}
{"id": "2524079", "revid": "580", "url": "https://it.wikipedia.org/wiki?curid=2524079", "title": "Maryannu", "text": "Maryannu \u00e8 un'antica parola che sta a indicare la casta ereditaria della nobilt\u00e0 guerriera che montava su carro, dominante in molte societ\u00e0 del Medio Oriente durante l'et\u00e0 del bronzo. \nLe classi indoeuropee dei \"maryannu\" si presume abbiano governato sopra il regno hurrita dei Mitanni e quello degli Ittiti. Molti regnanti cananei avevano nomi indoeuropei o hurriti, derivati forse da gruppi di immigranti \"maryannu\". Gruppi simili dominarono le diverse citt\u00e0-Stato della Grecia micenea. \nSi pensa che la parola derivi dalla radice indoeuropea *\"mary\", ovverosia \"nobile\". Il termine viene attestato nelle lettere di Amarna scritte da Haapi.\nLo storico statunitense Robert Drews sostiene che il nome \"maryannu\", plurale, attacchi un suffisso hurrita al termine \"marya\", che in sanscrito significa 'giovane guerriero'. Egli propone che all'inizio della tarda et\u00e0 del bronzo la maggioranza avrebbe parlato lo hurrita o l'ario, ma alla fine del XIV secolo a.C. la maggior parte dei \"maryannu\" del Levante aveva nomi semitici.\nCon il \"collasso dell'Et\u00e0 del Bronzo\", anche questa casta di guerrieri specializzati scompare dalla documentazione. Le guerre continuano a combattersi con carro e cavallo, ma mutano le forme di reclutamento: dissolto il ruolo del palazzo, che concedeva ai \"maryannu\" compensi e terre in cambio dei loro servigi, gli organismi statuali acquisiscono ora una natura gentilizia, di solidariet\u00e0 intra-etnica."}
{"id": "2524085", "revid": "1543377", "url": "https://it.wikipedia.org/wiki?curid=2524085", "title": "St Andrew's", "text": "Il St Andrew's \u00e8 uno stadio di calcio situato a Birmingham nel quartiere di Bordesley, in Inghilterra. Ospita le partite in casa del Birmingham City Football Club e, dal 2019, del Coventry City Football Club; ha una capienza di 30.009 spettatori. Il campo misura 101 x 68 metri.\nEdificato e inaugurato nel 1906 per sostituire il campo di Muntz Street, ormai troppo piccolo per soddisfare le esigenze del club, il primo St Andrew's aveva una capienza di 75.000 spettatori, sistemati in una tribuna e in una vasta gradinata scoperta. Il primato di affluenza si registr\u00f2 nel 1939 per una partita di FA Cup contro l'Everton, quando accorsero 66.844 spettatori o, secondo altre fonti, 67.341. Durante la seconda guerra mondiale il St Andrew's fu danneggiato da un bombardamento e la tribuna bruci\u00f2. Negli anni cinquanta il club sostitu\u00ec la tribuna e install\u00f2 i riflettori. In seguito costru\u00ec una seconda tribuna pi\u00f9 piccola e copr\u00ec con il tetto le gradinate scoperte. Altri cambiamenti furono minori.\nL'impianto divenne ben presto cadente: un ragazzo rimase ucciso dal crollo di un muro nel corso di alcuni episodi di violenza nel anni ottanta. Nel 1993, con l'avvento dei nuovi proprietari, fu promosso un programma di sei anni volto a ridisegnare lo stadio e a trasformarlo in uno stadio con soli posti a sedere, in ossequio alle norme sulla sicurezza varate con il rapporto Taylor."}
{"id": "2524087", "revid": "599013", "url": "https://it.wikipedia.org/wiki?curid=2524087", "title": "Giampaolo Urlando", "text": ""}
{"id": "2524088", "revid": "216538", "url": "https://it.wikipedia.org/wiki?curid=2524088", "title": "Gian Paolo Urlando", "text": ""}
{"id": "2524093", "revid": "628767", "url": "https://it.wikipedia.org/wiki?curid=2524093", "title": "Distretto di Mingbulaq", "text": "Il distretto di Mingbulaq (usbeco Mingbuloq) \u00e8 uno degli 11 distretti della Regione di Namangan, in Uzbekistan. Il capoluogo \u00e8 Jumashuy."}
{"id": "2524094", "revid": "628767", "url": "https://it.wikipedia.org/wiki?curid=2524094", "title": "Distretto di Uchkurgan", "text": "Il distretto di Uchkurgan (usbeco Uchqo`rg`on) \u00e8 uno degli 11 distretti della Regione di Namangan, in Uzbekistan. Il capoluogo \u00e8 Uchkurgan."}
{"id": "2524096", "revid": "628767", "url": "https://it.wikipedia.org/wiki?curid=2524096", "title": "Distretto di Turakurgan", "text": "Il distretto di Turakurgan (usbeco \"To\u02bbraqo\u02bbrg\u02bbon tumani\") \u00e8 uno degli 11 distretti della Regione di Namangan, in Uzbekistan. Il capoluogo \u00e8 Turakurgan."}
{"id": "2524099", "revid": "56620", "url": "https://it.wikipedia.org/wiki?curid=2524099", "title": "Pierre-Charles Villeneuve", "text": ""}
{"id": "2524101", "revid": "628767", "url": "https://it.wikipedia.org/wiki?curid=2524101", "title": "Distretto di Yangikurgan", "text": "Il distretto di Yangikurgan (usbeco Yangiqo`rg`on) \u00e8 uno degli 11 distretti della Regione di Namangan, in Uzbekistan. Il capoluogo \u00e8 Yangikurgan."}
{"id": "2524104", "revid": "767487", "url": "https://it.wikipedia.org/wiki?curid=2524104", "title": "Distretto di Chust (Uzbekistan)", "text": "Il distretto di Chust \u00e8 uno degli 11 distretti della Regione di Namangan, in Uzbekistan. Il capoluogo \u00e8 Chust."}
{"id": "2524105", "revid": "628767", "url": "https://it.wikipedia.org/wiki?curid=2524105", "title": "Distretto di Kosonsoy", "text": "Il distretto di Kosonsoy \u00e8 uno degli 11 distretti della Regione di Namangan, in Uzbekistan. Il capoluogo \u00e8 Kosonsoy."}
{"id": "2524108", "revid": "628767", "url": "https://it.wikipedia.org/wiki?curid=2524108", "title": "Distretto di Namangan", "text": "Il distretto di Namangan \u00e8 uno degli 11 distretti della Regione di Namangan, in Uzbekistan. Il capoluogo \u00e8 Tashbulak."}
{"id": "2524111", "revid": "628767", "url": "https://it.wikipedia.org/wiki?curid=2524111", "title": "Distretto di Norin", "text": "Il distretto di Norin \u00e8 uno degli 11 distretti della Regione di Namangan, in Uzbekistan. Il capoluogo \u00e8 Khakkulabad."}
{"id": "2524112", "revid": "628767", "url": "https://it.wikipedia.org/wiki?curid=2524112", "title": "Distretto di Pop", "text": "Il distretto di Pop \u00e8 uno degli 11 distretti della Regione di Namangan, in Uzbekistan. Il capoluogo \u00e8 Pop."}
{"id": "2524113", "revid": "628767", "url": "https://it.wikipedia.org/wiki?curid=2524113", "title": "Distretto di Uychi", "text": "Il distretto di Uychi \u00e8 uno degli 11 distretti della Regione di Namangan, in Uzbekistan. Il capoluogo \u00e8 Uychi."}
{"id": "2524114", "revid": "326822", "url": "https://it.wikipedia.org/wiki?curid=2524114", "title": "Three Extremes", "text": ""}
{"id": "2524120", "revid": "247222", "url": "https://it.wikipedia.org/wiki?curid=2524120", "title": "Cultura colchica", "text": "La cultura colchica o cultura della Colchide (dal 1200 al 600 a.C.) \u00e8 una cultura della tarda et\u00e0 del bronzo e dell'et\u00e0 del ferro, situata nel Caucaso occidentale, soprattutto nella Georgia occidentale. Alla cultura colchica successe, parzialmente, la cultura di Koban nel Caucaso settentrionale e centrale. \nIl suo nome deriva dall'antica regione geografica della Colchide, che copriva una vasta area lungo le coste del Mar Nero."}
{"id": "2524121", "revid": "628767", "url": "https://it.wikipedia.org/wiki?curid=2524121", "title": "Distretto di Altyariq", "text": "Il distretto di Altyariq (usbeco Oltyariq) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Altyariq."}
{"id": "2524123", "revid": "1305772", "url": "https://it.wikipedia.org/wiki?curid=2524123", "title": "She Wolf", "text": "She-Wolf (in inglese membro femminile della specie \"Canis lupus\") pu\u00f2 riferirsi a:"}
{"id": "2524124", "revid": "98315923", "url": "https://it.wikipedia.org/wiki?curid=2524124", "title": "FA Cup 1882-1883", "text": "La FA Cup 1882-1883 \u00e8 stata la dodicesima edizione della competizione calcistica pi\u00f9 antica del mondo. \u00c8 stata vinta dal Blackburn Olympic, vincitore della finale disputata contro l'Old Etonians."}
{"id": "2524125", "revid": "287204", "url": "https://it.wikipedia.org/wiki?curid=2524125", "title": "Pok\u00e8mon Advanced", "text": ""}
{"id": "2524129", "revid": "352448", "url": "https://it.wikipedia.org/wiki?curid=2524129", "title": "Cultura della Colchide", "text": ""}
{"id": "2524135", "revid": "1543377", "url": "https://it.wikipedia.org/wiki?curid=2524135", "title": "Cultura di Koban", "text": "La cultura di Koban o cultura Koban (estesasi nell'arco di tempo che va dal 1100 al 400 a.C.) \u00e8 una cultura della tarda et\u00e0 del bronzo e dell'et\u00e0 del ferro, localizzata nel Caucaso settentrionale e centrale, preceduta dalla cultura colchica del Caucaso occidentale.\nIl suo nome deriva dal villaggio di Koban, Ossezia Settentrionale, dove nel 1869 vennero scoperti in un kurgan asce da guerra, pugnali, elementi decorativi e altri oggetti. Successivamente sono stati scoperti altri siti nel Caucaso centrale."}
{"id": "2524137", "revid": "352448", "url": "https://it.wikipedia.org/wiki?curid=2524137", "title": "Cultura Koban", "text": ""}
{"id": "2524142", "revid": "93231867", "url": "https://it.wikipedia.org/wiki?curid=2524142", "title": "Crateri di 951 Gaspra", "text": "Segue una lista dei crateri d'impatto presenti sulla superficie di 951 Gaspra. La nomenclatura di Gaspra \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Gaspra portano i nomi di localit\u00e0 termali del mondo.\nSono tutti stati identificati durante il sorvolo ravvicinato della sonda Galileo, l'unica ad avere finora raggiunto Gaspra."}
{"id": "2524143", "revid": "729019", "url": "https://it.wikipedia.org/wiki?curid=2524143", "title": "Mitsubishi Ki-1", "text": "Il , identificato anche come , era un bombardiere bimotore ad ala bassa prodotto dall'azienda giapponese Mitsubishi Heavy Industries negli anni trenta.\nIntrodotto nel 1933 venne utilizzato operativamente nelle operazioni durante la seconda guerra sino-giapponese venendo velocemente superato e per questo sostituito prima dello scoppio della seconda guerra mondiale dall'italiano Fiat B.R.20.\nStoria del Progetto.\nIl progetto venne commissionato con particolari specifiche tecniche: avrebbe dovuto avere due motori ed essere in grado di volare anche con uno solo, doveva portare circa 2.200 lb di bombe e avere 240 km/h di velocit\u00e0 massima. La Mitsubishi che era gi\u00e0 venuta in contatto con la Junkers tedesca per lo sviluppo del G 38 (aereo quadrimotore per il trasporto di passeggeri), rispose alla richiesta con una versione maggiorata dello Junkers K-37. Il capo progettista era Nobushiro Nakata. Il primo \"mock-up\" venne prodotto nell'agosto del 1932 mentre il primo prototipo fu completato nel marzo del 1933. Il primo prototipo era motorizzato con due Rolls-Royce Buzzard da 800 hp che per\u00f2 non erano abbastanza potenti per soddisfare le richieste. L'aereo infatti era pi\u00f9 lento di 20 km/h del previsto e non poteva volare con un solo motore. Per ovviare a questi problemi i motori vennero sostituiti con due Mitsubishi Ha-2-2 da 940 cavalli in grado di soddisfare pienamente le richieste. La produzione inizi\u00f2 nel 1933 per terminare nel 1936 con 118 aerei prodotti. Poco dopo il 1933 venne progettata una seconda versione del Ki-1, denominata Ki-1-II. Nella seconda versione la potenza dei motori venne ancora aumentata (Mitsubishi Ha-2-3) e la velocit\u00e0 massima portata a 230km/h. Parte dei Ki-1-I venne aggiornata alla seconda versione.\nImpiego operativo.\nIl Ki-1 venne impiegato per la prima volta nella seconda guerra sino-giapponese. Il Ki-1 si rivel\u00f2 per\u00f2 presto obsoleto e venne sostituito dall'italiano Fiat B.R.20"}
{"id": "2524145", "revid": "1605525", "url": "https://it.wikipedia.org/wiki?curid=2524145", "title": "Indelebile (romanzo)", "text": "Indelebile (titolo originale \"Indelible\") \u00e8 un romanzo thriller di Karin Slaughter, pubblicato nel 2004.\nIl romanzo \u00e8 stato tradotto in dieci lingue; in Italia la pubblicazione \u00e8 avvenuta nel 2007.\nTrama.\nDue malviventi entrano nella stazione di polizia di Grant, in Georgia, e prendono in ostaggio poliziotti e personale in servizio uccidendo e ferendo molte persone. Sara Linton e a Jeffrey Tolliver, capo della polizia di Grant, ferito seriamente, sono fra gli ostaggi. Sara ricorda il passato, quando Jeffrey la port\u00f2 a visitare i posti in cui era cresciuto. La storia si dipana drammaticamente sui due piani temporali, che alla fine si collegano inaspettatamente. Un omicidio perpetrato molti anni prima, richiede nel presente il suo tributo di sangue."}
{"id": "2524146", "revid": "287204", "url": "https://it.wikipedia.org/wiki?curid=2524146", "title": "Hamburg Masters 2002", "text": "L'Hamburg Masters 2002 \u00e8 stato un torneo di tennis giocato sulla terra rossa. \u00c8 stata la 95\u00aa edizione dell'Hamburg Masters, che fa parte della categoria ATP Masters Series nell'ambito dell'ATP Tour 2002. Si \u00e8 giocato al Rothenbaum Tennis Center di Amburgo in Germania, dal 13 al 20 maggio 2002.\nCampioni.\nSingolare.\n Roger Federer ha battuto in finale Marat Safin 6\u20131, 6\u20133, 6\u20134\nDoppio.\n Mahesh Bhupathi / Jan-Michael Gambill hanno battuto in finale Jonas Bj\u00f6rkman / Todd Woodbridge"}
{"id": "2524150", "revid": "86599", "url": "https://it.wikipedia.org/wiki?curid=2524150", "title": "Cratere Charax", "text": "Charax \u00e8 un cratere di 951 Gaspra situato nei pressi dell'equatore dell'asteroide. \u00c8 utilizzato per determinare il meridiano principale del sistema di riferimento topografico di Gaspra, analogamente a quanto avviene sulla Terra con Greenwich.\nIl cratere \u00e8 stata battezzato dall'Unione Astronomica Internazionale con riferimento all'insediamento romano a Gaspra in Crimea (Ucraina)."}
{"id": "2524151", "revid": "729019", "url": "https://it.wikipedia.org/wiki?curid=2524151", "title": "Guerra di Torstenson", "text": "La cosiddetta guerra di Tortenson o guerra di Annibale (in norvegese \"Hannibalsfeiden\") prende il nome da due dei comandanti coinvolti nel conflitto, Lennart Torstenson e Hannibal Sehested, e indica un conflitto di breve durata tra l'Impero svedese e il regno di Danimarca-Norvegia scoppiato durante la guerra dei trent'anni.\nPreludio del conflitto.\nL'Impero svedese aveva conseguito importanti successi nella guerra dei trent'anni, sconfiggendo l'esercito della Lega Cattolica in Germania nella Battaglia di L\u00fctzen, nella quale era morto Gustavo II Adolfo di Svezia, e raccogliendo numerose vittorie anche sotto la guida del plenipotenziario svedese in territorio imperiale, il conte Axel Oxenstierna.\nTuttavia nonostante le sue vittorie militari, il territorio svedese era minacciato dal regno di Danimarca-Norvegia che stringeva da sud con i territori di Blekinge, Scania, e Halland, da ovest con il territorio di Bohusl\u00e4n e da nord-ovest con il territorio dello J\u00e4mtland. A ci\u00f2 si aggiunga la continua minaccia della linea costiera danese, molto vicina a quella svedese e fonte di minaccia perenne.\nNella primavera del 1643 il Consiglio di governo, il Riksr\u00e5d, decise di intraprendere un nuovo conflitto con lo scopo di estendere il territorio svedese a scapito della Danimarca-Norvegia, contando sulla propria predominanza militare.\nInizio della campagna.\nIl conte Oxenstierna diede a Torstenson il compito di guidare militarmente la nuova campagna. Fu cos\u00ec che l'esercito svedese giunse in Moravia attraversando il territorio boemo per giungere finalmente in territorio danese con una rapida marcia, che sorprese l'esercito imperiale guidato dal condottiero di origini italiane Mattia Galasso Feldmaresciallo del Sacro Romano Impero, al quale era stato dato ordine di inseguire e arrestare la marcia di Torstenson in territorio germanico.\nL'alleanza con le Sette Province Unite.\nIl 12 dicembre 1643 le truppe di Torstenson entrarono nella regione dello Holstein, situata in territorio germanico ma sotto la giurisdizione danese dal 1460, occupando la citt\u00e0 di Bad Oldesloe, da qui Torstenson inizi\u00f2 a dare l'assalto a tutte le fortezze e le guarnigioni danesi che caddero l'una dopo l'altra senza opporre grande resistenza, tranne la guarnigione di Gl\u00fcckstadt, che rest\u00f2 l'unico caposaldo danese nella penisola dello Jutland, che cadde per il resto completamente in mano degli invasori svedesi.\nDurante questa fase iniziale dell'invasione Tortenson si vide offerto l'appoggio logistico e militare della Repubblica delle Sette Province Unite. Il motivo di questa alleanza da parte delle province olandesi fu motivato dal fatto che il sovrano danese aveva imposto pesanti dazi ai loro convogli mercantili per attraversare lo stretto di Oresund, causando un grosso danno per il loro commercio. Tuttavia, nonostante questa nuova alleanza, Torstenson richiese al Consiglio di governo l'appoggio navale poich\u00e9 temeva possibili interventi militari dalla Polonia. Come risposta alla sua richiesta, il Consiglio invi\u00f2 una imponente flotta navale al comando dell'ammiraglio Clas Fleming con lo scopo di vigilare le coste del Mar Baltico.\nDopo aver conquistato lo Jutland, Torstenson intendeva impossessarsi delle isole prospicienti, comprese nell'attuale Contea di Fionia, ed in particolar modo l'omonima isola, la terza per grandezza di tutto il territorio danese. Tuttavia, a causa della eccessiva rapidit\u00e0 della sua avanzata, la flotta inviata dalla madrepatria che avrebbe dovuto trasportare le sue truppe non era ancora salpata. Risoluto a non attendere oltre, dopo aver raccolto una flotta di fortuna di circa 80 imbarcazioni, il comandante svedese tent\u00f2 lo sbarco sull'isola per ben due volte, subendo per\u00f2 in entrambi i tentativi pesanti sconfitte con la perdita di uomini, vedendosi costretto cos\u00ec ad attendere l'arrivo, in primavera, della flotta guidata da Fleming. Nel frattempo per\u00f2 un secondo esercito, guidato dal suo secondo, Gustav Horn, occup\u00f2 i territori danesi di Scania ed Halland, conquistando le citt\u00e0 di Helsingborg, Lund e Landskrona, e penetrando molto all'interno del territorio danese-norvegese.\nIl contributo della Norvegia al conflitto.\nL'invasione del territorio norvegese fu impedita grazie alla prudenza del governatore Hannibal Sehested, genero del sovrano danese, il quale, seppur contrario alla guerra con l'Impero svedese sin dall'inizio, aveva preventivamente rafforzato il numero della sua milizia e affidato all'ingegnere Kjeld Stub il consolidamente delle fortezze lungo la linea di confine. La campagna militare norvegese si rivel\u00f2 alquanto disastrosa, essa infatti vide la pesante sconfitta di un primo contingente partito dalla regione dello J\u00e4mtland e inviata in Svezia, che ebbe come unica conseguenza l'occupazione da parte delle truppe svedesi della regione dello \u00d8sterdalen, nella parte pi\u00f9 occidentale della Norvegia. Sehested stesso stava preparando una seconda spedizione contro la regione svedese del V\u00e4rmland, quando fu richiamato in aiuto dal suo re durante l'assedio alla citt\u00e0 di G\u00f6teborg, e nel quale venne ferito riuscendo per\u00f2 a sventare l'assalto delle navi di Torstenson.\nLa reazione danese e la controffensiva svedese.\nNel frattempo il tentativo di invasione vide il re danese Cristiano IV, ormai sessantenne, reagire con forza, e, seppure abbandonato dai suoi stessi alleati, allest\u00ec un esercito di uomini grazie ad una campagna di leva forzata ed una flotta di circa quaranta navi, che guid\u00f2 personalmente 1\u00ba luglio 1644 nella battaglia di Colberger Heide contro le navi svedesi comandate da Clas Fleming, ed infliggendo agli avversari una pesante sconfitta e la perdita del loro stesso comandante. A questo punto della campagna la situazione strategica sembrava del tutto sfavorevole agli invasori svedesi, anche a causa dell'arrivo dell'esercito imperiale di Gallas, forte di uomini, che giunse nello Jutland ed a cui si unirono soldati danesi provenienti dalla fortezza di Gl\u00fcckstadt, l'unica ad aver resistito all'assalto degli invasori. Tuttavia la prontezza di Torstenson, nonostante fosse molto malato, e l'azione combinata con il nuovo ammiraglio Carl Gustaf Wrangel permisero agli svedesi di contrattaccare e di attraversare l'Eider, di reimpossessarsi dello Schleswig-Holstein e di penetrare sino in Sassonia costringendo Gallas a ritirarsi presso la fortezza di Magdeburgo. Le sorti della guerra contro la Danimarca-Norvegia furono poi decise in seguito alla pesante sconfitta patita dalla flotta danese nella battaglia di Fehmarn il 13 ottobre 1644 ad opera di una flotta mista di navi svedesi e olandesi guidata da Wrangel e dall'ammiraglio zelandese Maerten Thijssen. Ormai sfinite e disorganizzate, le truppe danesi non furono pi\u00f9 in grado di opporre una valida resistenza, costringendo il loro sovrano Cristiano IV a cercare una trattativa che ponesse fine al conflitto, grazie anche alla mediazione della Francia e delle Province Unite.\nIl Trattato di Br\u00f6msebro.\nIl 13 agosto 1645, dopo lunghe trattative iniziate nel mese di febbraio di quello stesso anno, la Danimarca-Norvegia fu costretta a firmare un trattato di pace con l'Impero svedese nel piccolo villaggio svedese di Br\u00f6msebro, accettando pesanti condizioni di resa.\nGrazie a questo trattato l'Impero svedese ottenne dalla sua campagna militare molto di pi\u00f9 di ci\u00f2 che probabilmente si era auspicato. Essa divenne senza dubbio la pi\u00f9 potente delle nazioni scandinave. Oltre a vedere confermata l'esenzione dal pagamento della dogana per il passaggio nello stretto di Oresund, ebbe come garanzia del mantenimento di questo privilegio il possesso della ricca provincia di Halland. A ci\u00f2 si aggiungano le cessioni territoriali da parte norvegese delle province dello J\u00e4mtland, di H\u00e4rjedalen, del territorio di \u00c4lvdalen e delle isole danesi di Gotland e di \u00d6sel, strategicamente molto importanti perch\u00e9 proprio al centro del Baltico.\nNei successivi tre anni l'Impero svedese cerc\u00f2 di sfruttare appieno i risultati ottenuti dalla guerra e dal trattato, ampliando il proprio dominio politico in territorio germanico, soprattutto nelle regioni della valle dell'Elba e del Weser, cos\u00ec come nei porti della Pomerania Occidentale, e, per mezzo di una oculata alleanza politica con il casato dei Duchi di Holstein-Gottorp, sulla regione dell'Holstein.\nDal punto di vista della Norvegia, sebbene avesse parzialmente dovuto pagare i tributi della sconfitta, la decadenza e l'impoverimento economico del regno danese permisero ai norvegesi un lento ma sostanziale affrancamento politico dalla Danimarca che avrebbe portato ad un futuro e definitivo distacco.\nLe conseguenze politiche ed economiche a lungo termine di questo conflitto furono un decisivo mutamento nel difficile equilibrio tra le potenze nel mar Baltico, a totale favore dell'Impero svedese, e la nascita di un forte senso nazionale di rivalsa da parte danese, che avrebbe alimentato per almeno un secolo tutti i successivi conflitti tra le due nazioni scandinave."}
{"id": "2524154", "revid": "767487", "url": "https://it.wikipedia.org/wiki?curid=2524154", "title": "Il caso Bluelady", "text": " Il caso Bluelady \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross. \nTrama.\nAlex Cross, profiler di fama nazionale, sta per lasciare il dipartimento di polizia di Washington Dc per dedicarsi alla famiglia, alla anziana nonna ed ai figli. Ma il suo amico storico Sampson ,partner nella polizia, gli chiede aiuto, e non per un semplice caso. Un ex commilitone di Sampson, il sergente Cooper, \u00e8 stato accusato di aver contribuito all'assassinio di alcune donne, mogli di militari americani. I delitti sono efferati, e il particolare che lascia inorriditi gli inquirenti \u00e8 il volto delle vittime: dipinto completamente di blu con della vernice. Le prove sono tutte a carico di Cooper, e sono fin troppo perfette per essere credibili. I due detective iniziano cos\u00ec ad indagare ma si troveranno davanti il muro del silenzio militare, colpi di scena imprevisti e pericoli imminenti, fino a giungere ai veri assassini, che si definiscono \u201ci tre topolini ciechi\u201d,"}
{"id": "2524156", "revid": "559473", "url": "https://it.wikipedia.org/wiki?curid=2524156", "title": "Piazza del Duomo (Pisa)", "text": ""}
{"id": "2524160", "revid": "1442080", "url": "https://it.wikipedia.org/wiki?curid=2524160", "title": "Vincenzo Bosari", "text": " \nBiografia.\nFu autore di parecchi libri, incluso in varie antologie scolastiche. Dotato di un profondo senso del rispetto e della solidariet\u00e0, era pacifista, antimilitarista e antibellicista, sentimenti che trasfuse nei suoi libri.\nDopo la rotta di Caporetto, fu profugo come molti altri friulani, trovando rifugio a Napoli presso una signora che si prese cura di lui e, intuite le sue doti intellettuali, provvide \u2014 oltre che ad alloggiarlo \u2014 a farlo studiare. Studi\u00f2 anche in un collegio di Milano. \nConsegu\u00ec il diploma di maestro elementare e, dopo il rientro in Friuli, essendo antibellicista, prefer\u00ec compiere il servizio militare di leva come carabiniere anzich\u00e9 come soldato.\nDurante la seconda guerra mondiale venne arrestato e deportato in Germania, da cui riusc\u00ec a tornare al termine del conflitto.\nInsegn\u00f2 in vari paesi e termin\u00f2 la sua carriera a Pordenone. Qui fu membro del Comitato Antifascista e Segretario provinciale dell'Associazione Nazionale Partigiani d'Italia. Svolse anche un notevole ruolo culturale: fond\u00f2 il Club Autori-Editori e diresse una nutrita collana di pubblicazioni, diventando punto di riferimento di numerosi letterati e artisti. Ottenne dal presidente della Repubblica il diploma di 1\u00aa classe e la medaglia d'oro dei benemeriti della scuola, della cultura e dell'arte."}
{"id": "2524161", "revid": "1442080", "url": "https://it.wikipedia.org/wiki?curid=2524161", "title": "Hamburg Masters 2002 - Singolare", "text": "Il singolare del Hamburg Masters 2002 \u00e8 stato un torneo di tennis facente parte dell'ATP Tour.\nAlbert Portas era il detentore del titolo, ma ha perso nel 1\u00ba turno contro Bj\u00f6rn Phau.\nRoger Federer ha battuto in finale 6\u20131, 6\u20133, 6\u20134 Marat Safin."}
{"id": "2524163", "revid": "104033084", "url": "https://it.wikipedia.org/wiki?curid=2524163", "title": "Ultima mossa", "text": "Ultima mossa \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross. \nTrama.\nAlex Cross \u00e8 di nuovo in pista. Assieme al detective Sampson lavora a una agghiacciante caso di vittime trovate morte dissanguate e lacerate da artigli. Tutti gli indizi inducono i due partner a indagare verso una setta di vampiri, dalla zona di San Francisco fin tutto il sud degli USA, ma quando i due maghi illusionisti principali sospettati vengono trovati morti, si dovr\u00e0 ricominciare. Non mancano le sorprese tipiche di questo autore, i collegamenti impensabili e i dettagli che permettono di giungere, alla fine, alla verit\u00e0. In questo romanzo fa la sua entrata la detective Jamilla, affascinante collega che far\u00e0 battere il cuore ad Alex."}
{"id": "2524167", "revid": "1522738", "url": "https://it.wikipedia.org/wiki?curid=2524167", "title": "Quattro Re", "text": ""}
{"id": "2524176", "revid": "486946", "url": "https://it.wikipedia.org/wiki?curid=2524176", "title": "Macquarie University", "text": ""}
{"id": "2524177", "revid": "1543377", "url": "https://it.wikipedia.org/wiki?curid=2524177", "title": "Stella Artois Championships 2002", "text": "Il Queen's Club Championships 2002 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 100\u00aa edizione del Queen's Club Championships, \nche fa parte della categoria International Series nell'ambito dell'ATP Tour 2002.\nSi \u00e8 giocato al Queen's Club di Londra in Inghilterra, dal 10 al 16 giugno 2002.\nCampioni.\nSingolare.\n Lleyton Hewitt ha battuto in finale Tim Henman 4\u20136, 6\u20131, 6\u20134\nDoppio.\n Wayne Black / Kevin Ullyett hanno battuto in finale Mahesh Bhupathi / Maks Mirny 7\u20136 (7\u20135), 3\u20136, 6\u20133"}
{"id": "2524189", "revid": "1543377", "url": "https://it.wikipedia.org/wiki?curid=2524189", "title": "La vittoria di Wellington", "text": "La vittoria di Wellington o La battaglia di Vittoria (titolo originale in tedesco: \"Wellingtons Sieg oder die Schlacht bei Vittoria\"), op. 91, \u00e8 una composizione orchestrale di Ludwig van Beethoven del 1813.\nStoria.\nFu composta in collaborazione con Johann Nepomuk M\u00e4lzel, per celebrare il trionfo militare di Wellington su Giuseppe Bonaparte nella Battaglia di Vitoria del 21 giugno 1813. L'opera fu eseguita per la prima volta durante due concerti di beneficenza per soldati invalidi l'8 e il 12 dicembre 1813 a Vienna, in cui ebbe luogo anche la prima esecuzione della Sinfonia n. 7 la quale ebbe un enorme successo, tanto da dover essere replicata tre settimane pi\u00f9 tardi e ancora il 24 febbraio 1814, questa volta in programma con la Sinfonia n. 8.\nFu anche grazie al grande successo della composizione \"La vittoria di Wellington\" che in quegli anni Beethoven raggiunse l'apice della sua popolarit\u00e0; inoltre si apr\u00ec una disputa tra il compositore e M\u00e4lzel sui diritti d'autore dell'opera, una controversia che dur\u00f2 a lungo finch\u00e9 i diritti vennero definitivamente riconosciuti appartenere a Beethoven.\nTecnica.\nSi tratta di un pezzo di musica a programma, con vari suoni ricreati artificiosamente per riprodurre i rumori tipici di una battaglia militare, tra cui cannonate, fucilate e fanfare, quanto di pi\u00f9 lontano dall'ideale sinfonico di quel periodo.\nNonostante il suo grande e immediato successo, oggi si fa addirittura fatica a concepire questa composizione come opera di Beethoven, ed \u00e8 considerata come una delle sue opere meno importanti e pi\u00f9 \"commerciali\"."}
{"id": "2524191", "revid": "1442080", "url": "https://it.wikipedia.org/wiki?curid=2524191", "title": "Stella Artois Championships 2002 - Singolare", "text": "Il singolare del Stella Artois Championships 2002 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo e ha vinto in finale 4\u20136, 6\u20131, 6\u20134 contro Tim Henman.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2524197", "revid": "2043648", "url": "https://it.wikipedia.org/wiki?curid=2524197", "title": "Cifrario D'Agapeyeff", "text": "Il cifrario D'Agapeyeff \u00e8 un cifrario ancora inviolato che apparve nella prima edizione del 1939 di \"Codes and Ciphers\", un semplice libretto sulla crittografia pubblicato dal cartografo inglese di origini russe Alexander D'Agapeyeff.\nDoveva essere una sfida di decifratura lanciata ai lettori ma \u00e8 divenuto alla fine un cifrario irrisolvibile perch\u00e9 l'autore fece uno sbaglio durante l'operazione di cifratura e tutti i tentativi di ricostruire il testo originale fallirono. Lo stesso D'Agapeyeff lo tolse dalle successive ristampe del libro perch\u00e9 incapace di ricordarsi come aveva ottenuto quel testo cifrato.\nIl testo cifrato \u00e8 il seguente:\n75628 28591 62916 48164 91748 58464 74748 28483 81638 18174\n74826 26475 83828 49175 74658 37575 75936 36565 81638 17585\n75756 46282 92857 46382 75748 38165 81848 56485 64858 56382\n72628 36281 81728 16463 75828 16483 63828 58163 63630 47481\n91918 46385 84656 48565 62946 26285 91859 17491 72756 46575\n71658 36264 74818 28462 82649 18193 65626 48484 91838 57491\n81657 27483 83858 28364 62726 26562 83759 27263 82827 27283\n82858 47582 81837 28462 82837 58164 75748 58162 92000"}
{"id": "2524198", "revid": "1522738", "url": "https://it.wikipedia.org/wiki?curid=2524198", "title": "Market Sheran", "text": ""}
{"id": "2524203", "revid": "306856", "url": "https://it.wikipedia.org/wiki?curid=2524203", "title": "Homo Ludens", "text": "Homo ludens (nell'originale olandese: \"Homo ludens. Proeve eener bepaling van het spel-element der cultuur\") \u00e8 un libro di Johan Huizinga pubblicato nel 1938, in cui si esamina il gioco come fondamento di ogni cultura dell'organizzazione sociale, e si evidenzia il fatto che anche gli animali giocano, quindi il gioco rappresenta un fattore preculturale.\nIl testo di Huizinga influenzer\u00e0 a vent'anni dalla sua uscita diversi movimenti culturali, tra i quali il situazionismo, dei quali \u00e8 in fondo creditore, date le ricerche sulla civilt\u00e0 ludica. Nel 1976 Constant Nieuwenhuys afferma:\nCuriosit\u00e0.\nIl famoso autore di videogiochi Hideo Kojima ha basato la creazione del personaggio \"Homo Ludens\" proprio sulle teorie di Huizinga."}
{"id": "2524208", "revid": "339392", "url": "https://it.wikipedia.org/wiki?curid=2524208", "title": "Paesi slavi", "text": ""}
{"id": "2524211", "revid": "326822", "url": "https://it.wikipedia.org/wiki?curid=2524211", "title": "Filosofia e religione cristiana", "text": ""}
{"id": "2524216", "revid": "1522738", "url": "https://it.wikipedia.org/wiki?curid=2524216", "title": "Carysford", "text": ""}
{"id": "2524218", "revid": "838137", "url": "https://it.wikipedia.org/wiki?curid=2524218", "title": "Stella Artois Championships 2002 - Doppio", "text": "Il doppio del Stella Artois Championships 2002 \u00e8 stato un torneo di tennis facente parte dell'ATP Tour.\nBob Bryan e Mike Bryan era i detentori del titolo, ma hanno perso nel 1\u00ba turno contro Christophe Rochus e Olivier Rochus.\nWayne Black e Kevin Ullyett hanno battuto in finale 7\u20135, 6\u20133 Mahesh Bhupathi e Maks Mirny.\nTeste di serie.\nle prime 4 teste di serie hanno ricevuto un bye per il 2\u00ba turno."}
{"id": "2524219", "revid": "287204", "url": "https://it.wikipedia.org/wiki?curid=2524219", "title": "Karratha", "text": "Karratha \u00e8 una citt\u00e0 dell'Australia, adiacente al porto di Dampier nel Pilbara, regione dell'Australia Occidentale, che si \u00e8 sviluppata a partire dagli anni '60 per facilitare la lavorazione e l'esportazione del petrolio e del gas naturale liquefatto e di altri prodotti minerari.\nKarratha nella locale lingua aborigena vuol dire \"terra buona\".\nKarratha \u00e8 capoluogo dell'omonima Local Government Area e sede del Governo locale."}
{"id": "2524220", "revid": "72396", "url": "https://it.wikipedia.org/wiki?curid=2524220", "title": "Andr\u00e9 Egli", "text": ""}
{"id": "2524223", "revid": "486946", "url": "https://it.wikipedia.org/wiki?curid=2524223", "title": "Governatore di Vilna", "text": ""}
{"id": "2524224", "revid": "1568601", "url": "https://it.wikipedia.org/wiki?curid=2524224", "title": "Ghiacciaio del Gigante", "text": "Il ghiacciaio del Gigante (in francese \"glacier du G\u00e9ant\") \u00e8 un ghiacciaio del massiccio del Monte Bianco situato sul versante francese del medesimo.\nIl ghiacciaio \u00e8 contornato a nord dalle seguenti vette del massiccio del Monte Bianco: Mont Blanc du Tacul (4248\u00a0m), tour Ronde (3.798\u00a0m), punta Helbronner (3.462\u00a0m), dente del Gigante (4014\u00a0m). Unendosi al ghiacciaio detto La Valle Blanche forma il ghiacciaio del Tacul. Il ghiacciaio \u00e8 sorvolato dalla funivia dei Ghiacciai."}
{"id": "2524225", "revid": "748133", "url": "https://it.wikipedia.org/wiki?curid=2524225", "title": "Trivellazione orizzontale controllata", "text": "La Trivellazione Orizzontale Controllata (T.O.C.) (in inglese \"directional drilling\" o \"horizontal directional drilling, HDD\"), noto in Italia anche come \"perforazione direzionale\", \"perforazione orizzontale controllata o\" \"perforazione teleguidata\", \u00e8 una tecnologia \"no dig\" idonea alla installazione di nuove condotte senza effettuare scavi a cielo aperto. \u00c8 una tecnologia sviluppata negli anni '60-'70 negli Stati Uniti, come derivazione dallo scavo di pozzi petroliferi deviati, applicato al superamento di corsi d'acqua. La prima applicazione realizzata in Europa \u00e8 stata le 1980 nello Yorkshire (GB) per l\u2019attraversamento di corsi d'acqua . Mentre, la prima applicazione in Italia \u00e8 stata nel 1982 per la posa di una condotta DN 500 mm (metanodotto allacciamento Centrale ENEL di Sermide) per l\u2019attraversamento del fiume Po.\nParti componenti.\nUn tipico impianto di directional drilling si compone delle seguenti principali parti o attrezzature:\nPrincipi di funzionamento.\nLa tecnologia del directional drilling \u00e8 essenzialmente costituita da tre fasi:\nLe tubazioni installabili con la perforazione direzionale non solo devono essere costruite con materiali resistenti alla trazione, ma i giunti, di qualsiasi tipologia essi siano, devono poter resistere alle forze di trazione che si generano durante l'operazione di tiro. Mediante perforazione direzionale si installano principalmente tubazioni in acciaio e PEAD giuntate testa a testa; quando i giunti sono del tipo resistente alla trazione (non \u00e8 sufficiente che si tratti di semplici giunti antisfilamento) allora \u00e8 possibile installare anche PVC e ghisa.\nCampo di applicazione.\nLa caratteristica essenziale di questa tecnologia \u00e8 quella di permettere l'esecuzione di fori nel sottosuolo che possono avere andamento curvilineo, anche con deviazioni sia sul piano orizzontale (planimetrico), sia sul piano verticale (altimetrico), consentendo quindi perforazioni tridimensionali.\nCon questa tecnologia \u00e8 possibile posare condotte con diametri fino a 1600 mm e lunghezze di tiro (distanza tra punto di entrata e punto di uscita) che ormai hanno superato i 2000\u00a0m.\nDi recente la T.O.C. viene sempre pi\u00f9 utilizzata per il superamento in sotterraneo di aree instabili, effettuando la perforazione al di sotto del piano di scorrimento dei pendii ."}
{"id": "2524226", "revid": "1652427", "url": "https://it.wikipedia.org/wiki?curid=2524226", "title": "Austrian Business Agency", "text": "La Austrian Business Agency \u2013 \u00d6sterreichische Industrieansiedlungs- und WirtschaftswerbungsgmbH (ABA-Invest in Austria) \u00e8 l'agenzia per l\u2019insediamento d\u2019impresa della Repubblica d\u2019Austria e fa capo al Bundesministerium f\u00fcr Digiatalisierung und Wirtschaftsstandort (Ministero federale per la digitalizzazione e l\u00b4economia). L'ente governativo offre servizi di acquisizione e assistenza alle imprese estere che intendono istituire filiali sul territorio austriaco. ABA fornisce informazioni in merito alla business location Austria e servizi di consulenza agli investitori internazionali per tutte le questioni attinenti alla scelta dell'ubicazione economico-produttiva.\nL'agenzia austriaca \u00e8 stata fondata nel 1982 dalla \u00d6IAG come ICD Austria. Nel 1995 la ragione sociale \u00e8 stata trasformata in Austrian Business Agency (ABA). Nel 2007, in occasione del 25\u00ba anniversario della sua fondazione, ABA ha riadattato il proprio corporate design e ha sostituito il nome Austrian Business Agency con ABA-Invest in Austria per rendere immediatamente riconoscibile l'oggetto sociale. ABA-Invest in Austria impiega 25 collaboratori.\nTra le imprese che si sono affidate ai servizi di ABA per l'insediamento produttivo in Austria figura un lungo elenco di aziende di fama internazionale come Sony, Infineon, Ikea, Matsushita Electric Works, Hutchison Mobilfunk, Holmes Place e Starbucks.\nLocation Austria, ente facente capo ad ABA, dal 1997 si occupa di promuovere l'Austria come location per le produzioni cinematografiche internazionali. Location Austria, assieme ad Austria Wirtschaftsservice GmbH (aws), \u00e8 responsabile dello sviluppo di incentivi nell'ambito dell'iniziativa \u201cFilm Industry Support Austria\u201d (FISA). FISA \u00e8 un'iniziativa promossa dal Ministero federale delle scienze, della ricerca e dell'economia a sostegno dei film per il cinema, che prevede l'elargizione di una sovvenzione a fondo perso pari al 25% dei costi di produzione austriaci ammissibili al finanziamento.\nSettori di attivit\u00e0.\nPer quanto riguarda gli investimenti diretti, l'Austria si trova a competere con la concorrenza rappresentata dalla comunit\u00e0 internazionale di stati. L\u2019agenzia per l\u2019insediamento promuove la business location Austria e si pone come obiettivo quello di continuare a migliorare l'immagine della repubblica alpina come nazione industriale. L'Austria infatti, pur occupando il quarto posto tra gli stati pi\u00f9 ricchi dell'UE, continua ad essere vista principalmente come paese di turismo e cultura.\nABA assiste gratuitamente le imprese estere in fase di costituzione di societ\u00e0 sul territorio austriaco. Gli investitori possono ottenere informazioni sulla business location Austria nonch\u00e9 sulle condizioni quadro che regolano il sistema economico, politico e giudiziario nel suo complesso. La sfera di attivit\u00e0 di ABA\u2013Invest in Austria comprende inoltre la creazione di tutti i necessari contatti in Austria, le attivit\u00e0 di consulenza per la scelta dell'ubicazione e la messa a disposizione di tutte le informazioni rilevanti per l'impresa come, ad esempio, i fattori di costo (es. costo del lavoro e delle infrastrutture), gli aspetti fiscali e tributari o i dati di produttivit\u00e0 fatti registrare dai diversi settori economici del paese. Alle imprese viene offerta assistenza anche in caso di investimenti di ampliamento.\nInvestimenti diretti esteri in Austria.\nNel 2019 ABA-Invest ha contribuito a far insediare sul territorio 462 imprese estere. Gli investimenti effettuati sono stati di 1,85 miliardi di euro, con 4.896 nuovi posti di lavoro.\nDalla Germania, per tradizione il principale investitore in Austria, sono giunte 143 nuove imprese, pari a circa un terzo di tutti i progetti ABA dello scorso anno. Con 45 nuovi insediamenti l'Italia ha superato l'inghilterra (24).\nPermane anche l\u2019interesse da parte di imprese provenienti dai Paesi CEE/SEE. Nel 2019 il loro numero di imprese \u00e8 stato pari a 89, ovvero circa un quarto di tutti i nuovi insediamenti ABA.\nFra le imprese insediatesi in Austria, 66 praticano ricerca. .\nLa classifica dei Bundesl\u00e4nder - Vienna davanti a Salisburgo e Bassa Austria\nAnche nel 2019 la maggior parte delle imprese estere (235) ha scelto la capitale Vienna quale sede di insediamento (2018: 182). Dopo Vienna, la regione federale pi\u00f9 richiesta \u00e8 stata il Salisburghese con 44 imprese (2018:30), seguita dalla Bassa Austria con 39 insediamenti (2018: 32). 27 imprese hanno optato per la Stiria e 33 per la Carinzia e il Tirolo."}
{"id": "2524227", "revid": "994545", "url": "https://it.wikipedia.org/wiki?curid=2524227", "title": "Cappella Niccolina", "text": "La cappella Niccolina \u00e8 un ambiente affrescato nel palazzo Apostolico in Vaticano da Beato Angelico e aiuti (tra cui Benozzo Gozzoli), tra il 1447 e il 1448 circa. Si trova nella parte pi\u00f9 antica del palazzo, nella torre di Innocenzo III, vicino alle Stanze di Raffaello, ed era la cappella privata degli appartamenti di Niccol\u00f2 V.\nStoria.\nBeato Angelico venne chiamato a Roma nel 1445 da papa Eugenio IV, che lo aveva conosciuto personalmente nei suoi nove anni di soggiorno a Firenze. Del periodo tra il 1445 e il 1446 non restano tracce documentarie del lavoro dell'artista, che dovette riguardare una cappella nell'antica basilica di San Pietro, poi distrutta. \nCon l'elezione al soglio pontificio di Niccol\u00f2 V (6 marzo 1447) sono registrati tre ordini di pagamento (datati dal 9 maggio al 1\u00ba giugno 1447) relativi agli affreschi della cappella privata del papa, forse iniziati gi\u00e0 sotto Eugenio IV.\nNell'estate del 1447 l'Angelico ed i suoi collaboraori ricevettero una dispensa per recarsi temporaneamente a lavorare ad Orvieto, nella Cappella di San Brizio, dove lasciarono due affreschi in altrettanti spicchi della volta, per fare ritorno a Roma a met\u00e0 settembre. Entro la fine del 1448 la decorazione della cappella doveva essere terminata e il 1\u00ba gennaio 1449 l'Angelico ricevette la commissione di un nuovo lavoro, la decorazione del perduto studio-biblioteca di Niccol\u00f2 V, che forse era attiguo alla cappella e che era probabilmente opera meno estesa e impegnativa, terminata entro il ritorno dell'artista a Firenze, nei primi mesi del 1450. \nDescrizione.\nLa cappella Niccolina \u00e8 a pianta rettangolare e consta di tre pareti, decorate ciascuna nel registro superiore da un grande lunettone con un affresco unico composto da due \"Storie di santo Stefano\"; il registro mediano \u00e8 invece composto da due scene separate per parete con \"Storie di san Lorenzo\", tranne la parete sinistra, con le finestre, che contiene una sola storia; il registro inferiore, dove si aprono alcune porte, \u00e8 infine decorato da una finta tappezzeria verde, oggi in larga parte ridipinta successivamente con una predominanza di colori rosso e oro.\nLe pareti sono di dimensioni uguali, ma l'arcone di entrata e quello che incornicia la parete centrale hanno uno spessore voltato a botte che d\u00e0 origine alla forma rettangolare del pavimento; qui si trovano affrescati a grandezza naturale otto \"Padri della Chiesa\" sotto nicchioni architettonici dipinti (\"Tommaso d'Aquino, Ambrogio, Agostino e Bonaventura/Girolamo\"), mentre nel sottarco sotto l'altare si trovano i santi \"Atanasio, Leone Magno, Gregorio Magno\" e \"Giovanni Crisostomo\". Negli sguanci delle finestre sono inseriti rosoni e medaglioni con santi, di mano di aiuti. Nella volta infine si trovano i quattro \"Evangelisti\", seduti su nubi su sfondo azzurro stellato. \nIl Vasari descrive anche come sull'altare si trovasse una pala con la \"Deposizione\", ma non si hanno tracce di quest'opera oltre la sua menzione.\nElenco delle scene.\nNelle lunette si trovano (da sinistra):\nNel registro mediano si trovano (da sinistra):\nEsiste una precisa corrispondenza tra le storie delle lunette e quelle nel registro sottostante, che introducono un confronto diretto tra le vicende dei due santi diaconi.\nStile.\nGli affreschi della cappella Niccolina sono caratterizzati da figure solide, gesti pacati e solenni, e un tono generale pi\u00f9 aulico dell'abituale sinteticit\u00e0 meditativa dell'artista. Essi sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte e di motivi pi\u00f9 vari ispirati a principi di ricchezza, complessit\u00e0 compositiva e variet\u00e0. \nCome \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo nello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei frati, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato, nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. \nLo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo."}
{"id": "2524229", "revid": "247933", "url": "https://it.wikipedia.org/wiki?curid=2524229", "title": "Velika Morava", "text": ""}
{"id": "2524233", "revid": "121442921", "url": "https://it.wikipedia.org/wiki?curid=2524233", "title": "Nicola Gardini", "text": "Autore di romanzi, raccolte di poesia, saggi e traduzioni letterarie, \u00e8 molto attivo anche come articolista (il Domenicale de il Sole 24 ORE, il Corriere della Sera, il Fatto Quotidiano, le riviste \"Poesia\" e \"Times Literary Supplement\") e come pittore.\nBiografia.\nNato a Petacciato (in provincia di Campobasso), ma cresciuto a Milano, dove ha frequentato il liceo classico Alessandro Manzoni e si \u00e8 laureato in lettere classiche col Professor Alberto Grilli (tesi su Ammiano Marcellino), si \u00e8 trasferito a New York dopo la laurea a studiare letteratura comparata con il Professor Daniel Javitch (tesi di dottorato sull'imitazione della poesia latina e greca nella lirica rinascimentale europea) e oggi \u00e8 professore di letteratura italiana e comparata presso l'Universit\u00e0 di Oxford. Ha insegnato precedentemente alla New School di New York, al liceo Classico Pietro Verri di Lodi e infine al liceo Manzoni di Milano. Il suo esordio in poesia \u00e8 stato con \"La primavera\" (Einaudi, 1995). Ha composto versi anche nel dialetto della madre, una variet\u00e0 di molisano, in greco antico e in latino, provandosi in stili e metri diversi. In prosa particolarmente significativi i romanzi \"Lo sconosciuto\" (Sironi, 2007), \"I baroni\" (Feltrinelli, 2009), \"Le parole perdute di Amelia Lynd\" (Feltrinelli, 2012, Premio Viareggio e Zerilli-Marim\u00f2, tradotto in inglese come \"Lost Words\", New Directions, 2016) e \"La vita non vissuta\" (Feltrinelli, 2015).\nHa tradotto classici antichi (Ovidio, Marco Aurelio, Catullo), ma anche molti autori pi\u00f9 vicini al presente (Woolf, Dickinson, Hughes, Auden, Simi\u0107), approfondendo il tema del rapporto tra le culture dei vari tempi della civilt\u00e0. Numerose sue traduzioni, da varie lingue, sono apparse sulla rivista \u201cPoesia\u201d, di cui \u00e8 stato per molti anni il codirettore. Sul tradurre ha scritto il saggio in versi \"Tradurre \u00e8 un bacio\" (Ladolfi, 2015).\nLa pittura.\nNicola Gardini \u00e8 interessato all'arte fin da bambino. Comincia a dipingere con impegno verso i trentacinque anni, dopo aver ricevuto in dono i colori, i pennelli e il cavalletto di un noto pittore milanese. Dipinge a olio su tela, cartone e legno. Si ispira a luoghi e oggetti della natura, creando evidenti legami con la sua opera scritta, specie quella in versi. Alcune sue opere sono riprodotte nel libro-manifesto \"Diario\" (Xenion Edizioni, 2013). Molte sono parte di collezioni private, in Europa e in America."}
{"id": "2524238", "revid": "110157", "url": "https://it.wikipedia.org/wiki?curid=2524238", "title": "Santuario di Nostra Signora del Ponte", "text": "Il santuario di Nostra Signora del Ponte \u00e8 un luogo di culto cattolico nel comune di Lavagna, in piazza Abate Lazzaro Podest\u00e0, nella citt\u00e0 metropolitana di Genova. La chiesa \u00e8 sede della parrocchia di Santa Maria del Ponte del vicariato di Chiavari-Lavagna della diocesi di Chiavari.\nOgni anno la prima domenica successiva l'8 settembre, in localit\u00e0 Ponte della Maddalena, viene celebrata la processione mariana ed a seguire lo spettacolo pirotecnico che si pu\u00f2 ammirare direttamente dal ponte sul fiume Entella.\nStoria.\nLa costruzione della chiesa risale al XIII secolo, grazie alla presenza di una cappella sul ponte sovrastante il fiume Entella, il \"ponte della Maddalena\". La ristrutturazione della cappella e del ponte fu voluta, secondo la storia locale, dal pontefice Innocenzo IV, Sinibaldo Fieschi, appartenente alla celebre famiglia lavagnese dei Fieschi, per consentire un collegamento pi\u00f9 sicuro tra le due comunit\u00e0 di Chiavari e Lavagna.\nNel 1451 il ponte e la cappella furono ceduti dai Fieschi alla confraternita dei Frati Francescani di Chiavari che, dopo aver acquistato un terreno sulla riva orientale dell'Entella, iniziarono i lavori di costruzione di una chiesa pi\u00f9 ampia e degna di accogliere l'effigie mariana. I lavori di edificazione, diretti da Simone Gatto, terminarono nel 1492 consentendo cos\u00ec la consacrazione della chiesa.\nL'effigie della \"Madonna del Ponte\" fu pertanto trasferita nel 1500 nella nuova chiesa, grazie al consenso del pontefice Alessandro VI, che accett\u00f2 l'idea dei Francescani di ampliare l'edificio e di erigere un piccolo campanile. Nel 1506 furono aggiunti i due altari laterali.\nIn una notte del 1564 la chiesa sub\u00ec un saccheggio da parte dell'ammiraglio turco Dragut, gi\u00e0 celebre nel Tigullio per le sue razzie compiute nei vari borghi marinari di Rapallo e Santa Margherita Ligure, che straordinariamente non prelev\u00f2 la preziosa immagine mariana. Questo evento rinsald\u00f2 tra la popolazione il culto dell'immagine e della sua raffigurazione.\nLa propriet\u00e0 dell'edificio fu sempre amministrata dall'arciprete di Lavagna, nonostante i frati francescani ne chiesero pi\u00f9 volte la totale custodia alle autorit\u00e0 ecclesiastiche competenti. La pacifica disputa fece s\u00ec che la chiesa venne infine chiusa, rimanendo cos\u00ec priva di culto per nove anni.\nLa chiesa venne trasformata e impreziosita nel 1783 e completamente rinnovata alla fine del XIX secolo. Nel rinnovamento si costru\u00ec la navata sinistra e si prolung\u00f2 il presbiterio. Il campanile fu eretto nel 1898, affrescando tra l'altro l'interno della chiesa. Il 10 gennaio del 1903 fu costituita la locale parrocchia, con il titolo di Rettoria distaccandola dal precedente controllo della parrocchia di Santo Stefano, dal primo vescovo della diocesi di Chiavari monsignor Fortunato Vinelli, appellando cos\u00ec il nuovo titolo di chiesa parrocchiale e in seguito quello di santuario. Fu infine dichiarata monumento nazionale italiano.\nDopo circa sette anni di un accurato restauro, ad opera della Soprintendenza per i Beni Storici e Artistici della Liguria, il 22 marzo del 2009 l'effigie della \"Madonna col Bambino\" \u00e8 stata ricollocata all'interno del santuario mariano. I restauri al dipinto hanno permesso di stabilire una datazione che va dal 1290 al 1310 e, dai dettagli del quadro, di attribuire l'opera al pittore senese Pietro Lorenzetti.\nDescrizione.\nGli esterni.\nLa facciata \u00e8 costituita da tre portali, quello mediano architravato e i due laterali lunettati. Nel portale maggiore \u00e8 raffigurato un affresco della \"Madonna della Misericordia\" attribuito al pittore Lorenzo Fasolo e databile all'inizio del XVI secolo.\nNella lunetta del portale sinistro \u00e8 presente un bassorilievo del XVI secolo raffigurante \"San Francesco che riceve le stimmate\". Secondo la tradizione locale l'uomo senza cappuccio con un libro aperto tra le mani - raffigurato nel dipinto - sembrerebbe risalire alla figura del poeta toscano Dante Alighieri, che avrebbe attraversato il ponte della Maddalena nel corso del suo viaggio verso la Francia.\nIl campanile, progettato in forma neogotica, raggiunge un'altezza di circa 40 metri. Su tutti i quattro lati si aprono tre ordini di bifore e uno di trifore. Quest'ultimo \u00e8 delimitato da due lesene poggianti su di un sottile cornicione ed \u00e8 sovrastato da un frontone uguale a quello del corpo centrale della chiesa. La cuspide del campanile \u00e8 coperta interamente con l'ardesia lavorata a squame, tipica pietra estratta dalle cave della val Fontanabuona. Tra il terzo ordine di bifore e il cornicione sovrastante \u00e8 stato inserito il quadrante dell'orologio.\nIn cella campanaria, \u00e8 custodito un concerto di otto campane, intonato in RE 3 maggiore: le prime cinque furono realizzate dalla fonderia milanese Fratelli Barigozzi, nel 1903; le tre minori sono opera della fonderia ECAT di Mondov\u00ec, gettate nel 2015.\nGli interni.\nL'interno - costituito a tre navate con un presbiterio absidato - presenta la navata centrale coperta da una struttura in legno a due spioventi, mentre le altre navate laterali sono coperte da volte a crociera. I due altari laterali sono dedicati all'Ascensione e al Crocifisso di Ges\u00f9.\nGli affreschi presenti nella contro facciata sono databili al Cinquecento del pittore Lorenzo Fasolo; nella parte superiore si conserva un dipinto raffigurante la scena biblica della Strage degli innocenti, mentre al di sotto vi sono alcune raffigurazione di santi francescani. La volta del presbiterio \u00e8 stata dipinta dal pittore Carlo Thermignon con le figure dei quattro Evangelisti della Bibbia. Le due pareti del presbiterio sono opera di Carlo Krattly, ad eccezione dei sei quadri della parete che furono ideati e dipinti dal Thermignon.\nL'altare maggiore \u00e8 sovrastato dall'icona della Madonna di Francesco Maria Schiaffino. Ai lati del presbiterio sono poste due tele raffiguranti \"Ges\u00f9 che sale al Calvario\" e \"Ges\u00f9 incoronato di spine\", attribuite ad Antonio Lexerna. Il crocifisso ligneo presente \u00e8 un'opera dello scultore Anton Maria Maragliano del XVIII secolo. La pala della cappella della navata destra raffigura la \"Sacra Famiglia\" di Francesco Grandi, databile al 1882."}
{"id": "2524239", "revid": "1305772", "url": "https://it.wikipedia.org/wiki?curid=2524239", "title": "Jole", "text": ""}
{"id": "2524241", "revid": "125613497", "url": "https://it.wikipedia.org/wiki?curid=2524241", "title": "Rivelazione progressiva bahai", "text": "La Rivelazione progressiva, uno dei punti focali della Fede bahai, \u00e8 il concetto 'teologico' secondo cui la volont\u00e0 di Dio e i suoi dettami sono espressi, attraverso i Messaggeri divini, progressivamente e ciclicamente in forme adeguate e compatibili con le crescenti capacit\u00e0, cio\u00e8 in base alla ricettivit\u00e0 degli uomini del tempo in cui vengono palesati.\nLe rivelazioni successive nulla tolgono alle precedenti, sono solo pi\u00f9 consone ai bisogni umani di quando avvengono, e i Messaggeri o Manifestazioni di Dio che le manifestano si aggiungono ai precedenti Profeti, senza sminuirli o delegittimarli, sotto il profilo religioso, promuovendo e completando la Loro opera con gli insegnamenti di cui sono latori.\nLa religione Bah\u00e1\u2019\u00ed apprezza l'origine divina delle tante precedenti rivelazioni che si sono succedute lungo la filogenesi dell'umanit\u00e0 tramite diverse migliaia di Messaggeri, dei Quali la storia degli ultimi seimila anni ricorda nomi come: Adamo, Abramo, Mos\u00e8, Ges\u00f9, Maometto, il B\u00e1b, ma si basa particolarmente sull'ultima rivelazione, portata da Bah\u00e1'u'll\u00e1h, che ritiene essere la pi\u00f9 recente e adeguata all'attuale necessit\u00e0 umana, ovvero che Bah\u00e1'u'll\u00e1h \u00e8 la pi\u00f9 recente Manifestazione di Dio anche se non sar\u00e0 l'ultima.\nSuccessione delle Manifestazioni.\nIl principio della successione ciclica dei Messaggeri di Dio \u00e8 uno dei punti focali del \"Patto bahai\" secondo cui Essi si succedono l'uno all'altro, in rapporto allo sviluppo raggiunto dal genere umano.\nIl concetto di \"Rivelazione progressiva\" conferma per i Bah\u00e1\u2019\u00ed il principio dell'unicit\u00e0, inconoscibilit\u00e0 essenziale e immutabilit\u00e0 di Dio, che educa l'uomo attraverso dei Suoi messaggeri, via via che l'uomo sviluppa dei requisiti sempre pi\u00f9 consoni al miglioramento delle sue caratteristiche potenziali.\nDio \u00e8 uno e senza tempo ma le sue Manifestazioni, che si succedono, ne esprimono la Verit\u00e0 all'umanit\u00e0 secondo le necessit\u00e0 del genere umano, senza che con ci\u00f2 vengano negate o sminuite le rivelazioni precedenti, espressioni anch'esse di un'unica verit\u00e0 palesata in forme diverse.\nLa rivelazione divina \u00e8 pertanto progressiva, continua e non cessa mai.\nRivelazioni.\nSecondo i Bah\u00e1\u2019\u00ed, Dio parla periodicamente e continuamente con gli uomini attraverso le sue Manifestazioni in un processo che non cessa mai.\nOgni successiva rivelazione fatta dalle Manifestazioni \u00e8 pi\u00f9 ampia e pi\u00f9 edeguata delle precedenti, che completa.\nLa verit\u00e0 religiosa rivelata \u00e8 quindi relativa all'epoca e al luogo in cui la Manifestazione di Dio \u00e8 apparsa e allo stadio di evoluzione raggiunto dall'uomo in quel tempo.\nBah\u00e1'u'll\u00e1h ha scritto nel \"Kit\u00e1b-i-\u00cdq\u00e1n\" che Dio invia un suo Messaggero circa in ogni millennio e la stessa cosa avverr\u00e0 dopo di lui.\nCicli universali.\nOltre al principio della rivelazione relativa all'uomo e quindi progressiva, attraverso differenti Messaggeri, Profeti o Manifestazioni, esiste nella letteratura bahai il principio della ciclicit\u00e0 universale ossia un genere di ciclicit\u00e0 umana di specifici periodi (gestazione, nascita, infanzia, adolescenza, adultit\u00e0, et\u00e0 matura), che sono come delle pietre miliari, cio\u00e8 che hanno un significato speciale nel percorso relativo all'umana evoluzione;.\nDopo la preistoria tale sequenza ha segnato due cicli: il \"Ciclo adamitico\" che ha chiuso il ciclo precedente e dato il via alle varie rivelazioni divine che vanno da Adamo a Maometto e, a seguire, il \"Ciclo dell'Adempimento\" che inizia con il B\u00e1b e comprende Bah\u00e1'u'll\u00e1h..\nIl \"Ciclo dell'Adempimento\" durer\u00e0 500.000 anni e avr\u00e0 numerose Manifestazioni di Dio durante tutto il ciclo stesso.\nLe Manifestazioni di Dio del \"Ciclo adamitico\", secondo le scritture bahai, oltre a portare all'uomo gli insegnamenti divini di cui erano latori, hanno anche profetizzato l'attuale \"Ciclo dell'Adempimento\".\nAlcuni aspetti della religione possono essere 'paragonati' alla scuola primaria, in cui i concetti sono spiegati in maniera tale da essere compresi da discepoli ancora nella fase di iniziale sviluppo e non ancora pronti a ricevere messaggi pi\u00f9 complessi o elevati. A tal proposito \u00e8 stato scritto: \"Molte cose ho ancora da dirvi, ma per il momento non siete capaci di portarne il peso. Quando verr\u00e0 lui, lo Spirito della verit\u00e0, vi guider\u00e0 a tutta la verit\u00e0, perch\u00e9 non parler\u00e0 da s\u00e9 stesso, ma dir\u00e0 tutto ci\u00f2 che avr\u00e0 udito e vi annuncer\u00e0 cose future. Egli mi glorificher\u00e0 ...\" (Giov. 16, 12 -15)\nCos\u00ec le rivelazioni religiose sono avvenute e si susseguono gradualmente e progressivamente in maniera da poter essere comprese dalla societ\u00e0 di quella data epoca, senza con ci\u00f2 negare il valore delle precedenti o l'avvento delle successive.\nTipi di rivelazioni.\nLe rivelazioni, secondo i Bahai, possono riguardare due tipologie di aspetti religiosi, uno essenziale, sostanziale e immutabile, quale per esempio l'unicit\u00e0 di Dio e il riconoscimento del susseguirsi dei Suoi Messaggeri come Cristo, Bah\u00e1'u'll\u00e1h ... nella Loro coerente e dinamica missione. L'altra, che si potrebbe definire relativa, riguarda soprattutto aspetti di ordine fisico nella disciplina religiosa, come l'obbligo ad alcuni comportamenti che pu\u00f2 variare con l'evolversi della societ\u00e0, dei suoi problemi e delle sue condizioni. Per questa seconda tipologia basti pensare a dettami presenti in passato, nel consumo o meno di certi alimenti, dovuti alle scarse conoscenze soprattutto igieniche del tempo, che oggigiorno non sono pi\u00f9 tanto problematiche; anche se ne sono sopravvenute delle altre alquanto nocive, come il problema dell'alcol e della droga, ambedue espressamente vietati in ambito baha'i, salvo negli usi strettamente curativi e terapeutici.\nLe Manifestazioni di Dio, susseguendosi ciclicamente, da un lato illustrano e avvalorano in maniera sempre pi\u00f9 consona, la crescita della civilt\u00e0 intima comportamentale ed esteriore, nelle sue linee essenziali; e dall'altro aggiornano o modificano dei dettami secondari non pi\u00f9 adeguati alla societ\u00e0.\nBah\u00e1'u'll\u00e1h, da tal punto di vista, \u00e8 considerato dai Suoi fedeli il pi\u00f9 aggiornato Maestro in relazione alle virt\u00f9 essenziali alla maturit\u00e0 umana, un'umanit\u00e0 che abbisogna adesso d'esser resa unita e armonica per superare i guai contemporanei che l'assillano, mantenendo la sua imprescindibile diversit\u00e0, reclamando per\u00f2 ogni giorno pi\u00f9 intensamente il nuovo criterio adatto al rasserenamento organico della societ\u00e0 tutta. Bah\u00e1'u'll\u00e1h, per i suoi fedeli, \u00e8 considerato la Manifestazione di Dio pi\u00f9 recente, Manifestazione che sola pu\u00f2 aiutarci, tramite i Suoi divini insegnamenti, a superare quest'egoista, demagogica ed estremamente critica congiuntura; che non sar\u00e0 per\u00f2 l'ultima circostanza che necessita dell'aiuto di Manifestazioni di Dio, in quanto la grazia divina continuer\u00e0 a fluire sulle necessit\u00e0 evolutive delle Sue creature, per l'eternit\u00e0.\nKit\u00e1b-i-\u00cdq\u00e1n.\nIl \"Kit\u00e1b-i-\u00cdq\u00e1n\" o \"Libro della Certezza\" di Bah\u00e1'u'll\u00e1h contiene la sua basilare e pi\u00f9 esaustiva descrizione della \"Rivelazione progressiva\".\nIn esso Bah\u00e1'u'll\u00e1h descrive le relazioni tra i diversi Profeti o Manifestazioni di Dio e come ognuno di loro abbia avvalorato il suo predecessore, ma sia stato purtroppo sempre rifiutato dalla maggior parte dei seguaci del predecessore stesso.\nIl \"Kit\u00e1b-i-\u00cdq\u00e1n\" contiene anche vari principi essenziali della religione bahai."}
{"id": "2524242", "revid": "36426", "url": "https://it.wikipedia.org/wiki?curid=2524242", "title": "San Lorenzo riceve i tesori della Chiesa e fa la carit\u00e0", "text": ""}
{"id": "2524244", "revid": "36426", "url": "https://it.wikipedia.org/wiki?curid=2524244", "title": "San Lorenzo riceve i doni della Chiesa", "text": ""}
{"id": "2524245", "revid": "36426", "url": "https://it.wikipedia.org/wiki?curid=2524245", "title": "Predica di Santo Stefano e disputa nel Sinedrio", "text": ""}
{"id": "2524247", "revid": "26244", "url": "https://it.wikipedia.org/wiki?curid=2524247", "title": "4WS", "text": ""}
{"id": "2524249", "revid": "767487", "url": "https://it.wikipedia.org/wiki?curid=2524249", "title": "I danzatori di Noyo", "text": "I danzatori di Noyo (\"The Dancers of Noyo\") \u00e8 un romanzo del 1973 della scrittrice statunitense Margaret St. Clair.\nTrama.\nSamuel McGregor appartiene ad una trib\u00f9 della Repubblica della California; la trib\u00f9 \u00e8 una delle forme di organizzazione sociale a cui hanno fatto ritorno gli abitanti della California dopo una spaventosa mortale epidemia di cancro alle ossa. Esse si rifanno alla tipologia indiana, e sono presiedute in qualche modo dai Danzatori, ossia androidi clonati dallo scienziato O'Hara, a partire dalle cellule di un certo Bennet, l'unico che aveva mostrato una qualche resistenza all'epidemia.\nI Danzatori obbligano con la forza (appoggiati dai \"Mandarini\" e dai \"Vendicatori\", ossia dai meno giovani della trib\u00f9) i giovani a sottoporsi alle pratiche mistiche delle vecchie trib\u00f9 indiane, arrivando ad uccidere chi si oppone. Samuel si rifiuta di partecipare alle danze sacre ed \u00e8 costretto ad affrontare un viaggio rituale, alla ricerca della visione mistica del Sacro Graal.\nTra visioni e allucinazioni, cambiamenti di personalit\u00e0, Samuel affronta, con l'aiuto di Francesca O'Hara, figlia dello scienziato, altre trib\u00f9, altri Danzatori e Vendicatori, arrivando a scoprire che lo scopo di queste violenze \u00e8 procurarsi corpi umani per sopperire alla creazione degli androidi e perpetuare la specie dei Danzatori.\nCatturato proprio al momento della sua visione del Sacro Graal, riesce a uccidere un Danzatore e di conseguenza tutti gli altri, sconfiggendo questa cospirazione e restituendo la libert\u00e0 ai giovani."}
{"id": "2524254", "revid": "36426", "url": "https://it.wikipedia.org/wiki?curid=2524254", "title": "Predica di santo Stefano e disputa nel sinedrio", "text": ""}
{"id": "2524259", "revid": "124466475", "url": "https://it.wikipedia.org/wiki?curid=2524259", "title": "Steve Coy", "text": "Entr\u00f2 a far parte dei Dead Or Alive nel 1982. Unico membro della band ad essere buon amico con il cantante Pete Burns, nei tempi \"bui\" della band ricopr\u00ec il ruolo di manager e produttore. Appare in tutti i video dei Dead or Alive, tranne in \"Rebel Rebel\" di cui fu il regista.\n\u00c8 il membro pi\u00f9 giovane della band; Steve appare anche in tutte le esibizioni dei Dead Or Alive, il pi\u00f9 delle volte come batterista e qualche volta come tastierista. Nel 1995, assieme a Pete Burns, recluta il tastierista Jason Alburey e da quell'anno in poi, assieme ad Alburey, provvede alle parti vocali di ogni brano (nonostante non abbia mai preso parte alla stesura del testo di alcuna canzone).\nNel 2007, nelle trasmissioni televisive con Pete, Coy fu il suo autista, assistente e guardia del corpo.\nDal 2004 frequenta Genova e dal 2008 si sposa con Marina Zacco, trasferendosi definitivamente in Italia.\nMuore il 4 maggio 2018 all'et\u00e0 di 56 anni nella sua casa di Bogliasco (GE) dopo aver lottato per 11 mesi con un male incurabile. La sua collezione di CD e vinili dei Dead Or Alive sono stati donati, dalla moglie, ad un'asta di beneficenza per le vittime della tragedia del ponte Morandi. "}
{"id": "2524263", "revid": "28592", "url": "https://it.wikipedia.org/wiki?curid=2524263", "title": "Tredicesimo secolo", "text": ""}
{"id": "2524272", "revid": "4252", "url": "https://it.wikipedia.org/wiki?curid=2524272", "title": "Placca del Pioneer", "text": ""}
{"id": "2524274", "revid": "76963", "url": "https://it.wikipedia.org/wiki?curid=2524274", "title": "Hiroyuki Nakano", "text": "Carriera.\nDebutt\u00f2 nel 1989, dirigendo il cortometraggio-documentario \"Watching People\", realizzato per il V-Cinema. Dopo aver diretto un altro documentario, intitolato \"\", nel 1998 diresse il suo primo lungometraggio, il film d'azione \"Samurai Fiction\", che si aggiudic\u00f2 quattro premi in vari festival, due dei quali vinti dal regista.\nNel 2000 diresse \"Pop Beat Killers\". L'anno successivo gir\u00f2 la commedia \"Stereo Future\" e \"Red Shadow\", spin-off di \"Samurai Fiction\". Nel 2008 diresse insieme ad altri registi il film d'animazione \"Tokyo Onlypic 2008\"."}
{"id": "2524282", "revid": "647919", "url": "https://it.wikipedia.org/wiki?curid=2524282", "title": "Seggi elettorali", "text": ""}
{"id": "2524284", "revid": "228587", "url": "https://it.wikipedia.org/wiki?curid=2524284", "title": "Cher's Golden Greats", "text": "Cher's Golden Greats \u00e8 il primo compilation album della cantante e attrice statunitense Cher pubblicato nel 1968 dalla Imperial Records e dalla Liberty Records.\nTracce.\nLato A\nLato B"}
{"id": "2524285", "revid": "31886", "url": "https://it.wikipedia.org/wiki?curid=2524285", "title": "Santo Stefano riceve il diaconato e distribuisce le elemosine", "text": "Santo Stefano riceve il diaconato e distribuisce le elemosine \u00e8 un affresco della Cappella Niccolina, dipinta nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa la lunetta della parete di sinistra e da qui iniziano le \"Storie di santo Stefano\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa lunette del registro superiore sono divise in due episodi tramite l'espediente di un muro di separazione verticale al centro, ma l'ambientazione generale \u00e8 la medesima. In questa doppia scena ad esempio sia la piattaforma rialzata delle chiesa (a sinistra) e del suo sagrato (a destra), sia il cielo sono in comune. La lunetta ha una precisa corrispondenza con le scene delle \"Storie di san Lorenzo\" del registro inferiore, in particolare la \"Consacrazione di san Lorenzo come diacono\", sotto questa lunetta, e \"San Lorenzo distribuisce le elemosine\" nella parete successiva.\nLa prima scena della \"Consacrazione di santo Stefano\" si svolge in una basilica scoperchiata, dalla nitida architettura che lega elementi paleocristiani (le colonne con architrave della navata centrale) con elementi gotici (il transetto con le volte a crociera), sapientemente illuminata da sinistra verso destra: evidente \u00e8 il carattere romano dell'architettura, che dimostra l'avvenuta assimilazione delle caratteristiche locali da parte del pittore fiorentino. Il disegno delle lastre del paivimento indica gli assi della scena. Al centro della scena santo Stefano \u00e8 inginocchiato mentre san Pietro, in piedi davanti all'altare con ciborio (un altro elemento tipico delle basiliche romane), gli sta consegnando la pisside e la patena durante la consacrazione come diacono. La figura curva di san Pietro e quella di santo Stefano sono isolate in primo piano, mentre dietro di loro otto apostoli assistono alla scena, con pose eleganti e sciolte che ricordano altre opere dell'Angelico come la \"Pala di Annalena\". \nIl lato destro mostra invece la \"Distribuzione delle elemosine\", ambientata sul sagrato della stessa chiesa, che vede santo Stefano mentre d\u00e0, attingendo a una bisaccia, alcune monete agli astanti, tra cui una donna e un bambino con la mano tesa. Tra i personaggi si vedono un frate che controlla la lista delle elemosine, un uomo che prega, un povero pellegrino che accorre (tipico \u00e8 il bastone - detto bordone - e il cappello a falde larghe) ed altri personaggi (un artigiano, una donna con un paniere) che se ne vanno dopo aver ricevuto l'aiuto. Sullo sfondo si vede una via scorciata verso l'ipotetico punto di fuga centrale della lunetta, dove si affaccia un giardino murato e varie abitazioni, mentre in alto si levano suggestive torri e campanili. La scena in una via esterna ricorda l'importazione di alcune opere dell'Angelico immediatamente precedenti al viaggio a Roma, come la \"Sepoltura dei santi Cosma e Damiano\", dalla predella della \"Pala di San Marco\".\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. "}
{"id": "2524294", "revid": "122312618", "url": "https://it.wikipedia.org/wiki?curid=2524294", "title": "Konrad Wysocki", "text": ""}
{"id": "2524295", "revid": "339392", "url": "https://it.wikipedia.org/wiki?curid=2524295", "title": "Settimana Ciclistica Internazionale", "text": ""}
{"id": "2524297", "revid": "228587", "url": "https://it.wikipedia.org/wiki?curid=2524297", "title": "Dragnet (album)", "text": "Dragnet \u00e8 il secondo album dei The Fall pubblicato il 26 ottobre 1979. Fu registrato nell'agosto dello stesso anno.\nL'album fu registrato a meno di 8 mesi di distanza dal precedente album Live at the Witch Trials."}
{"id": "2524301", "revid": "254059", "url": "https://it.wikipedia.org/wiki?curid=2524301", "title": "Scipione Gonzaga", "text": "Biografia.\nEra figlio secondogenito di Carlo Gonzaga ed Emilia Cauzzi.\nFu destinato alla carriera ecclesiastica e nel 1550 venne affidato al cardinale Ercole Gonzaga che lo accolse in casa propria.\nVest\u00ec l'abito ecclesiastico nel 1559 e a Padova prese il dottorato in filosofia e teologia tre anni prima.\nFu principe di Bozzolo dal 1568.\nNel 1585 divenne principe dell'Impero e patriarca di Gerusalemme.\nNel 1587 fu nominato cardinale e govern\u00f2 il Monferrato dal 1590; nello stesso anno scrisse \"i Commentar\u00ee\" della sua vita in elegante latino.\nUomo di profonda fede religiosa, intrattenne rapporti di amicizia con Carlo Borromeo, il cugino Luigi Gonzaga e Filippo Neri.\nFu anche grande amico e protettore di Torquato Tasso, del quale cur\u00f2 l'edizione pi\u00f9 corretta della \"Gerusalemme liberata\" (1584).\nNel 1563 fond\u00f2 l'Accademia degli Eterei e fece parte dell'Accademia degli Oziosi. Nel 1565 si rec\u00f2 alla corte di Massimiliano II per dirimere una controversia con Vespasiano Gonzaga sul possesso di Commessaggio.\nMor\u00ec a San Martino dall'Argine nel 1593 e fu sepolto nella chiesa di San Sebastiano, nella cappella di Santa Croce.\nScipione Gonzaga fu anche un dotto letterato ed aveva una fornitissima biblioteca. Fu legato da amicizia a personaggi famosi del tempo, come Torquato Tasso, Battista Guarini, Giovanni Pietro Maffei, Ippolito Capilupi e Jacopo Pergamini.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2524304", "revid": "3115", "url": "https://it.wikipedia.org/wiki?curid=2524304", "title": "Giorgio Brumat", "text": "Biografia.\nGiorgio Brumat nasce il 28 maggio 1929 a Valvasone (PN), figlio di Giovanni Brumat ex ufficiale dell'esercito austriaco per 7 anni prigioniero in Siberia e successivamente direttore della Banca del Friuli, e di Clelia Forner, maestra elementare.\nAll'et\u00e0 di due anni rimane orfano del padre deceduto dopo soli 7 anni di matrimonio, per un tumore allo stomaco.\nSi trasferisce con la madre e la sorella a Gradisca d'Isonzo (GO) dove frequenta il Liceo Scientifico.\nNel 1953 \u00e8 cofondatore, assieme a Roberto Joos e Francesco Macedonio del Piccolo Teatro.\nUn anno dopo il regista Ugo Amodeo lo assume nella sua compagnia teatrale Radio Trieste.\nNel 1955 si sposa con Nora Joos.\nNel 1960 trova lavoro a Brescia presso un'importante industria farmaceutica dove lavorer\u00e0 nei seguenti 13 anni come informatore scientifico. Fino al 1973 frequenter\u00e0 numerosi seminari scientifici entrando sempre di pi\u00f9 in profondit\u00e0 nel mondo della medicina e delle sofferenze degli ammalati.\nNel 1968 si trasferisce con la famiglia a Bergamo. Qui nel suo tempo libero organizza gruppi di giovani sbandati che riunisce nella parrocchia del rione Monterosso. Le sue molteplici attivit\u00e0 di volontariato gli valgono il rispetto e la fiducia della popolazione.\nQuesto gli permette al principio del 1971 di gettare le basi per una associazione di volontari sensibili ai problemi delle donazioni di organi. Alla fine dello stesso anno si costituir\u00e0 l'Associazione Donatori Organi Bergamaschi (DOB): la prima realt\u00e0 associativa per la donazione in Italia.\nSolo due anni dopo, il 26 febbraio 1973, costituir\u00e0 l'Associazione Italiana Donatori Organi (AIDO). Alla fine dello stesso anno gli iscritti saranno gi\u00e0 9024, venti anni dopo saranno quasi un milione.\nLa finalit\u00e0 dell'associazione sar\u00e0 quello di: \u201c\"promuovere il rafforzamento della solidariet\u00e0 umana e determinare la coscienza della necessit\u00e0 della donazione di parti del proprio corpo, dopo la morte, per i trapianti terapeutici\u201d\".\nPer quasi 30 anni Giorgio Brumat si dedicher\u00e0 integralmente allo sviluppo e promozione di questa Associazione.\nDal 1971 al 1975 ne sar\u00e0 presidente, poi dal 1976 al 1980 Segretario Generale e successivamente Consigliere Nazionale.\nIn seguito al terremoto nel Friuli del 1976 si attiver\u00e0 molto, assieme allo scrittore e amico Stanislao Nievo, per la raccolta di fondi e di aiuti alle popolazioni colpite tanto nella citt\u00e0 di Bergamo, come a livello nazionale attraverso la rete dell'associazione.\nIl 7 febbraio 1984 viene ricevuto al Quirinale dal Presidente della Repubblica Sandro Pertini assieme alla giunta di presidenza. Al termine del cordiale incontro il Presidente Pertini firmer\u00e0 la sua adesione all'Associazione.\nIl 28 febbraio 1986 il ministro della Sanit\u00e0 Degan e il Presidente della Repubblica Francesco Cossiga, consegneranno all'AIDO la Medaglia d'Oro al merito della Sanit\u00e0 Pubblica.\nIl 15 giugno 1995 viene ricevuto assieme a una delegazione dell'AIDO dal Presidente della Repubblica Oscar Luigi Scalfaro che affermer\u00e0: \u201d Grazie, grazie molto per avere iniziato, perch\u00e9 vuol dire aver aperto una strada. Grazie, perch\u00e9 vi muovete su un piano di generosit\u00e0, su un piano di solidariet\u00e0, su un piano di questo denominatore comune umano, che dovrebbe essere per ciascuno di noi, a cominciare dal sottoscritto, di assoluta chiarezza. L'augurio che io faccio per la vostra assemblea \u00e8 un augurio che faccio a ciascuno di noi: di essere capaci di raccogliere questa vostra testimonianza, perch\u00e9 voi rappresentate molto, ma soprattutto, incarnate molto, che \u00e8 molto di pi\u00f9 che parlare. \u00c8 molto di pi\u00f9\u201d.\nSempre nel 1995 partecipa ad una serie di conferenze insieme al nord-americano Reginald Green (padre di Nicholas Green, che a soli sette anni, per un tragico incidente, era stato ucciso da alcuni rapinatori sull'autostrada Salerno Reggio Calabria, e i cui organi erano stati generosamente donati salvando cos\u00ec 5 cittadini italiani).\nNel corso del suo lungo e infaticabile impegno nell'associazione da lui creata, ha partecipato a pi\u00f9 di 3000 conferenze in universit\u00e0, scuole di ogni ordine e grado e club privati. Ha assistito a centinaia di trasmissioni televisive in RAI e Fininvest. Ha fondato personalmente grandi quantit\u00e0 di sedi e gruppi in tutta Italia.\nIl 28 aprile 2012 il Comune di Bergamo, per il 40\u00ba anniversario della fondazione dell'AIDO, dedica a Giorgio Brumat il Parco Marzanica."}
{"id": "2524305", "revid": "1543377", "url": "https://it.wikipedia.org/wiki?curid=2524305", "title": "Preti operai", "text": "I preti operai sono quei presbiteri, soprattutto cattolico-romani, che, a partire dal secondo dopoguerra prima in Francia e poi in molti altri paesi dell'Europa occidentale, hanno lavorato in fabbrica come operai; in alcune nazioni, come in Italia, questi preti si sono riuniti in associazione.\nStoria.\nNascita dell'esperienza in Francia.\nNel 1943, viene pubblicato in Francia un libro-inchiesta, scritto dall'abate Godin ed intitolato \"Francia: terra di missione?\" \"(France, pays de mission?)\".\nQuesto volume dimostra, con il metodo dell'indagine sociologica, che la religione cattolica in molti strati della popolazione francese, specialmente nella classe operaia, non \u00e8 cos\u00ec diffusa se non in modo superficiale e non approfondito, e che la Chiesa cattolica \u00e8 vista come lontana dalla propria esperienza di vita.\nQuesto studio colpisce alcuni preti francesi, che si accorgono all'improvviso di guidare una Nazione ormai lontana dalla fede: il cardinale di Parigi Emmanuel Suhard fonda cos\u00ec la \"Missione di Francia\", concedendo ad alcuni preti di lavorare nelle fabbriche per avvicinarsi al mondo operaio.\nQuesto tipo di presenza si colloca in continuit\u00e0 con le intuizioni di Joseph-L\u00e9on Cardijn, che aveva fondato pochi anni prima in Belgio la Jeunesse Ouvri\u00e8re Chr\u00e9tienne, che proprio in quel periodo si stava diffondendo anche in Francia.\nNasce quindi all'inizio degli anni cinquanta il movimento dei preti operai, che si estende nei principali paesi dell'Europa occidentale (in particolare in Belgio, Italia, Gran Bretagna e Germania Ovest). In Francia, dopo dieci anni di attivit\u00e0, la JOC contava 65.000 aderenti e pubblicava un giornale, \u201cJeunnesse Ouvrier\u201d che tirava poco meno di 270.000 copie.\nTra i pi\u00f9 noti in Francia, il domenicano Jacques Loew, che lavor\u00f2 come scaricatore di porto a Marsiglia e fond\u00f2, nel 1955, la MOPP (\"Mission Ouvri\u00e8re saints Pierre-et-Paul\") e il prete Michel Favreau, che \u00e8 morto in un incidente sul lavoro.\nLe accuse ai preti operai.\nL'esperienza dei preti operai francesi venne presto accusata da una parte delle gerarchie ecclesiastiche di essere pericolosa per l'integrit\u00e0 della fede e della testimonianza cristiana: alcuni preti vennero accusati di essere vicini al comunismo.\nNel 1954 Pio XII ordin\u00f2 a tutti i preti operai di tornare alla loro precedente attivit\u00e0 pastorale o parrocchiale, o di entrare in comunit\u00e0 religiose che fossero presenti a fianco ai lavoratori, ma non all'interno delle fabbriche.\nIl cardinale Giuseppe Pizzardo si distinse particolarmente nella repressione di questa esperienza: nominato \"Prefetto della Congregazione dei Seminari\", nel luglio del 1954 proib\u00ec a tutti i seminaristi di farsi assumere in fabbrica, per via del \"pericolo di contaminazione intellettuale e morale\". Cinque anni dopo fu l'autore della lettera ai preti operai in cui li si obbligava a scegliere tra vita operaia e vita presbiterale.\nAlcuni preti abbandonarono il ministero, in rottura con queste decisioni del Vaticano; dopo il Concilio Vaticano II, nel 1965, i preti operai vennero riabilitati e Paolo VI diede il consenso a quest'esperienza. Nella lettera apostolica \"Octogesima adveniens\" del maggio 1971, scriver\u00e0 che \u00abla Chiesa ha inviato in missione apostolica tra i lavoratori dei preti che, condividendo integralmente la condizione operaia, ambiscono di esservi i testimoni della sollecitudine della Chiesa\u00bb (n.48).\nI preti operai in Italia.\nIl primo prete operaio italiano fu Bruno Borghi (1922-2006), amico di Don Milani, che prese servizio alla Nuovo Pignone di Firenze nel 1950 nonostante il divieto di Pio XII e che in seguito ai numerosi attriti con la Curia toscana abbandon\u00f2 il sacerdozio negli anni '70. \nNel 1956 fu la volta di Sirio Politi (1920-1988), che lavoro' al porto di Viareggio negli anni cinquanta e sessanta e pubblic\u00f2 il suo diario di vita in fabbrica, dal titolo \"Uno di loro\". All'inizio degli anni '60 gli fu imposto di scegliere tra fare il prete o l'operaio: lasci\u00f2 il cantiere, ma continu\u00f2 a mantenersi con il lavoro artigianale fino a quando, dopo il Concilio Vaticano II, pot\u00e9 riprendere l'esperienza in fabbrica.\nLa fine del Concilio nel dicembre del 1965 fece rinascere in molti sacerdoti la voglia di riprendere l'esperienza. Nell'ottobre del 1966 (e fino al 1972) inizi\u00f2 a lavorare in una piccola fabbrica di Casale Monferrato don Gino Piccio.\nLa citt\u00e0 dove, numericamente, a partire dagli anni sessanta l'esperienza dei preti operai \u00e8 stata pi\u00f9 consistente \u00e8 stata Torino, dove si \u00e8 legata ad altre esperienze come la Gi.O.C. e le comunit\u00e0 di base di corso Regina Margherita e via Vandalino, grazie anche alla spinta data in favore di questa scelta presbiterale dal cardinale Michele Pellegrino ed alla preesistente presenza dei cappellani del lavoro voluti dall'arcivescovo Maurilio Fossati (di cui il pi\u00f9 noto \u00e8 Esterino Bosco); il primo prete operaio torinese \u00e8 stato, negli anni sessanta, Carlo Carlevaris che decise di intraprendere questa strada dopo essere stato licenziato, come cappellano, dagli stabilimenti FIAT di Torino nel 1962 perch\u00e9 giudicato non funzionale alla politica dell'azienda e si impegn\u00f2 per venti anni in fabbrica come operaio, militante sindacale nella Cisl, dal \u201867 all'86. Nel 1967, a seguito di un appello fatto da Carlevaris al Seminario di Rivoli, molti chierici iniziarono a lavorare in fabbrica: tra essi Gianni Fornero, Silvano Bosa e Gianni Fabris, che dopo l'ordinazione continueranno l'esperienza da preti. Altri seminaristi, come ad esempio Mario Operti, con l'inizio del ministero presbiterale scelsero invece di interrompere il proprio lavoro in fabbrica. Tra i pi\u00f9 noti preti operai torinesi (che numericamente raggiungeranno l'apice negli anni settanta), oltre a quelli citati, ricordiamo Carlo Demichelis, Leo Paradiso, Giacomo Garbero e Aldo D'Ottavio. Quest'ultimo, operaio alla Lancia di Chivasso, fu licenziato dall'azienda e denunciato per apologia del terrorismo; difeso dall'allora vescovo di Ivrea Luigi Bettazzi, fu poi successivamente reintegrato al termine di una lunga vertenza.\nOltre a Torino, altri preti operai ci furono a Viareggio attorno a Sirio Politi, Rolando Menesini e Luigi Sonnenfeld; a Alessandria e poi a Milano Luisito Bianchi (che a partire dal 1968 si rifiut\u00f2 di percepire la \u201ccongrua\u201d); a Milano - a partire dal 1974 - Cesare Sommariva, Sandro Artioli e Luigi Consonni; in Veneto a Spinea presso la chiesa dei SS. Vito e Modesto si form\u00f2 un gruppo di preti operai attorno a don Umberto Miglioranza; a Mestre Roberto Berton; ad Empoli Renzo Fanfani, dopo otto anni di lavoro ai forni della vetreria Savia, nel 1980 apr\u00ec un'officina di fabbro nella quale lavor\u00f2 fino ai primi anni 90. \nA Lucca, Beppe Giordano decise di essere sepolto con indosso una tuta da lavoro perch\u00e9, scrisse nelle sue volont\u00e0, \u00ab\u00e8 nella storia dei preti operai che io mi riconosco\u00bb. Negli anni '70 i preti operai italiani sono in tutto circa trecento. \nI preti operai elaborarono il loro impegno in numerosi incontri nazionali, il primo dei quali si tenne a Chiavari il 6-7 luglio 1969, tema del convegno: \u00abVivere il nostro sacerdozio nel lavoro\u00bb. Nel 1970 si tennero ben due incontri nazionali: nel primo, a Bologna il 25 e 26 aprile, una cinquantina di preti-operai si ritrovarono a discutere sul tema: \u00abChe significato ha per te la preghiera e come preghi in concreto nella tua attuale situazione\u00bb. Nel secondo, a Firenze il 7 e 8 novembre, il tema dell'incontro fu: \u00abLa nostra fede in Cristo vivente oggi\u00bb. Ma fu nel novembre 1973 a Reggio Emilia col loro quarto convegno nazionale, dal tema: \u00abFedelt\u00e0 alla classe operaia, fedelt\u00e0 a Cristo e al Vangelo nella comunit\u00e0 dei credenti\u00bb, che per la prima volta e in modo organico i preti-operai si presentarono all'opinione pubblica.\nTra la gerarchia cattolica italiana ci fu un generale atteggiamento di diffidenza verso i preti operai con le eccezioni dei vescovi Michele Pellegrino a Torino, Enrico Bartoletti a Lucca, Alfredo Battisti a Udine.\nAnche in Italia, negli ultimi anni, l'esperienza si \u00e8 molto ridotta dal punto di vista numerico. Nel 1993 sono circa 110, attorno al 2010 non pi\u00f9 di 20, la maggior parte dei quali ormai in pensione: ogni anno tengono un convegno, di solito a Bergamo, ed hanno una rivista, \"Pretioperai\", nata nel 1986 e diretta da don Roberto Fiorini."}
{"id": "2524306", "revid": "767487", "url": "https://it.wikipedia.org/wiki?curid=2524306", "title": "Unbreakable (Dead or Alive)", "text": "Unbreakable \u00e8 un album della band Dead or Alive pubblicato nel 2001 e contenente i remix delle canzoni del precedente album Fragile."}
{"id": "2524312", "revid": "628767", "url": "https://it.wikipedia.org/wiki?curid=2524312", "title": "Distretto di Fergana", "text": "Il distretto di Fergana (usbeco Farg`ona) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Vodil."}
{"id": "2524316", "revid": "2203012", "url": "https://it.wikipedia.org/wiki?curid=2524316", "title": "Coming Home Now", "text": "Coming Home Now \u00e8 una canzone della \"boyband\" irlandese Boyzone estratta come quinto singolo del loro album \"Said and Done\", che raggiunse la quarta posizione della classifica britannica."}
{"id": "2524317", "revid": "122880", "url": "https://it.wikipedia.org/wiki?curid=2524317", "title": "Romanzo (film 1986)", "text": ""}
{"id": "2524320", "revid": "155613", "url": "https://it.wikipedia.org/wiki?curid=2524320", "title": "Harvey Lonsdale Elmes", "text": "Figlio di James Elmes, si form\u00f2 con il padre, che fu peraltro editore e biografo di Christopher Wren.\nGiovanissimo, verso la fine degli anni trenta del secolo vinse il concorso per la Saint George's Hall di Liverpool, una sorta di basilica civile; l'edificio, che con la sua massa articolata si allontana dalla purezza greca, rappresenta una delle principali opere del Neoclassicismo inglese.\nIl complesso fu inaugurato solo nel 1854, alcuni anni dopo la morte prematura di Elmes; all'interno, l'opera fu portata a termine da Charles Robert Cockerell, che realizz\u00f2 la raffinata Concert Hall."}
{"id": "2524321", "revid": "124332217", "url": "https://it.wikipedia.org/wiki?curid=2524321", "title": "Vincenzo Palermo", "text": "Biografia.\nSi \u00e8 diplomato presso il Conservatorio di Napoli \"S. Pietro a Majella\" in pianoforte nel 1989, con il massimo dei voti e la lode, e in direzione d'orchestra nel 1996; ha studiato composizione con Francesco d'Avalos e Luciano Tomei a Napoli, dove si \u00e8 diplomato nel 1995.\nLe sue musiche sono state eseguite nell'ambito di cartelloni e di festival di musica contemporanea presso alcune tra le maggiori istituzioni concertistiche italiane: Teatro San Carlo di Napoli, Teatrino di Corte del S. Carlo di Napoli, Auditorium della RAI e Teatro Bellini di Napoli, Pomeriggi Musicali e Teatro di Porta Romana di Milano, il Lingotto di Torino, il Teatro Valle e il Teatro Sala Umberto di Roma, Teatro La Pergola di Firenze, Filarmonica Laudamo, Teatro Vittorio Emanuele e Teatro Savio (Accademia Filarmonica) di Messina, Teatro Rendano di Cosenza, Teatro Politeama (Stagioni concertistiche del Teatro Massimo) e Teatro Biondo di Palermo, Festival \u201cSpazio Musica\u201d di Cagliari, \u201cFestival delle Citt\u00e0\u201d di Portogruaro, Emilia-Romagna Festival, Teatro Verdi di Salerno; e all'estero in Francia, Inghilterra, Spagna, Grecia, Polonia, Croazia, Portogallo, Svizzera, Turchia, Stati Uniti, Russia, Canada, Messico, Australia, Cile, Portorico, Paraguay e Argentina.\nNel 1992 presenta al Teatro San Carlo di Napoli il suo Concerto per pianoforte e orchestra. Nel 1994, su commissione dei Pomeriggi Musicali di Milano, compone la Fantasia Boreale per pianoforte e orchestra. Nel 1996 e nel 1998 vince i premi per la composizione \"Terenzio Gargiulo\" e \"Sebetia-ter\". Nel 2004, su commissione del Ravello Festival, compone la Suite \"Triplo Sogno\" per ensemble di percussioni. Nel 2007, su commissione del Magna Grecia Festival e della presidenza della provincia di Crotone, compone l'Opera \"I canti delle pietre\". Nel 2012 e nel 2014, su commissione del Concorso Internazionale d'Arpa \u201cMarcel Tournier\u201d, compone due brani d'obbligo per arpa sola. Nel 2015 su commissione dell'Armonie d'Arte Festival compone il balletto \"La terra degli ulivi parlanti\" per voce recitante e orchestra con la partecipazione dell'attrice Mariangela D'Abbraccio. Nel 2017 presenta l'Oratorio sacro \"Natuzza, canto alla bellezza\", testo di Mons. Luigi Renzo, vescovo di Mileto, per voce recitante, soli, doppio coro e orchestra, interpretato dall'attore Alessandro Preziosi.\nDal 2005 insegna composizione presso il conservatorio di Cosenza; precedentemente ha insegnato composizione presso i conservatori di Palermo, Trapani, Reggio Calabria, Avellino. Fra gli alunni che si sono formati alla sua scuola figura il compositore Vincenzo Sorrentino.\nSue musiche sono edite principalmente da Sonzogno (Milano), oltre che da altri editori quali Berben (Ancona), B &amp; W Italia (Roma), Preludio (Milano) e C.I.M. (Napoli) e incise su CD Beat Records e BMG Ricordi.\nAltro.\nDopo il premio Milhaud ottenuto nel (1994) a Milano presso i Pomeriggi musicali, entra ben presto in contatto con diversi compositori italiani (fra cui Betta, Sollima, Einaudi, Ferrero, Tutino, Galante) operando spesso in sinergia in contesti riconosciuti dalla critica come \"musiche di frontiera\"."}
{"id": "2524326", "revid": "830939", "url": "https://it.wikipedia.org/wiki?curid=2524326", "title": "Ennio Contedini", "text": "Attivit\u00e0 scacchistica.\nOttenne il primo grande successo vincendo nel 1961 il torneo internazionale di Zurigo, davanti a Zimmermann e Paul Johner, imbattuto.\nNello stesso anno vinse a Cremona, con la \"Societ\u00e0 Scacchistica Milanese\", il 3\u00ba Campionato italiano di scacchi a squadre.\nNel 1963 vinse il campionato italiano di Imperia con 7,5 /11 (a pari punti con Guido Cappello, ma il titolo gli fu assegnato per lo spareggio tecnico Sonneborn Berger).\nPrese parte alle olimpiadi degli scacchi di Monaco 1958 e Lipsia 1960."}
{"id": "2524329", "revid": "1873017", "url": "https://it.wikipedia.org/wiki?curid=2524329", "title": "Cond\u00e9 Nast Building", "text": "Il Cond\u00e8 Nast Building \u00e8 un grattacielo situato al \"4 Times Square Plaza\" di New York City. Si tratta di un edificio moderno, collocato tra la 42\u00aa e la 43\u00aa strada nella Midtown di Manhattan.\nDescrizione.\nIl grattacielo \u00e8 composto dall'intersecazione di due parallelepipedi: uno rivestito da un \"curtain wall\" di vetro e uno rivestito in muratura con grandi finestroni. Alla base dell'edificio sono stati posizionati parecchi tabelloni per affissioni che dimostrano l'influenza della cultura pop, tipica dell'area di Times Square. La punta del 4 Times Square, altro nome del Cond\u00e8 Nast, \u00e8 sormontata da un'alta antenna, che ha rimpiazzato l'originale nell'ottobre del 2003.\nStoria.\nIl Cond\u00e8 Nast Building \u00e8 stato edificato tra il 1996-1999. Esso \u00e8 facente parte di un progetto di riqualificazione dell'area di Times Square. La sua costruzione scaten\u00f2 molte polemiche: il nuovo grattacielo avrebbe potuto \"rovinare\" lo \"skyline\" di una delle piazze pi\u00f9 famose del mondo. Si scelse quindi di creare un edificio equilibrato e non troppo invadente, composto strutturalmente da due parti: quella rivolta verso Times Square, la facciata occidentale, rivestita da un \"curtain wall\" di vetro, a carattere moderno, mentre la facciata rivolta su Bryant Park, a est, si presenta rivestita in muratura e da spaziose finestre, meno appariscente della prima e in armonia l'ambiente elegante del parco."}
{"id": "2524336", "revid": "767487", "url": "https://it.wikipedia.org/wiki?curid=2524336", "title": "Merle Kilgore", "text": "Biografia.\nSebbene nato a Chickasha nell'Oklahoma, Merle Kilgore crebbe a Shreveport, in Louisiana.\nComincia la carriera all'et\u00e0 di 14 anni come cantante country ma ha un grande successo soprattutto come cantautore, scrivendo insieme a June Carter la canzone \"Ring of Fire\", registrata prima da Anita Carter e in seguito dal marito di June Carter, Johnny Cash. Con Claude King scrisse anche \"Wolverton Mountain\", che divenne un grande successo di King.\nNel 1998 Kilgore venne introdotto nella Nashville Songwriters Hall of Fame.\nNel 2005 mor\u00ec in Messico per insufficienza cardiaca mentre riceveva un trattamento per un carcinoma del polmone e fu sepolto ad Hendersonville (Tennessee)."}
{"id": "2524339", "revid": "729019", "url": "https://it.wikipedia.org/wiki?curid=2524339", "title": "Lo Zoo di 105 Compilation Vol. 2", "text": "Lo Zoo di 105 Compilation Vol. 2 \u00e8 la seconda compilation dell'omonimo programma radiofonico, pubblicata il 19 giugno 2009."}
{"id": "2524345", "revid": "1305772", "url": "https://it.wikipedia.org/wiki?curid=2524345", "title": "AVG TuneUp", "text": "AVG TuneUp, precedentemente noto come AVG PC TuneUp e TuneUp Utilities, \u00e8 una suite di programmi per Microsoft Windows creata per aiutare a mantenere, amministrare, ottimizzare, configurare e riparare un computer.\nProdotta e sviluppata dalla societ\u00e0 tedesca TuneUp Gmbh, con sede in Darmstadt, e co-fondata da Tibor Shiemann e Christoph Laumann nel 1997, nel 2011 \u00e8 stata acquisita da AVG, cambiando nome. Ha ottenuto generalmente recensioni positive, nonostante molti recensori non approvino il suo rapporto prezzo-valore.\nCaratteristiche.\nAVG TuneUp consiste in 30 diversi componenti, i quali possono essere acceduti da un Hub centrale, chiamato \"TuneUp Start Center\". Lo stesso Start Center pu\u00f2 visualizzare i componenti sia in una visuale per categorie (default) oppure in una vista a lista.\nStato e consigli.\nLa categoria Stato e consigli ospita quattro sottosezioni: \"1-Click Maintenance\", \"Performance Optimizer\", \"Fix Problems \"e \"Live Optimization\". La sezione della \"1-Click Maintenance\" esegue multiple utilit\u00e0 di manutenzione di routine in una sola volta. Le utilit\u00e0 Ottimizzatore di Performance e Aggiustare Problemi sono intese a dare consigli per identificare ed aggiustare potenziali problemi ed aumentare la performance, come disabilitare effetti visivi non necessari e disabilitando o cancellando servizi e programmi di Windows non utilizzati. L'Ottimizzazione Live, secondo l'autore dell'applicazione, \u00e8 intesa a migliorare la capacit\u00e0 di risposta dei programmi di Windows modificando le loro priorit\u00e0 di esecuzione.\nOttimizzazioni del sistema.\nLa sezione Ottimizzare il sistema \u00e8 composta da \"TuneUp Program Deactivator\", che rimuove i programmi della memoria e previene la loro successiva esecuzione automatica, un'alternativa a disinstallarli. I programmi disabilitati non influiscono sul tempo di avvio, di spegnimento e sulla performance del sistema. Altri componenti includono un'utilit\u00e0 di deframmentazione, un pulitore del registro e un manager di avvio atto a sostituire Msconfig.\nPulizia del disco.\nLa sezione per aumentare lo spazio disponibile nel sistema \u00e8 in s\u00e9 stessa un componente di pulizia del disco che rimpiazza la Pulizia disco di Windows. Permette anche l'accesso a \"TuneUp Disk Space Explorer\" (un analizzatore dello spazio del disco) e \"TuneUp Shredder\" (un'utilit\u00e0 per eliminazione di dati).\nUtilit\u00e0 per la risoluzione dei problemi.\nLa sezione per aggiustare i problemi permette l'accesso a \"TuneUp Repair Wizard\", che permette agli utenti di riparare singolarmente i problemi che TuneUp Utilities non riesce a rilevare automaticamente, per esempio icone corrotte o icone come Il mio Computer e il cestino rimosse dal Desktop.\nQuesta categoria conta anche con il TuneUp Disk Doctor. Esso pu\u00f2 verificare l'integrit\u00e0 dei file contenuti nei dischi rigidi e recuperare file danneggiati. Pu\u00f2 anche effettuare una scansione per difetti fisici conosciuti come settori difettosi e isolarli. TuneUp Disk Doctor \u00e8 un rimpiazzamento grafico a Windows CHKDSK.\nAltri elementi includono un'utilit\u00e0 di Gestione Attivit\u00e0, un utilitario per reperire le informazioni del sistema e uno per recuperare file cancellati.\nPersonalizzazione di Windows.\nL'ultima sezione permette l'accesso a \"TuneUp Styler\" e \"TuneUp System Control\". Sytem Control permette l'accesso ad alcune delle impostazioni oscure o pi\u00f9 difficili da accessare di Windows, simile a Tweak UI. Styler permette la personalizzazione dell'interfaccia utente di Windows cambiando l'aspetto del Desktop, le icone e le schermate di logon e avvio.\nModalit\u00e0 Turbo.\nLa modalit\u00e0 Turbo \u00e8 accessibile dalla parte inferiore dello Start Center e d\u00e0 al sistema un incremento di prestazioni disabilitando temporaneamente alcuni dei servizi di Windows ed altre funzionalit\u00e0 a scelta dell'utente, come i temi di Windows Aero e gli effetti visivi.\nModalit\u00e0 Economy.\nLa modalit\u00e0 Economy \u00e8 accessibile dalla parte inferiore dello Start Center e da alla batteria del sistema pi\u00f9 autonomia riducendo i programmi in background e la potenza della CPU.\nRicerca di file doppi.\nLa ricerca di file doppi arriva con la versione 14 ed \u00e8 accessibile dalla scheda \"Clean Up\" localizzata nello Start Center che trova e cancella foto, musica e file clonati che potrebbero sprecare spazio nel disco rigido.\nModalit\u00e0 aereo.\nLa modalit\u00e0 aereo arriva con la versione 14 e migliora l'autonomia della batteria in portatili, netbook e tablet. \u00c8 soltanto una funzionalit\u00e0 dell'Economy Mode che \u00e8 anch'esso accessibile dalla parte inferiore dello Start Center. Una volta attivato, riduce la performance del processore per ottimizzare il consumo atto ad ottenere una massima durata della batteria, spegne processi non necessari di background che rallentano il PC e disattiva dispositivi WiFi e Bluetooth istantaneamente.\nSviluppo.\nLa prima versione del software, TuneUp 97, \u00e8 stata pubblicata nel 1997. Da allora, diverse versioni sono state rese disponibili lungo gli anni.\nRecensione critica.\nTuneUp Utilities ha ricevuto in generale recensioni positive, nonostante il fatto che il prodotto installasse segretamente pubblicit\u00e0 pop-up senza avvertire l'utente. La rivista \"Computer Shopper\" ha recensito TuneUp Utilities 2009 e gli ha dato un punteggio di 8 su 10. Ha raccomandato TuneUp Registry Cleaner come anche le componenti del prodotto collegate al disco rigido ma si \u00e8 anche accorta che alcune utilit\u00e0 sono implementate superficialmente e che la suite mancava di un antivirus e di un firewall. TuneUp Utilities 2009 \u00e8 stato votato #37 del \"The Top 100 Products of 2009\" e ha vinto il premio \"Best Utility Suite\" di \"Computer Shopper\".\nAnche CNET ha recensito TuneUp Utilities 2009 e gli ha dato 5 stelle su 5. \u201cChiamare TuneUp Utilities 2009 utile sarebbe sottovalutare drammaticamente la situazione\u201d, ha detto Seth Rosenblatt, un editore associato con CNET. Lui ha valutato TuneUp Utilities come un potente e facile da usare set di utilit\u00e0 essendo il suo pulitore di dischi e del registro la parte essenziale del set intero.\nPreston Gralla di PC World ha recensito la versione del 2010 e ha commentato che TuneUp Utilities \u00e8 una suite comprensiva che \u201cinclude tutto da un ottimizzatore dell'avvio del sistema ad un deframmentatore di disco, da un ottimizzatore della velocit\u00e0 generale ad un pulitore dei registri di Windows, e altro.\" Per\u00f2, ha detto che il prezzo della suite intera ($50) potrebbe rendere la decisione dell'acquisto pi\u00f9 difficile. Preston aveva anche recensito precedentemente TuneUp Utilities 2009 per PC Advisor e gli ha dato 4.5 stelle su 5.\n\"PC Magazine \"ha recensito TuneUp Utilities 2011 e gli ha dato un punteggio di 4 su 5. \u201cIn generale, il software fa un bel lavoro in rivitalizzare un pc usato.\", ha commentato Jeffrey L. Wilson, analista software di PC Magazine. Ha apprezzato la funzionalit\u00e0 del prodotto di manutenzione in un click e la susseguente riduzione del tempo d'avvio nel suo PC di test. Wilson per\u00f2 ha criticato la licenza del software che permette l'installazione in soli tre PC, contrastandola con Iolo System Mechanic 10, un prodotto concorrente che permetteva un numero di installazioni infinito dentro della stessa abitazione.\nTuneUp Utilities ha anche ricevuto il premio Softpedia Pick di Softpedia. Nonostante Alex Muradin, editore di Softpedia, abbia espresso preoccupazione davanti alla mancanza di supporto tecnico appropriato per TuneUp Utilities 2006, ha dato al prodotto un punteggio finale di 5 su 5. \u00c8 rilevante per\u00f2 il fatto che abbia dato al prodotto un punteggio di 3 su 5 per il suo rapporto prezzo/valore.\nChristian Immler caratterizza TuneUp Utilities come un classico tra le utilit\u00e0 di ottimizzazione del sistema."}
{"id": "2524347", "revid": "1305772", "url": "https://it.wikipedia.org/wiki?curid=2524347", "title": "Distretto di Abaj", "text": ""}
{"id": "2524349", "revid": "486946", "url": "https://it.wikipedia.org/wiki?curid=2524349", "title": "Prof. Chaos", "text": ""}
{"id": "2524350", "revid": "116751322", "url": "https://it.wikipedia.org/wiki?curid=2524350", "title": "Santo Stefano condotto al martirio e lapidazione di santo Stefano", "text": "Santo Stefano condotto al martirio e lapidazione di santo Stefano \u00e8 un affresco (322x412 cm) della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa la lunetta della parete destra e ritrae il quinto e sesto (nonch\u00e9 ultimo) episodio delle \"Storie di santo Stefano\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa lunette del registro superiore sono divise in due episodi tramite l'espediente di un muro di separazione verticale al centro, ma l'ambientazione generale \u00e8 la medesima. In questa doppia scena ad esempio una singola striscia di paesaggio, condotto molto in profondit\u00e0, fa da medesimo sfondo e le mura della citt\u00e0 di Gerusalemme sembrano realmente attraversate dai personaggi: non a caso le condanne a morte si svolgevano sempre fuori dai recinti cittadini. I due episodi si svolgono esclusivamente in primo piano. Il paesaggio ricorda quello di altre opere dell'Angelico, come la \"Deposizione\", che \u00e8 per\u00f2 meno panoramico e pi\u00f9 intimo, oppure la scena della \"Visitazione\" nella predella dell\"'Annunciazione di Cortona\". \nLa prima scena di \"Santo Stefano condotto al martirio\" si svolge all'interno delle mura, con alcune figure minacciose che con prepotenza spingono e tirano il santo fuori dalla citt\u00e0. Un uomo sulla sinistra, con passo veemente, tiene gi\u00e0 in mano una pietra per la lapidazione.\nIl lato destro mostra invece la \"Lapidazione di santo Stefano\", ambientata appena fuori dalle mura, col santo inginocchiato di spalle, rivolto all'estremit\u00e0 destra, che subisce impassibile il martirio durante la preghiera. I carnefici hanno vesti simili a quelle dei personaggi nel lato sinistro, ma non sono i medesimi. In primo piano al centro si trova un giovane riccamente abbigliato, che probabilmente rappresenta Paolo di Tarso prima della conversione, che secondo gli Atti degli Apostoli assistette alla scena. L'uso degli alberi per indicare la linea prospettica sulla destra \u00e8 in qualche modo debitrice dello sfondo del \"Tributo\" di Masaccio, ripreso anche da Donatello nella Sagrestia Vecchia (tondo di \"San Giovanni Evangelista a Patmos\"). La visione della citt\u00e0 \"cosmica\" sulla collina a destra richiama l'affresco con la \"Crocefissione\" di Masolino in San Clemente.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. "}
{"id": "2524352", "revid": "386574", "url": "https://it.wikipedia.org/wiki?curid=2524352", "title": "Generale Distruzione", "text": ""}
{"id": "2524355", "revid": "1573940", "url": "https://it.wikipedia.org/wiki?curid=2524355", "title": "Episodi de I cinque samurai", "text": "Questa \u00e8 una lista degli episodi dell'anime I cinque samurai."}
{"id": "2524359", "revid": "1543377", "url": "https://it.wikipedia.org/wiki?curid=2524359", "title": "Dutch Open 2002", "text": "Il Dutch Open 2002 (conosciuto anche come \"Energis Open\") \u00e8 stato un torneo di tennis giocato sulla terra battuta.\n\u00c8 stata la 43\u00aa edizione del Dutch Open, che fa parte della categoria International Series nell'ambito dell'ATP Tour 2002. \nSi \u00e8 giocato allo Sportlokaal de Bokkeduinen di Amersfoort nei Paesi Bassi, dal 15 al 21 luglio 2002.\nCampioni.\nSingolare.\n Juan Ignacio Chela ha battuto in finale Albert Costa, 6\u20131, 7\u20136(4)\nDoppio.\n Jeff Coetzee / Chris Haggard hanno battuto in finale Andr\u00e9 S\u00e1 / Alexandre Simoni, 7\u20136(1), 6\u20133"}
{"id": "2524361", "revid": "146644", "url": "https://it.wikipedia.org/wiki?curid=2524361", "title": "Navi a vela", "text": ""}
{"id": "2524363", "revid": "599013", "url": "https://it.wikipedia.org/wiki?curid=2524363", "title": "Kris Commons", "text": "Caratteristiche tecniche.\nTrequartista, pu\u00f2 giocare anche come seconda punta, esterno o ala su entrambe le fasce.\nCarriera.\nDebutta nel 2000 con la maglia dello Stoke City. Nel 2004 si trasferisce al Nottingham Forest, passando nel 2008 al Derby County. Nel gennaio 2011 si trasferisce al Celtic: in Scozia vince 5 campionati consecutivi (2011-2016), 2 Coppe di Scozia (2011 e 2013) e 1 Coppa di Lega scozzese (2015).\nA livello individuale, ha segnato pi\u00f9 di 150 gol tra i professionisti. Nel 2014, vincendo il titolo di miglior marcatore del campionato scozzese con 27 centri, sia la SFWA sia la SFPA lo eleggono calciatore scozzese dell'anno.\nFino al ritiro dalla nazionale avvenuto il 21 maggio 2013, Commons ha giocato con la per via del sangue scozzese dei suoi nonni.\nStatistiche.\nPresenze e reti nei club.\n\"Statistiche aggiornate al 25 gennaio 2017.\""}
{"id": "2524364", "revid": "110157", "url": "https://it.wikipedia.org/wiki?curid=2524364", "title": "That's So Gay", "text": "That's So Gay \u00e8 un album della band queercore Pansy Division pubblicato il 31 marzo 2009."}
{"id": "2524366", "revid": "599013", "url": "https://it.wikipedia.org/wiki?curid=2524366", "title": "Jurica Jerkovi\u0107", "text": "Gioc\u00f2 tra gli anni sessanta e ottanta nel ruolo di centrocampista avanzato, indossando sempre il numero 10.\nCarriera.\nClub.\nProveniente dalla Croazia, inizi\u00f2 la sua carriera calcistica nel club cittadino, l', dove esordisce a 18 anni, nel 1968, e vi gioc\u00f2 fino al 1978, disputando, in campionato, 250 gare con 71 reti. Con la squadra spalatina gioc\u00f2 un totale di 529 partite segnando 219 reti. Con l'Hajduk Spalato vinse 3 campionati jugoslavi e 5 Coppe di Jugoslavia, celebri sono il gol al 90' contro il nella stagione 1973-1974 che valsero il primato alla squadra spalatina e la rete segnata il 18 luglio 1971 al Maracan\u00e3 nella partita di addio di Pel\u00e9 dal calcio giocato.\nNel 1978, gi\u00e0 ventottenne, si trasfer\u00ec in Svizzera, ottenendo un contratto con il Zurigo. In tale societ\u00e0 gioc\u00f2 fino al 1985, sommando 205 gare e 54 reti. Con la squadre elvetica gioc\u00f2 un totale di 279 partite segnando 75 reti e vinse un campionato svizzero. Alla fine della stagione 1984-1985 si ritir\u00f2.\nGioc\u00f3 pure, a fine carriera, nel FC Lugano.\nNazionale.\nTra il 1970 e il 1982 ricevette varie convocazioni dalla Nazionale jugoslava, con cui scese in campo 42 volte, segnando 6 reti. Ebbe quindi modo di disputare il Mondiale del 1974, l'Europeo del 1976, e anche il Mondiale spagnolo del 1982, pur non scendendo mai in campo in quest'ultima manifestazione. L'ultima partita che disput\u00f2 \u00e8 stata il 29 novembre 1981 ad Atene contro la Grecia, partita valida per la qualificazione al mondiale 1982."}
{"id": "2524368", "revid": "628767", "url": "https://it.wikipedia.org/wiki?curid=2524368", "title": "Distretto di \u0160emonaiha", "text": "Il distretto di \u0160emonaiha (in kazako: \u0428\u0435\u043c\u043e\u043d\u0430\u0438\u0445\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160emonaiha."}
{"id": "2524378", "revid": "1543377", "url": "https://it.wikipedia.org/wiki?curid=2524378", "title": "Il villaggio di Hello Kitty", "text": " \u00e8 una serie anime prodotta dalla Sanrio nel 2005 in 26 episodi da 11 minuti. In Italia l'anime \u00e8 stato distribuito dalla Dynit e trasmesso su Boomerang in 13 puntate da 22 minuti nel 2007. In seguito \u00e8 andato in onda su Boing dal febbraio 2008 e poi viene riproposto su Cartoonito nell'estate 2011.\nTrama.\nHello Kitty e i suoi amici vivono nuove avventure in un mondo fatto d'argilla. Tutti i personaggi dell'anime non parlano, ma si esprimono solamente a versi. Le loro azioni e gli avvenimenti sono commentati dalla voce narrante, che nell'edizione italiana \u00e8 interpretata da Elisabetta Viviani.\nTecnica.\nL'anime \u00e8 stato prodotto utilizzando la tecnica dello stop motion e con i personaggi plasmati nella plastilina."}
{"id": "2524379", "revid": "628767", "url": "https://it.wikipedia.org/wiki?curid=2524379", "title": "Distretto di Tarba\u01e7ataj", "text": "Il distretto di Tarba\u01e7ataj (in kazako: \u0422\u0430\u0440\u0431\u0430\u0493\u0430\u0442\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqsuat."}
{"id": "2524380", "revid": "599013", "url": "https://it.wikipedia.org/wiki?curid=2524380", "title": "Steven Caldwell", "text": "Biografia.\nAnche suo fratello Gary era un calciatore."}
{"id": "2524383", "revid": "628767", "url": "https://it.wikipedia.org/wiki?curid=2524383", "title": "Distretto di \u016alan", "text": "Il distretto di \u016alan (in kazako: \u04b0\u043b\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Molode\u017enyj."}
{"id": "2524385", "revid": "94237665", "url": "https://it.wikipedia.org/wiki?curid=2524385", "title": "Nave a vela", "text": ""}
{"id": "2524387", "revid": "767487", "url": "https://it.wikipedia.org/wiki?curid=2524387", "title": "Distretto di Ur\u017ear", "text": "Il distretto di Ur\u017ear (in kazako: \u04ae\u0440\u0436\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Ur\u017ear."}
{"id": "2524388", "revid": "628767", "url": "https://it.wikipedia.org/wiki?curid=2524388", "title": "Vodil", "text": "Vodil (anche Vuadil o Vuadil\u02bc) \u00e8 il capoluogo del distretto di Fergana, si trova a circa 24\u00a0km a sud della citt\u00e0 di Fergana proprio al confine con il Kirghizistan. Proseguendo verso sud, oltre il confine kirghiso, si raggiunge l'exclave usbeca di Shohimardon."}
{"id": "2524391", "revid": "47767", "url": "https://it.wikipedia.org/wiki?curid=2524391", "title": "Mastermind (James Patterson)", "text": "Mastermind \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross.\nTrama.\nIl Mastermind, la \u201cmente superiore\u201d che commette ingegnosi e brutali assassini. A questo serial killer non bastano fama e denaro: sta organizzando un grande colpo per mostrare al mondo la sua grandezza. Il libro \u00e8 un ricorrersi tra Alex Cross e il Mastermind, nella sfida estrema di dimostrare la propria superiorit\u00e0: \u00e8 frenetico, incalzante, ad ogni progresso di Alex seguono una serie di successi terrificanti del killer, che ha come scopo sbeffeggiare la polizia. Il dottor Cross ha, inoltre, ancora su di s\u00e9 l'ombra di quando accaduto alla sua ultima compagna, sequestrata da un folle, e la sua mente non \u00e8 sempre al 100% attiva. Il finale \u00e8 una nuova scena raccapricciante e, vi \u00e8 un nodo svelatore che chiarisce ai lettori chi \u00e8 il killer, totalmente inaspettato."}
{"id": "2524392", "revid": "767487", "url": "https://it.wikipedia.org/wiki?curid=2524392", "title": "Israel Abrahams", "text": "Ebraista, insegn\u00f2 all'Universit\u00e0 di Cambridge."}
{"id": "2524398", "revid": "287204", "url": "https://it.wikipedia.org/wiki?curid=2524398", "title": "Distretto di Baghdad", "text": "Il distretto di Baghdad (usbeco Bag`dod) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Baghdad."}
{"id": "2524409", "revid": "827882", "url": "https://it.wikipedia.org/wiki?curid=2524409", "title": "Il gioco della Donnola", "text": "Il gioco della Donnola (\"Pop Goes the Weasel\") \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross.\nTrama.\nLa Donnola. Questo \u00e8 il soprannome del brutale killer che uccide senza ordine apparente, in modo terribile. Alex Cross, detective e profiler, si trova a che fare con uno dei mostri pi\u00f9 inquietanti della sua carriera che lo allontaner\u00e0 dalla donna che ama e dalla sua stessa famiglia. Avr\u00e0 a che fare con una della paure pi\u00f9 diffuse: i mostri non si riconoscono dall'apparenza, ma possono essere anche dei professionisti in giacca e cravatta, magari dei politici o anche degli ambasciatori. Tra giochi on-line, riferimenti ai Cavalieri dell'Apocalisse, Carestia, Morte, Guerra, Conquista, si arriva alla fine del romanzo, in cui lo \u201csbranamostri\u201d Alex Cross e il fidato detective Sampson non deluderanno i loro cari.\nCuriosit\u00e0.\nIl romanzo ha ispirato un fan game dal titolo \"POPGOES\" basato su \"Five Nights at Freddy's\"."}
{"id": "2524416", "revid": "122246", "url": "https://it.wikipedia.org/wiki?curid=2524416", "title": "Campionato mondiale per club FIVB (maschile)", "text": "Il campionato mondiale per club FIVB (ing. \"FIVB Volleyball Men's Club World Championship\") o, pi\u00f9 semplicemente, Mondiale per Club maschile FIVB, \u00e8 una competizione pallavolistica riservata alle squadre maschili vincitrici dei tornei continentali organizzati dalle cinque confederazioni appartenenti alla FIVB e mette in palio il titolo di \"Campione del Mondo per club\".\nAlla competizione prendono parte i campioni continentali provenienti dalla CEV (Europa), dalla CSV (Sudamerica), dalla NORCECA (Nord-Centro America e Caraibi), dall'AVC (Asia) e dalla CAVB (Africa).\nPartecipano alla competizione anche delle squadre invitate discrezionalmente dalla FIVB, le cosiddette wild cards, in modo da portare il totale delle squadre partecipanti a 8.\nLa prima edizione si \u00e8 disputata nel 1989, e la competizione venne riproposta ogni anno fino al 1992. Da allora non si \u00e8 pi\u00f9 giocata, fino alla riproposizione nel 2009, edizione che si \u00e8 giocata a Doha, Qatar. Per quattro edizioni si gioc\u00f2 nella citt\u00e0 qatariota, mentre dal 2013 al 2016 la manifestazione si \u00e8 disputata in Brasile.\nFormato.\nL'attuale formato del Mondiale per club, in vigore dall'edizione 2009, prevede la suddivisione delle otto squadre partecipanti in due gironi, A e B. Si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Le squadre qualificatesi terze e quarte nel girone iniziale saranno eliminate, e verranno tutte inserite nella classifica finale con il rango di quinte.\nLe vincitrici delle semifinali si contenderanno la vittoria finale, mentre le sconfitte si scontreranno per la finale 3\u00ba-4\u00ba posto.\nStoria.\nIl Campionato mondiale per club venne istituito dalla FIVB nel 1989, come massima competizione per una squadra di club. Essa rappresentava, e rappresenta ancora oggi, l'unica opportunit\u00e0 per una squadra di club di partecipare ad una competizione a carattere mondiale.\nLa prima edizione si disput\u00f2 in Italia, per la precisione a Parma, e vide la vittoria della squadra di casa. La seconda edizione del Campionato del Mondo conferm\u00f2 il trend iniziato l'anno prima: si gioc\u00f2 a Milano e a vincere fu la squadra meneghina. Si cambi\u00f2 continente nel 1991, ma a trionfare furono ancora i colori azzurri, a San Paolo del Brasile si impose Ravenna, sconfiggendo in finale i padroni di casa. L'ultima edizione fu quella del 1992, che si gioc\u00f2 a Treviso, dove i padroni di casa vennero sconfitti dalla Volley Gonzaga Milano, alla sua seconda affermazione nel torneo.\nDopo solo quattro edizioni la competizione venne cancellata, vedendo nell'albo d'oro solo vittorie di squadre italiane. La FIVB decise di ripristinare il Mondiale per club nel 2009, dopo ben 17 anni d'assenza. La sede \u00e8 stata trovata in Doha, capitale del Qatar, dopo la rinuncia del Dubai. Per la prima volta si \u00e8 deciso di introdurre la \"Golden Formula\", una modalit\u00e0 di gioco gi\u00e0 utilizzata da diversi anni in Qatar. Questa regola prevedeva che il primo attacco di ogni squadra venga effettuato solo da seconda linea. Nelle intenzioni degli organizzatori questa novit\u00e0 dovrebbe rendere pi\u00f9 lunghe ed entusiasmanti le azioni di gioco.\nNonostante la lunga assenza dai calendari pallavolistici internazionali, il torneo si concluse da dove era ricominciato, cio\u00e8 con la vittoria di una formazione italiana, in questo caso la Trentino Volley. Durante la manifestazione \u00e8 stato reso noto che anche le prossime edizioni del torneo si sarebbero disputate in Qatar.\nNell'edizione del 2010 venne abbandonata la Golden Formula, che in un summit di tecnici non incontr\u00f2 i favori degli addetti al lavoro. Con le regole della pallavolo tradizionale la Trentino Volley si riconferm\u00f2 campione per la seconda volta consecutiva.\nLa formazione trentina si impose anche nelle edizioni successive, diventando la squadra con pi\u00f9 vittorie all'attivo, per di pi\u00f9 consecutive.\nNell'aprile del 2013 la FIVB apport\u00f2 due importanti novit\u00e0 alla competizione per le successive tre edizioni (fino, cio\u00e8, al 2015): la prima \u00e8 il cambio di sede dal Qatar ad una citt\u00e0 del Brasile; la seconda \u00e8 lo spostamento del torneo al mese di maggio a partire dall'edizione 2014, al termine, quindi, di tutte le competizioni nazionali e continentali per club.\nTali novit\u00e0 sono in comune con la Campionato mondiale per club FIVB (femminile), che invece dal 2013 si disputa nella citt\u00e0 svizzera di Zurigo.\nLa prima edizione \"brasiliana\" vide la vittoria della squadra di casa, il Sada Cruzeiro vicecampione in carica, che interruppe la striscia di vittorie consecutive delle squadre italiane. Il torneo torn\u00f2 in Europa l'anno successivo, con la vittoria della formazione russa del Belogorie Belgorod. L'anno dopo, per la prima volta nella storia della competizione, non vi sono squadre italiane, e il torneo \u00e8 vinto nuovamente dal Sada Cruzeiro."}
{"id": "2524417", "revid": "83531", "url": "https://it.wikipedia.org/wiki?curid=2524417", "title": "Karakasa", "text": "I , anche noti come , o , o , o semplicemente , sono un tipo di tsukumogami, gli spiriti degli oggetti che al raggiungimento del secolo d'esistenza si animano, con le sembianze di un ombrello. \nDescrizione.\nVengono in genere raffigurati con un solo occhio, una sola gamba, una bocca aperta da cui sporge una lunga lingua, di solito indossano un , lo zoccolo di legno giapponese, abbinato ad abiti tradizionali come il kimono. Ma talvolta hanno anche due braccia o due occhi e, raramente, hanno anche due piedi. \nNel \"Hyakki Yagy\u014d Zumaki\" del periodo Muromachi, \u00e8 rappresentato un Kasa-Obake, ma diverso dal loro solito aspetto, poich\u00e9 in questo caso \u00e8 semplicemente uno y\u014dkai umanoide con un ombrello in testa. Dal periodo Edo in poi \u00e8 stato ritratto con un solo occhio e una sola gamba; tra i molti spiriti raffigurati nel dipinto, solo il Kasa-Obake ha mantenuto una certa notoriet\u00e0 anche dopo la fine di questo periodo, e si dice che sia il tsukumogami pi\u00f9 conosciuto.\nNel (1854 ca.), un gioco da tavolo tradizionale giapponese, \u00e8 raffigurato un Kasa-Obake soprannominato .\nAppare spesso in leggende e caricature, ma nonostante sia particolarmente noto, non compare in nessuna testimonianza oculare del folklore giapponese e non \u00e8 chiaro che tipo di y\u014dkai sia.. Non ci sono racconti popolari su questa creatura, quindi \u00e8 considerato uno spirito che appare solo nelle storie inventate o che esiste solo nei dipinti. \u00c8 stato ipotizzato che la sua figura \u00e8 stata inventata nel periodo Edo, quando il cominci\u00f2 a diventare popolare, nata dalla necessit\u00e0 dei narratori di raccontare nuove storie non \u00e8 ancora note nella comunit\u00e0.\nDopo la guerra, \u00e8 diventato un personaggio caratteristico degli e delle case infestate, ed \u00e8 spesso utilizzato come soggetto per anime, manga e film che hanno come tema gli y\u014dkai.\nBibliografia.\n "}
{"id": "2524421", "revid": "80598", "url": "https://it.wikipedia.org/wiki?curid=2524421", "title": "I Sorrows", "text": ""}
{"id": "2524422", "revid": "467420", "url": "https://it.wikipedia.org/wiki?curid=2524422", "title": "Federico Norcia", "text": "Biografia.\nDi professione avvocato, ottenne il titolo di Maestro nel 1931.\nPartecip\u00f2 a oltre 50 tornei magistrali nazionali e internazionali.\nNel 1952 vinse a Ferrara, alla pari con Vincenzo Castaldi e Alberto Giustolisi, il 15\u00ba Campionato italiano.\nNel 1960 si classific\u00f2 pari primo con Guido Cappello e Alberto Giustolisi nel 21\u00ba Campionato italiano di Perugia, ma il titolo venne assegnato a Cappello per spareggio tecnico Bucholtz.\nPrese parte con la nazionale italiana a quattro olimpiadi degli scacchi: Folkestone 1933, Monaco 1936, Amsterdam 1954, L'Avana 1966, con buoni risultati.\nAltri successi furono i seguenti:\nFu vicesegretario generale del Comune di Reggio Emilia, poi segretario generale dei Comuni di Sanremo, Trento e Modena."}
{"id": "2524423", "revid": "300067", "url": "https://it.wikipedia.org/wiki?curid=2524423", "title": "Ali Doraghi", "text": ""}
{"id": "2524426", "revid": "102776953", "url": "https://it.wikipedia.org/wiki?curid=2524426", "title": "Gatto &amp; topo", "text": "Gatto &amp; Topo \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross. \nTrama.\nIl killer Soneji ha solo un'ossessione: uccidere Alex Cross. \u00c8 appena evaso dal carcere dove Cross lo ha fatto rinchiudere e desidera solo vendetta. Mentre tra New York e Washington la caccia tra Cross e Soneji si sussegue, in Europa un famigerato Mr. Smith uccide uomini e donne a caso, li taglia a pezzi e li fa ritrovare all'agente dell'FBI, Pierce. Una fuga incalzante, una ricerca estrema dove i ruoli si confondono, in cui non si capisce chi cerca chi, chi fugge, chi \u00e8 la preda e chi il cacciatore \u2013 insomma chi \u00e8 il gatto e chi il topo. "}
{"id": "2524432", "revid": "599013", "url": "https://it.wikipedia.org/wiki?curid=2524432", "title": "Rab Douglas", "text": "Tifoso del Motherwell, ha trascorso la miglior parte della sua carriera nel Celtic con cui ha vinto 6 trofei in 5 stagioni.\nCon il Celtic ha disputato la Coppa UEFA 2002-2003, persa in finale contro il Porto, partita che ha giocato per intero."}
{"id": "2524433", "revid": "628767", "url": "https://it.wikipedia.org/wiki?curid=2524433", "title": "Distretto di Zajsan", "text": "Il distretto di Zajsan (in kazako: \u0417\u0430\u0439\u0441\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Zajsan."}
{"id": "2524434", "revid": "767487", "url": "https://it.wikipedia.org/wiki?curid=2524434", "title": "Amir Amini", "text": ""}
{"id": "2524436", "revid": "628767", "url": "https://it.wikipedia.org/wiki?curid=2524436", "title": "Distretto di \u017darma", "text": "Il distretto di \u017darma (in kazako: \u0416\u0430\u0440\u043c\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Georgievka."}
{"id": "2524437", "revid": "1805885", "url": "https://it.wikipedia.org/wiki?curid=2524437", "title": "Jack and Jill (romanzo)", "text": "Jack &amp; Jill \u00e8 un romanzo poliziesco dello scrittore statunitense James Patterson e fa parte di una serie di romanzi sul detective Alex Cross.\nTrama.\nJack e Jill sono i nomi dati storicamente al presidente e alla first lady dai bodyguard che sorvegliano le loro vite. Chi ha ucciso il senatore Fitzpatrick nel pied-\u00e0-terre in cui s'incontrava con le sue amichette lo sa, ed \u00e8 anche uno spietato assassino. Ha lasciato una macabra poesia vicino al cadavere, e lo ha firmato con i nomi che la sicurezza usa per le due pi\u00f9 importanti persone del paese.\nNon sono solo loro, per\u00f2 a essere minacciate dalla furia di questi killer, che \u00e8 evidente siano due; personaggi del modo dello spettacolo, persone ricche e famose. Inoltre, un'altra serie di orribili delitti di bambini sconvolge Cross: tutte le vittime frequentavano la scuola di suo figlio Damon. A Washington nessuno \u00e8 pi\u00f9 al sicuro: n\u00e9 i bambini n\u00e9 i potenti, come poter dormire la notte? Indagando su due strade diverse, in parallelo, il detective dar\u00e0 come al solito il meglio di s\u00e9."}
{"id": "2524439", "revid": "110157", "url": "https://it.wikipedia.org/wiki?curid=2524439", "title": "Distretto di Zyr\u00e2n", "text": "Il distretto di Zyr\u00e2n (in kazako: \u0417\u044b\u0440\u044f\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Zyr\u00e2n."}
{"id": "2524445", "revid": "767487", "url": "https://it.wikipedia.org/wiki?curid=2524445", "title": "Mehdi Kamrani", "text": ""}
{"id": "2524447", "revid": "163662", "url": "https://it.wikipedia.org/wiki?curid=2524447", "title": "Film di gangster", "text": "I film di gangster o \"gangster movie\" sono i termini con cui si definisce quel genere cinematografico che tratta di criminalit\u00e0 organizzata e, pi\u00f9 precisamente, di malavitosi di umili origini che nel tempo scalano sugli altri per diventare loro stessi i \"capi\"; di solito, dopo la conquista del successo criminale, il protagonista subisce una rovinosa caduta.\nOrigini e successo.\nIl filone nacque negli anni trenta del XX secolo negli Stati Uniti d'America, in seguito al successo di alcuni film che parlavano di bande criminali che operavano durante il Proibizionismo (1920-1933).\nLa prima pellicola che trattava il genere fu il film muto \"Le notti di Chicago\" (1927), diretto da Josef Von Sternberg, che parla di un gangster evaso dal carcere che sospetta che la sua donna lo tradisca. Ma il primo capolavoro del \"Gangster-movie\" fu \"Piccolo Cesare\" (1930), per la regia di Mervyn LeRoy, epopea del gangster Rico ambientata nella Chicago degli anni venti. In seguito al successo di quest'ultima pellicola, il filone continu\u00f2 con i film \"Nemico pubblico\" (1931) e \"Scarface - Lo sfregiato\" (1932), considerati, insieme a \"Piccolo Cesare\", capolavori assoluti del genere.\nMa il Codice Hays vietava di raffigurare i criminali come personaggi positivi e cos\u00ec i produttori decisero di concludere quasi tutti i film con la morte del protagonista, per dire che il crimine porta sulla brutta strada.\nDopo i problemi con la censura, il genere riprese con \"La pattuglia dei senza paura\" (1935), diretto da William Keighley, e con \"Angeli con la faccia sporca\" (1938), regia di Michael Curtiz.\nNei \"Gangster-movie\" degli anni trenta i protagonisti venivano rappresentati come criminali senza scrupoli e che compivano delitti sempre pi\u00f9 efferati, arricchendosi alle spalle altrui. Inoltre venivano ritratti come individui megalomani che avevano rapporti morbosi con le loro donne. Le atmosfere erano quasi sempre cupe e notturne, cosa che avvicinava queste pellicole al cinema espressionista.\nRipresa del genere.\nDopo gli anni trenta il genere decadde e i pochi \"Gangster-movie\" che venivano prodotti riscuotevano scarso successo.\nLa ripresa del genere si ebbe agli inizi degli anni settanta con il film \"Il padrino\" (1972), diretto da Francis Ford Coppola e tratto dall'omonimo romanzo di Mario Puzo. La pellicola, che riscosse un enorme successo in tutto il mondo, parlava della saga della Famiglia Corleone, un'organizzazione criminale di origini siciliane che controlla la mafia nella New York di fine anni quaranta. \u00c8 con questo film che il genere rinasce e cambia, non ritraendo pi\u00f9 il gangster come uno psicopatico ma come un abile criminale capace di manovrare gli eventi.\nI nuovi temi del \"Gangster-movie\" vengono usati pure da Martin Scorsese, che dirige i film \"Mean Streets\" (1973), \"Quei bravi ragazzi\" (1990) \"Casin\u00f2\", (1995) \"The Departed - Il bene e il male\" (2007) e\"The Irishman\" (2019) .\nI temi classici del genere vengono ripresi da Sergio Leone che nel 1984 dirige \"C'era una volta in America\", film girato con grandi mezzi che parla dell'epopea di alcuni gangster ebrei durante e dopo il Proibizionismo; quest'opera \u00e8 considerata uno dei capolavori massimi del \"Gangster-movie\" perch\u00e9 ha come tematiche principali l'amore, la delusione, il crimine e l'illusione, ben rappresentata dalla struggente colonna sonora di Ennio Morricone.\nNuove tematiche.\nI \"Gangster movie\" prodotti tra gli anni '80 e gli anni '90 presentano nuove tematiche per via del nuovo evolversi dei gruppi criminali, che da vecchie attivit\u00e0 come estorsioni e contrabbando passavano al traffico di droga, molto pi\u00f9 lucroso.\nTra questi troviamo \"Scarface\" (1983), diretto da Brian De Palma, remake del capolavoro del 1932 (\"Scarface - Lo sfregiato\"), ambientato per\u00f2 in una Miami degli anni '80 devastata dal traffico di cocaina compiuto dai criminali latino-americani. Le altre pellicole di rilievo sono \"Carlito's Way\" (1993), sui gangster portoricani, \"Bronx\" (1993) e \"Donnie Brasco\" (1997), pellicola tratta da una storia vera su un infiltrato della polizia nei gruppi criminali italoamericani di New York.\nInvece, tra i film che si riallacciano al \"Gangster-movie\" anni trenta, vi sono \"Gli intoccabili\" (1987), sulla vera storia del gruppo di polizia che diede filo da torcere alla criminalit\u00e0 di Chicago durante il Proibizionismo, e \"Era mio padre\" (2002), pellicola su un gangster irlandese che negli anni '30 sfida i boss mafiosi di Chicago per salvare il figlioletto.\nAltri film invece esplorano nuovi ambienti, mettendo da parte i temi classici, come \"Blow\" (2001), sul traffico internazionale di droga, \"Miami Vice\" (2006), sugli agenti sotto copertura contro i narcotrafficanti, e \"La promessa dell'assassino\" (2007), regia di David Cronenberg, sui gangster russi. \nMolto significativi per il genere sono anche \"Le iene\" (1992) e \"Pulp Fiction\" (1994), diretti dal regista/sceneggiatore Quentin Tarantino.\nGangster movie italiani.\nTra i \"gangster-movie\" italiani, oltre al citato \"C'era una volta in America\" di Sergio Leone, si possono annoverare: la trilogia del milieu, diretta da Fernando Di Leo nei primi anni '70, \"Il camorrista\" (1986), film d'esordio di Giuseppe Tornatore, ispirato all'omonimo romanzo di Giuseppe Marrazzo, che narra la biografia del boss della camorra Raffaele Cutolo ( chiamato \"'O Professore 'e Vesuviano\"), \"Romanzo criminale\" (2005) di Michele Placido, tratto dall'omonimo romanzo di Giancarlo De Cataldo, che narra le vicende criminali della Banda della Magliana, \"Gomorra\" (2008) di Matteo Garrone, tratto dall'omonimo best seller di Roberto Saviano, sull'odierna camorra napoletana e casertana (sia \"Romanzo criminale\" che \"Gomorra\" hanno in seguito avuto anche delle trasposizioni televisive, quest'ultima ha a sua volta ispirato il film \"L'immortale\"); \"Vallanzasca - Gli angeli del male\" (2010) di Michele Placido, che racconta la storia del criminale milanese Renato Vallanzasca e della Banda della Comasina, \"Anime nere\" di Francesco Munzi (2015) sulla ndrangheta calabrese, e \"Suburra\" (2015) di Stefano Sollima, incentrato sulla Roma criminale contemporanea (anche di quest'ultima viene in seguito realizzata anche una versione televisiva)."}
{"id": "2524448", "revid": "1305772", "url": "https://it.wikipedia.org/wiki?curid=2524448", "title": "Never Miss a Beat", "text": "Never Miss a Beat \u00e8 una canzone della band alternative rock Kaiser Chiefs che \u00e8 stata pubblicata come singolo principale del loro terzo album, Off with Their Heads, il 6 ottobre 2008. La canzone \u00e8 stata prodotta da Mark Ronson e vede la partecipazione di Lily Allen e dei New Young Pony Club. \u00c8 stata inoltre premiata il 27 agosto 2008 nello show di Chris Moyles su BBC Radio 1. Figura inoltre nella playlist di Pro Evolution Soccer 2010.\nTracce.\nCD\n7\""}
{"id": "2524449", "revid": "287204", "url": "https://it.wikipedia.org/wiki?curid=2524449", "title": "Carlo Micheli", "text": "Attivit\u00e0 scacchistica.\nVinse due Campionati italiani di scacchi: il 33\u00ba nel 1972 a Recoaro Terme e il 34\u00ba nel 1973 a Sottomarina. \nCon la squadra \"Circolo Scacchistico Marosticense\" ha vinto due volte il Campionato italiano di scacchi a squadre: il 25\u00ba a Firenze nel 1993 e il 29\u00ba a Montecatini Terme nel 1997.\n\u00c8 stato per diversi anni responsabile della squadra \"VIMAR Marostica\", pi\u00f9 volte vincitrice del Campionato italiano di scacchi a squadre.\nAttualmente \u00e8 vicepresidente del circolo scacchistico \"Citt\u00e0 di Marostica\"."}
{"id": "2524451", "revid": "1543377", "url": "https://it.wikipedia.org/wiki?curid=2524451", "title": "Morris worm", "text": "Il Morris worm o Internet worm \u00e8 stato uno dei primi worm distribuiti via Internet, e . Ha inoltre portato il suo creatore verso la prima condanna per pirateria informatica negli Stati Uniti d'America. Il codice del virus \u00e8 stato scritto da uno studente della Cornell University, Robert Tappan Morris, ed \u00e8 stato lanciato il 2 novembre 1988 dal laboratorio del MIT (Massachusetts Institute of Technology).\nArchitettura del worm.\nIl Morris worm non fu scritto con lo scopo di provocare danni, ma , esso sfruttava alcune vulnerabilit\u00e0 di Unix sendmail, Finger, rsh / rexec e password.\nLa diffusione.\nQuello che ha trasformato il worm da un innocuo esercizio intellettuale in un virulento denial of service era il meccanismo di diffusione: infatti il worm, prima di invadere un nuovo computer, controllava se vi fosse gi\u00e0 una copia in esecuzione, ma anche se il sistema rispondeva \"s\u00ec\" in un caso su 7 il worm si installava lo stesso, infettando i computer della rete pi\u00f9 volte. Si calcola che siano state infettate circa 6000 macchine unix; ."}
{"id": "2524452", "revid": "122018496", "url": "https://it.wikipedia.org/wiki?curid=2524452", "title": "Saeid Davarpanah", "text": ""}
{"id": "2524453", "revid": "117990375", "url": "https://it.wikipedia.org/wiki?curid=2524453", "title": "Daewoo Tacuma", "text": "La Tacuma \u00e8 una monovolume compatta prodotta dalla Daewoo Motors dal 2000 al 2009 e commercializzata in Europa fino al 2004 col marchio Daewoo mentre dal gennaio 2005 fino al 2009 con il marchio Chevrolet. In Asia e in alcuni paesi dell'Europa \u00e8 stata venduta sotto la denominazione Rezzo. \u00c8 uscita dai listini italiani nel 2009 lasciando un vuoto nella gamma per due anni fino all'arrivo della Chevrolet Orlando (che per\u00f2 \u00e8 una monovolume con sette posti).\nIl contesto.\nIl design esterno della Tacuma nasce dalla matita di Lorenzo Ramaciotti, direttore del centro stile Pininfarina (progetto \"U100\") mentre gli interni sono stati disegnati dalla Italdesign, gli organi meccanici derivano in gran parte dalla prima serie di Daewoo Nubira e alcuni componenti tecnici minori condivisi con la seconda generazione di Opel Astra. Il design \"a uovo\" ha contribuito ad un discreto successo sul mercato italiano: il frontale presenta una mascherina cromata abbastanza ampia posta al di sotto della fanaleria mentre la coda dispone di una fanaleria verticale e di un ampio lunotto. L'abitacolo molto spazioso disponeva plastiche di qualit\u00e0 solo modesta e assemblaggi imprecisi soprattutto nelle vetture prodotte nei primi anni.\nIl pianale di progettazione Daewoo \u00e8 lo stesso della \"Nubira J100\" e sfrutta sospensioni McPherson all'avantreno e uno schema a ruote interconnesse da un ponte torcente al retrotreno. Il bagagliaio possiede un volume che varia da 325 a 1.320 litri mentre il serbatoio possiede una capacit\u00e0 di 60 litri. La Tacuma disponeva di 5 posti.\nIn seguito all'acquisto da parte della General Motors della casa coreana Daewoo Motor venne fondata la GM Daewoo e il modello Tacuma sub\u00ec alcuni aggiornamenti estetici concentrati soprattutto nella zona frontale grazie all'adozione di una nuova mascherina pi\u00f9 compatta e all'introduzione di nuove nervature e prese d'aria sul frontale che garantiscono un maggiore confluenza d'aria al motore per il raffreddamento. Con l'avvento della GM Daewoo l'autovettura venne importata anche in Africa e Sudamerica sotto la denominazione Chevrolet Vivant.\nRestyling 2005.\nNel 2005 la Tacuma venne aggiornata per una seconda volta: stavolta si tratt\u00f2 di un restyling pi\u00f9 profondo a partire dalla denominazione che sar\u00e0 adottata in Europa. Non sar\u00e0 pi\u00f9 venduta dal marchio Daewoo ma dal marchio americano Chevrolet (anch'esso facente parte della General Motors). Infatti nel gennaio del 2005 tutti i veicoli importati col marchio Daewoo (le Matiz, Nubira, Lacetti, Kalos) vennero aggiornati.\nLa Chevrolet Tacuma si presentava nelle solite vesti da \"monovolume tutta curve\" ma venne nuovamente aggiornato il frontale con nuovi paraurti e nuovi fanali a sfondo scuro. Internamente materiali assemblati con maggiore cura ma plastiche di qualit\u00e0 ancora bassa. Vennero introdotte rifiniture in plastica simil alluminio e la selleria in pelle. Disponibile anche un climatizzatore automatico rinnovato capace di assorbire minore potenza dal motore rispetto al passato.\nIn Asia la vettura non adott\u00f2 il marchio Chevrolet ma continu\u00f2 ad essere venduta come Daewoo mentre solo in alcuni stati, sia dell'Asia che dell'Europa (come la Germania, Polonia e la Russia), il modello venduto come Daewoo Rezzo mut\u00f2 in Chevrolet Rezzo.\nAllestimenti e accessori.\nIn Italia la Tacuma marchiata Daewoo \u00e8 stata venduta fino al 2004 in tre allestimenti: \"SE\" (la versione base), la \"SX\" (versione intermedia) e la pi\u00f9 ricca \"CDX\". La dotazione di base comprendeva airbag frontali, volante regolabile in altezza, retrovisori elettrici, chiusura centralizzata, servosterzo e vetri elettrici anteriori. La \"SX\" aggiungeva i dettagli interni in plastica colore alluminio, cerchi in lega da 15\", fendinebbia, e l'ABS mentre la pi\u00f9 ricca \"CDX\" prevedeva il climatizzatore automatico, gli airbag laterali e il tetto apribile. La \"CDX\" disponibile solo con motore 2,0 litri benzina venne prodotta fino al 2004.\nLa Chevrolet Tacuma commercializzata a partire dal 2005 veniva offerta in due allestimenti: \"SE\" la base e \"SX\" la versione di punta. Di serie per tutte le versioni airbag frontali e laterali, ABS, autoradio CD, vetri elettrici anteriori e posteriori, servosterzo e volante regolabile in altezza. La \"SX\" aggiungeva il climatizzatore automatico, i cerchi in lega e i fendinebbia. Tra gli optional erano disponibili il climatizzatore manuale (per la versione \"SE\"), il tetto apribile (solo \"SX\") e la vernice metallizzata (per entrambi gli allestimenti).\nMotorizzazioni.\nLa gamma motori \u00e8 composta da due propulsori \"General Motors M-Tec\" alimentati a benzina di cui uno da 1.6 cm\u00b3 capace di 105 cavalli e potenziato a 107 cavalli dal 2005 e un motore 2.0 cm\u00b3 capace di 131 cavalli importato in Italia fino al 2004. Il cambio per tutte le versioni era un manuale a 5 rapporti mentre tra gli optional era disponibile un automatico a 4 marce abbinato al motore 2.0.\nA partire dal 2005 alla gamma benzina si aggiunsero i motori a GPL trasformati dalla BRC Gas Equipment. Le Tacuma bifuel vennero chiamate fino al 2007 \"Dual Power\", mentre dal 2007 al 2008 sono state vendute come \"Eco Logic\". il serbatoio di GPL di forma toroidale era applicato nel vano della ruota di scorta.\nCuriosit\u00e0.\nNel marzo del 2008 il presidente dell'Ucraina Viktor Andrijovy\u010d Ju\u0161\u010denko, insieme alla filiale ucraina della Chevrolet Europe, ha donato a Leonid Stadnyk, l'uomo pi\u00f9 alto del mondo entrato nel Guinness dei primati con i suoi 2,57 metri di statura, una Tacuma modificata nell'abitacolo e nella plancia."}
{"id": "2524454", "revid": "1305772", "url": "https://it.wikipedia.org/wiki?curid=2524454", "title": "Calle (Croazia)", "text": "Calle (o \"Valle Mui\", anticamente anche \"Cale\", in croato: Kali), \u00e8 un comune della Croazia della regione zaratina situato sull'isola di Ugliano. Al censimento del 2011 possedeva una popolazione di 1.638 abitanti.\nLocalit\u00e0.\nIl comune di Calle non \u00e8 suddiviso in frazioni."}
{"id": "2524455", "revid": "326822", "url": "https://it.wikipedia.org/wiki?curid=2524455", "title": "Dionigi II di Siracusa", "text": ""}
{"id": "2524458", "revid": "287204", "url": "https://it.wikipedia.org/wiki?curid=2524458", "title": "Adidas International 2002", "text": "L'Adidas International 2002 \u00e8 stato un torneo di tennis giocato sul cemento.\n\u00c8 stata la 35\u00aa edizione del Torneo di Sydney, che fa parte della categoria International Series nell'ambito dell'ATP Tour 2002 e della categoria Tier II nell'ambito del WTA Tour 2002.\nSi \u00e8 giocato a Sydney in Australia, dal 7 al 12 gennaio 2002.\nCampioni.\nSingolare maschile.\n Roger Federer ha battuto in finale Juan Ignacio Chela, 6\u20133, 6\u20133\nDoppio maschile.\n Donald Johnson / Jared Palmer hanno battuto in finale Joshua Eagle / Sandon Stolle 6\u20134, 6\u20134\nSingolare femminile.\n Martina Hingis ha battuto in finale Meghann Shaughnessy, 6\u20132, 6\u20133\nDoppio femminile.\n Lisa Raymond / Rennae Stubbs hanno battuto in finale Martina Hingis / Anna Kurnikova per Walkover"}
{"id": "2524459", "revid": "767487", "url": "https://it.wikipedia.org/wiki?curid=2524459", "title": "La sposa rapita", "text": "La sposa rapita (\"Our Wife\") \u00e8 un cortometraggio del 1931 con Stanlio e Ollio.\nTrama.\nOllio si sta preparando per convolare a nozze con la sua fidanzata Dulcy, mentre Stanlio lo aiuta nei preparativi, anche se non mancano mai i soliti pasticci. I piani di Ollio vengono per\u00f2 contrastati dal padre di Dulcy, che come vede la foto di Ollio proibisce ai due di sposarsi. Venuto a conoscenza dell'imprevisto per telefono, Ollio propone a Dulcy di fuggire senza farsi scoprire.\nOllio chiede a Stanlio di procurarsi una limousine, ma invece riesce a procurarsi un'auto stretta dove i tre faticano a stare dentro; Stanlio ne esce addirittura sfondando il tettuccio con la testa. Il film si conclude con il giudice di pace strabico che, erroneamente, unisce in matrimonio i due protagonisti anzich\u00e9 Ollio con Dulcy."}
{"id": "2524462", "revid": "122246", "url": "https://it.wikipedia.org/wiki?curid=2524462", "title": "Campionato mondiale per club FIVB 1989", "text": "Il Campionato del Mondo per club FIVB 1989 \u00e8 stata la 1\u00aa edizione del massimo torneo pallavolistico mondiale per club, organizzato per la prima volta dalla FIVB.\nIl torneo \u00e8 iniziato il 9 dicembre 1989 e si \u00e8 concluso il giorno successivo, il 10 dicembre; tutti gli incontri si sono disputati al PalaRaschi di Parma. Il titolo \u00e8 stato vinto dalla Pallavolo Parma, squadra italiana padrona di casa.\nSquadre partecipanti.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni d'Asia e i Campioni d'Africa. Inoltre presero parte al torneo la squadra di casa e una sesta squadra, anch'essa del Brasile, invitata dalla FIVB tramite \"wild card\"."}
{"id": "2524466", "revid": "339392", "url": "https://it.wikipedia.org/wiki?curid=2524466", "title": "L'invasione di Neo-Namecc", "text": ""}
{"id": "2524469", "revid": "1305772", "url": "https://it.wikipedia.org/wiki?curid=2524469", "title": "Unione Sportiva Alessandria Calcio 1912 2009-2010", "text": "Questa voce raccoglie le informazioni riguardanti l'Unione Sportiva Alessandria Calcio 1912 nelle competizioni ufficiali della stagione 2009-2010.\nStagione.\nLa stagione del ritorno dell'Alessandria in terza serie dopo nove anni, pur condizionata da varie vicessutidini, fu condotta con regolarit\u00e0 e i buoni risultati garantirono alla squadra grigia non solo una meritata salvezza conquistata anzitempo, ma anche un brillante ottavo posto in classifica.\nIn fase di mercato la squadra si mosse con circospezione; confermati i principali attori della precedente stagione (i maturi Artico, Briano e Servili, i centrocampisti Buglio e Mateos e i giovani Ciancio e Rodr\u00edguez), vennero aggregati alla squadra elementi di grande esperienza (Sottil e Fantini) a promettenti matricole (Ghosheh, Signorini, Pucino).\nGi\u00e0 a pochi giorni dall'inizio del campionato la societ\u00e0 dovette affrontare un'importante e complicata questione, quella relativa al campo di gioco: il Comune scelse di programmare la completa ristrutturazione della curva Nord, quella destinata ai tifosi di casa, in pieno campionato; ci\u00f2 ebbe inevitabili ripercussioni sugli incassi della societ\u00e0. Inoltre, il terreno dello stadio Moccagatta risultava a pochi giorni dall'inizio del torneo gravemente rovinato, in conseguenza di manifestazioni estive che l\u00ec il comune aveva organizzato nel corso dell'estate; la squadra fu costretta a migrare a Ivrea per le prime due gare. Il ritorno al Moccagatta non fu foriero di buoni risultati e a pagarne le conseguenze fu l'allenatore Foschi, esonerato a novembre e rimpiazzato dal padre del centrocampista Angelo Buglio, Francesco.\nCon l'insediamento di Buglio e il grande ritorno del trentaseienne attaccante Fabio Artico la squadra ritrov\u00f2 una buona continuit\u00e0 di risultati che a gennaio la proiettarono verso una possibile qualificazione ai \"play-off\" promozione. Fu poi a febbraio, quando si diffusero le prime voci riguardo insolvenze da parte delle societ\u00e0, che l'Alessandria declin\u00f2, chiudendo a met\u00e0 classifica. La crisi economica, che si aggrav\u00f2 al punto di far temere una mancata iscrizione al successivo torneo, si risolse in estate quando il presidente Bianchi, a cinque anni dall'insediamento, pass\u00f2 la mano e cedette la societ\u00e0 all'imprenditore Giorgio Veltroni.\nMaglie e sponsor.\nIl fornitore ufficiale di materiale tecnico per la stagione 2009-10 fu Joma, mentre lo sponsor di maglia fu Happy Tour.\nOrganigramma societario.\nArea direttiva\nArea organizzativa\n'Area comunicazione\nArea marketing\nArea tecnica\nArea sanitaria\nGiovanili"}
{"id": "2524470", "revid": "1525059", "url": "https://it.wikipedia.org/wiki?curid=2524470", "title": "Cuclizza", "text": " \nCuclizza (in croato Kukljica, in italiano anche \"Cuchizza\") \u00e8 un comune della Croazia della regione zaratina. Al censimento del 2001 possedeva una popolazione di 650 abitanti. Durante il periodo asburgico fu frazione del comune di Zara . Il paese \u00e8 stato citato per la prima volta in un documento nel 1345.\nGeografia fisica.\nIl comune di Cuclizza \u00e8 situato nella parte meridionale dell'isola di Ugliano e comprende anche l'isolotto dei Sorci (\"Mi\u0161njak\"), le Bisacce (\"Bisage\"), l'isolotto Nudo (\"Golac\") e lo scoglio Caranton (\"Karantuni\u0107\").\nMonumenti e luoghi d'interesse.\nLa chiesa dei Santi Pietro e Paolo (\"Sv. Petar i Pavlo\"), posta nei pressi alla riva del mare, \u00e8 stata eretta nel 1666. \u00c8 una costruzione in pietra con abside rettangolare e campanile a pianta quadrata. In facciata, sulla sommit\u00e0 del timpano vi \u00e8 una statua di san Pietro benedicente.&lt;br&gt;\nDi fronte all'isolotto dei Sorci \u00e8 situata la chiesa della Madonna delle Nevi (\"Gospa od Sniga\") con un campanile a vela. A nord di Cuclizza vi \u00e8 la cappella diroccata di San Gerolamo (\"Sv. Jerolim\"), sull'omonima punta.\nSociet\u00e0.\nEtnie e minoranze straniere.\nDal censimento ufficiale del 2011, risulta una quasi totalit\u00e0 etnica croata, il 96,08% della popolazione. Presente una piccola minoranza di albanesi. Modestissima la percentuale italiana, lo 0,14% della popolazione complessiva.\nGeografia antropica.\nLocalit\u00e0.\nIl comune di Cuclizza non \u00e8 suddiviso in frazioni."}
{"id": "2524475", "revid": "1013865", "url": "https://it.wikipedia.org/wiki?curid=2524475", "title": "Lissane", "text": "Lissane (in croato \"Li\u0161ane Ostrovi\u010dke\") \u00e8 un comune della Croazia della regione zaratina. Al censimento del 2011 possedeva una popolazione di 698 abitanti.\nLocalit\u00e0.\nIl comune di Lissane \u00e8 suddiviso in 3 frazioni (\"naselja\"), di seguito elencate. Tra parentesi il nome in lingua italiana, spesso desueto."}
{"id": "2524478", "revid": "122246", "url": "https://it.wikipedia.org/wiki?curid=2524478", "title": "Campionato mondiale per club FIVB 1990", "text": "Il Campionato del Mondo per club FIVB 1990 \u00e8 stata la 2\u00aa edizione del massimo torneo pallavolistico mondiale per club, organizzato come l'edizione precedente dalla FIVB.\nIl torneo \u00e8 iniziato il 1\u00ba dicembre 1990 e si \u00e8 concluso il giorno successivo, il 2 dicembre; tutti gli incontri si sono disputati a Milano. Il titolo \u00e8 stato vinto dal Volley Gonzaga Milano, squadra italiana padrona di casa.\nSquadre partecipanti.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni d'Asia e i Campioni d'Africa. Per la prima volta il torneo venne ampliato ad 8 squadre (delle quali 4 erano italiane), e le restanti vennero invitate dalla FIVB tramite \"wild card\"."}
{"id": "2524482", "revid": "117215918", "url": "https://it.wikipedia.org/wiki?curid=2524482", "title": "Claudia Peroni", "text": "Carriera.\nInizia la sua esperienza televisiva come giornalista nel 1982, nella redazione di \"Grand Prix\", lavorando per la Formula 1 e il Rally; tale collaborazione proseguir\u00e0 nel corso di tutta la sua carriera, affiancandosi ad altre attivit\u00e0.\nNel 1989 conduce il suo primo programma \"Cadillac\", su Rete 4. Dal 1991 al 1996, periodo in cui Mediaset trasmette le gare di Formula 1, diventa l'inviata dai box; ruolo che continuer\u00e0 a mantenere successivamente sulle reti Telepi\u00f9.\nTra gli anni ottanta e novanta, prende il via ad alcuni rally del campionato italiano e del campionato europeo, trasferendo tali esperienze in programmi quali \"Speciale Rally\" e \"Rally &amp; Racing\", di cui \u00e8 sia conduttrice che autrice.\nDal 2002, quando Mediaset acquisisce i diritti sul motomondiale, presenta diverse rubriche di approfondimento sul tema.\nHa collaborato con diverse radio, quali \"RDS\", \"RTL 102.5\" e \"Radio Italia\" e con riviste a diffusione nazionale.\nNel 2011 ha pubblicato il libro \"La Formula 1 dietro le quinte. La donna dai box\".\nIn seguito ha continuato ad occuparsi di motori per la redazione di Sport Mediaset. Dal 24 gennaio 2016 commenta insieme a Andrea Nicoli le gare del campionato WRC sui canali della pay-tv del digitale terrestre Mediaset Premium.\nDa dicembre 2017 conduce il programma di approfondimento Fuorigiri per la stagione 2017-2018 di Formula E trasmessa su Italia 1."}
{"id": "2524483", "revid": "1305772", "url": "https://it.wikipedia.org/wiki?curid=2524483", "title": "Poschiane", "text": "Poschiane (in passato \"Pacostiane\", in croato: Pako\u0161tane) \u00e8 un comune della Croazia della regione zaratina.\nAl censimento del 2001 possedeva una popolazione di abitanti.\nGeografia antropica.\nLocalit\u00e0.\nIl comune di Poschiane \u00e8 diviso in 4 insediamenti (\"naselja\"), di seguito elencati. Tra parentesi il nome in lingua croata."}
{"id": "2524485", "revid": "1318658", "url": "https://it.wikipedia.org/wiki?curid=2524485", "title": "Phimai", "text": "I templi di Phimai (in lingua thai:\u0e1b\u0e23\u0e32\u0e2a\u0e32\u0e17\u0e2b\u0e34\u0e19\u0e1e\u0e34\u0e21\u0e32\u0e22, in RTGS: \"Prasat Hin Phimai\") sono alcuni tra i pi\u00f9 importanti edifici religiosi della civilt\u00e0 Khmer in territorio thailandese. Si trovano all'interno nel Parco Storico di Phimai, presso la cittadina omonima, a circa 60\u00a0km da Nakhon Ratchasima (conosciuta anche come \"Khorat\" o \"Korat\"), capoluogo dell'omonima provincia nella Thailandia del Nordest.\nDescrizione.\nIl sito si trova all'estremit\u00e0 settentrionale dell'antica strada khmer Angkor Phimai, la pi\u00f9 importante tra le grandi arterie lastricate costruite dai khmer, lunga circa 240\u00a0km, che iniziava nella capitale dell'impero, Angkor. A differenza della maggioranza dei templi khmer, orientati lungo l'asse est-ovest, l'asse principale \u00e8 orientato a circa 20 gradi sull'asse sud-est, in direzione di Angkor. La dimensione dell'area recintata \u00e8 per dimensioni (1020 per 580\u00a0m) comparabile a quella di Angkor Wat, il che lascia supporre che Phimai dev'essere stato un centro importante dell'impero.\nSono presenti iscrizioni con riferimenti a Jayavarman V e Suryavarman I, sovrani che regnarono a cavallo tra il X e l'XI secolo, ma la costruzione delle prime strutture di Phimai sono state datate dagli archeologi in un periodo compreso tra il tardo XI e la fine del XII secolo. Vengono dunque attribuite a Jayavarman VI, che regn\u00f2 tra il 1080 ed il 1107, e a Jayavarman VII, sovrano tra il 1181 ed il 1215. Un'iscrizione del 1112 d.C. conferma che i templi furono costruiti prima di quelli di Angkor Wat.\nGli stili architettonici adottati si evidenziano nel \"Baphuon\", il \"prang\" del santuario centrale, alto 28\u00a0metri e simile a quello di Angkor Wat, nelle finestre balaustrate e nella terrazza cruciforme davanti al \"gopura\" meridionale, simili a quelle del tempio di Bayon. Oltre alla laterite, largamente utilizzata nei templi Khmer sul territorio thailandese, \u00e8 caratteristico nei templi di Phimai l'impiego di arenaria bianca e rossa.\nAnche se al tempo la religione ufficiale Khmer era ancora l'Induismo, il tempio \u00e8 sempre stato un luogo di venerazione buddhista, in quanto il Buddhismo sull'altopiano di Khorat era gi\u00e0 diffuso nel VII secolo. Le iscrizioni riportano per il sito il nome \"Vimayapura\" (letteralmente \"citt\u00e0 di Vimaya\"), che divenne il nome thai \"Phimai\".\nUna prima ispezione delle rovine fu eseguita nel 1901 dal geografo francese Etienne Aymonier. Furono poste sotto la protezione ufficiale del governo francese, con la pubblicazione sulla Government Gazette, Volume 53, sezione 34, del 27 settembre 1936. Gran parte dei restauri vennero svolti dal 1964 al 1969, grazie a un progetto congiunto franco-thailandese. Il parco storico, attualmente gestito dal Dipartimento Thailandese delle Belle Arti, fu inaugurato ufficialmente dalla principessa Sirindhorn il 12 aprile 1989.\nVerso la fine degli anni Novanta \u00e8 stato identificato, tramite l'analisi dei dati AIRSAR, quello che probabilmente era il \"baray\" del tempio, l'enorme serbatoio d'acqua.\nPresso il Museo Nazionale di Phimai, situato nella zona dei templi, sono custodite diverse opere d'arte rinvenute durante gli scavi archeologici a Phimai e nella zona circostante, tra le quali una famosa statua di Jayavarman VII.\nNel 2004, il complesso costituito da Phimai, dall'antica strada khmer Angkor Phimai e dai templi associati di Phanom Rung e Muangtam \u00e8 stato inserito dall'UNESCO tra le candidature alla lista dei patrimoni dell'umanit\u00e0."}
{"id": "2524491", "revid": "125953055", "url": "https://it.wikipedia.org/wiki?curid=2524491", "title": "Il mio amico Ricky", "text": "Il mio amico Ricky (\"Silver Spoons\") \u00e8 stata una sit-com statunitense andata in onda dal 1982 al 1987.\nLa serie ha per protagonista l'allora giovane attore Rick Schroder, gi\u00e0 noto per le sue interpretazioni in film come \"Il campione\", \"L'ultimo viaggio dell'arca di No\u00e8\" e soprattutto \"Il piccolo Lord\".\nLa serie \u00e8 stata trasmessa per la prima volta in Italia nel 1984 su Canale 5, e successivamente su Italia 1.\nTrama.\nDopo un matrimonio durato solo pochi giorni, i genitori di Ricky hanno divorziato e Edward Stratton III, il padre, un uomo con il complesso di Peter Pan, ha vissuto per anni tenuto all'oscuro della nascita del figlio. Sar\u00e0 il dodicenne Ricky a presentarsi alla porta del padre che inizialmente decide di rimandarlo alla scuola militare dove la madre lo aveva messo, ma poi desidera ottenerne la custodia. Per Ricky inizia una nuova vita, tra i lussi della sua nuova casa, fornita di ogni tipo di gioco: il fanciullo si destregger\u00e0 egregiamente tra le vicende quotidiane dimostrandosi pi\u00f9 maturo di suo padre. Altri personaggi della serie sono il nonno paterno, la segretaria del padre (di nome Kate), e il migliore amico di Ricky, Alfonso Speers.\nCast.\nGuest star.\nMolte e note guest star hanno partecipato alla serie, Whitney Houston, Joey Lawrence, Matthew Perry, Mr. T, Sharon Stone, Shawnee Smith e i Menudo. Gary Coleman \u00e8 apparso nel ruolo di Arnold Jackson nel settimo episodio della prima stagione, in un crossover con il telefilm \"Il mio amico Arnold\".\nMusiche.\nIl tema principale della serie, \"Together\", \u00e8 stato scritto da Rik Howard e Bob Wirth. In Italia come sigla stata utilizzata \"Voglio qualcosa in pi\u00f9\", interpretata da Vanna Vani."}
{"id": "2524495", "revid": "149485", "url": "https://it.wikipedia.org/wiki?curid=2524495", "title": "Rachele Qualla", "text": "Carriera.\n\u00c8 stata campionessa italiana giovanile 2009 nei 50, 100 e 200\u00a0m dorso migliorando nel contempo anche alcuni primati italiani di categoria. Nello stesso anno ha debuttato ai campionati europei giovanili di Praga dove con la staffetta mista ha vinto la medaglia d'argento assieme a Ilaria Scarcella, Beatrice Fassone e Silvia Di Pietro.\nL'anno dopo \u00e8 tornata agli europei tenutisi questa volta ad Helsinki in cui la staffetta mista \u00e8 stata squalificata in finale mentre lottava per una medaglia. Ha vinto invece l'argento nella gara individuale dei 100\u00a0m dorso dietro a Daryna Zevina.\nSi \u00e8 ritirata nel 2014."}
{"id": "2524496", "revid": "71433", "url": "https://it.wikipedia.org/wiki?curid=2524496", "title": "Silver Spoons", "text": ""}
{"id": "2524498", "revid": "767487", "url": "https://it.wikipedia.org/wiki?curid=2524498", "title": "Vita in campagna", "text": "Vita in campagna (\"Them Thar Hills\") \u00e8 un cortometraggio del 1934 diretto da Charley Rogers e interpretato da Stanlio &amp; Ollio.\nQuesto cortometraggio ha avuto un sequel dal titolo Questione d'onore, con gli stessi personaggi principali e le stesse vicissitudini.\nTrama.\nOllio \u00e8 affetto da gotta a un piede e il medico consiglia a lui e a Stanlio di prendersi un periodo di relax all'aria aperta. Salutato il medico, Stanlio propone a Ollio di noleggiare una roulotte per la loro vacanza invece che dormire in tenda; Ollio accetta e chiede a Stanlio di recarsi sul posto facendosi scortare sulle sue spalle, giustificandosi dell'indisponibilit\u00e0 del piede malato. Fatto qualche passo, Stanlio quasi perde l'equilibrio indietreggiando con Ollio sulle spalle e i due finiscono a farsi un bagno nella vasca preparata in precedenza da Stanlio.\nMentre i due protagonisti sono in viaggio, poco pi\u00f9 avanti nei pressi di una baracca vi \u00e8 una sparatoria fra dei ranger e un gruppo di distillatori clandestini; nel tentativo di disfarsi delle prove, i distillatori decidono di scaricare l'acquavite illegale in un pozzo retrostante la loro baracca, ma alla fine vengono colti in flagrante e arrestati dai ranger. Poco dopo giungono sul posto Stanlio e Ollio, con ormai il luogo della sparatoria abbandonato e si stabiliscono accanto alla baracca. Mentre i due preparano il pranzo, Stanlio trova qualcosa di strano nel colore e nel sapore dell'acqua che ha prelevato dal pozzo (dato che la roulotte ne era sprovvista), ma Ollio lo rassicura sostenendo che si tratta di acqua ferruginosa e che da bene ai nervi; a poco a poco Stanlio e Ollio si ubriacheranno senza accorgersene.\nNel frattempo giungono sul posto i coniugi Hall, rimasti appiedati perch\u00e9 hanno esaurito la benzina dalla loro auto. Ollio acconsente a prestare a Mr. Hall parte del suo carburante, mentre la moglie lo invita a recuperare l'auto da solo poich\u00e9 stanca dopo la camminata; ne approfitter\u00e0 inoltre a dividere il pranzo con i due protagonisti e anche lei si ubriacher\u00e0 a sua volta. Mr. Hall torna con l'auto sul posto e trova la moglie con Stanlio e Ollio in totale stato d'ubriachezza; nel dubbio anch'egli prova l'acqua del pozzo e capisce che in realt\u00e0 non \u00e8 altro che un forte distillato. Dopo aver allontanato la moglie, Mr. Hall cercher\u00e0 vendetta per l'affronto accusato, in maniera irritabile e prepotente; dopo una serie di azioni in sequenza \"occhio per occhio, dente per dente\", sar\u00e0 lo stesso Hall ad avere la meglio, cospargendo del benzene sul fondo-schiena di Ollio e dandogli fuoco. Preso dal panico, Ollio si dimena all'impazzata e Stanlio gli propone di buttarsi nel pozzo per spegnere le fiamme e Ollio acconsente (ignari tuttavia del fatto che l'acqua del pozzo sia impregnata di alcool); il tutto culmina con un'esplosione che fa espellere Ollio dal pozzo e ricadere a testa in gi\u00f9 sul suolo. Ollio si ritrova cos\u00ec capovolto agitando le gambe e Stanlio cerca goffamente di aiutarlo.\nProduzione.\nLe prime scene sono state girate presso i vecchi Hal Roach Studios di Culver City, mentre le scene in campagna vennero girate presso il Santa Ynez Canyon, vicino a Los Angeles."}
{"id": "2524506", "revid": "92723", "url": "https://it.wikipedia.org/wiki?curid=2524506", "title": "Campionato mondiale per club FIVB 1991 (maschile)", "text": "Il Campionato del Mondo per club FIVB 1991 \u00e8 stata la 3\u00aa edizione del massimo torneo pallavolistico mondiale per club, organizzato come ogni edizione dalla FIVB. Gli incontri si sono disputati nella citt\u00e0 brasiliana di San Paolo.\nIl torneo \u00e8 iniziato il 22 ottobre 1991 e si \u00e8 concluso il 27 ottobre. Il titolo \u00e8 stato vinto per la prima volta dalla squadra italiana del Porto Ravenna Volley.\nSquadre partecipanti.\nAlla competizione presero parte i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni del Nord e Centro America i Campioni d'Asia e i Campioni d'Africa. Le restanti 3 squadre partecipanti furono i padroni di casa del San Paolo, i campioni in carica della Volley Gonzaga Milano e gli italiani de Porto Ravenna Volley."}
{"id": "2524511", "revid": "287204", "url": "https://it.wikipedia.org/wiki?curid=2524511", "title": "Lanark", "text": "Lanark (gaelico scozzese: \"Lannraig\"; Scots: \"Lanrik\") \u00e8 una piccola citt\u00e0 del Regno Unito.\nSi trova nella cintura centrale della Scozia. \u00c8 la citt\u00e0 natale del pilota di rally Colin McRae."}
{"id": "2524512", "revid": "1543377", "url": "https://it.wikipedia.org/wiki?curid=2524512", "title": "Moses Mabhida", "text": "Moses Mahiba \u00e8 stato il leader del Partito Comunista Sudafricano dal 1978 fino al 1986 anno della sua morte."}
{"id": "2524518", "revid": "326822", "url": "https://it.wikipedia.org/wiki?curid=2524518", "title": "Yu-Gi-Oh! - Il Film", "text": ""}
{"id": "2524519", "revid": "114228930", "url": "https://it.wikipedia.org/wiki?curid=2524519", "title": "Raimund Johann Abraham", "text": "Opere.\nDisegni.\nDi seguito la serie di disegni che ha immaginato per varie citt\u00e0:"}
{"id": "2524520", "revid": "113742540", "url": "https://it.wikipedia.org/wiki?curid=2524520", "title": "Festa di santa Croce di Carzano", "text": "La festa dell'Esaltazione della santa Croce di Carzano di Monte Isola \u00e8 una celebrazione solenne quinquennale in cui tutte le strade di Carzano e di Novale vengono addobbate con fiori di carta e rami di pino.\nStoria.\nLa prima versione.\nSecondo alcuni la festa ebbe le sue origini verso il 1629, anno in cui i Lanzichenecchi in ritirata, dopo essere stati sconfitti a Mantova, portarono la peste in Franciacorta che in poco tempo si espanse in tutta la zona (estendendosi fino al Sebino) imperversando e decimando la popolazione fino al 1632. In tutti i borghi della zona si contarono migliaia di vittime tranne che a Giovine di Pisogne e a Carzano di monte Isola, borghi che furono risparmiati dal contagio. Per questo, proprio a Carzano, ebbe origine la festa di santa Croce.\nLe vere origini.\nIn realt\u00e0, stando alle ultime ricerche, pare che le origini siano pi\u00f9 recenti ed in un certo senso diametralmente opposte. Infatti sembra che la nascita della celebrazione la si possa far risalire all'anno 1836. In quel periodo il colera asiatico colp\u00ec duramente la zona del lago d'Iseo mietendo vittime in ogni luogo, in particolare nei piccoli centri abitati di Carzano e Novale in cui si registr\u00f2 il pi\u00f9 alto numero di decessi in relazione alla popolazione locale. Gli abitanti di questi borghi, per essere risparmiati dall'infuriare della malattia, chiesero la grazia facendo voto alla santa Croce: promisero di onorarla con una magnifica festa a cadenza quinquennale. Da quell'anno, che segn\u00f2 la scomparsa improvvisa dell'epidemia, si rinnova l'antica promessa che il 14 settembre 2020 avrebbe dovuto vedere nuovamente la luce; purtroppo \u00e8 stata sospesa a causa della pandemia di COVID-19.\nE cos\u00ec per quasi 200 anni la festa viene tramandata di generazione in generazione, di lustro in lustro, con l'intento di proporre una celebrazione ogni volta pi\u00f9 grandiosa della precedente. Si noti che ad oggi l'unico anno in cui la festa non ebbe luogo fu il 1945 a causa della guerra, occasione in cui fu rimandata all'anno successivo. Dal 1950 riprese a realizzarsi ogni cinque anni.\nLa festa.\nDettagli della festa.\nLa quinquennale festa di santa Croce \u00e8 una celebrazione solenne conosciuta in tutta Italia e che ha per cornice l'isola del lago d'Iseo, Monte Isola. La festa ha luogo in due piccoli borghi medievali, Carzano e Novale, che ogni lustro vengono addobbati a festa con arcate ricoperte da rami di pino e fiori di carta fatti rigorosamente a mano dagli abitanti del luogo.\nI due paesi si presentano cos\u00ec in una veste unica ed eccezionale che la sera riesce a divenire, se possibile, ancor pi\u00f9 magica poich\u00e9 ogni arcata risplende di tante piccole luci bianche che rendono l'ambientazione da favola. Non manca mai nemmeno la tradizionale pesca di beneficenza che viene organizzata per raccogliere alcuni dei fondi (raccolti anche grazie all'autotassazione degli abitanti stessi) che si rendono necessari per l'organizzazione dell'evento.\nCome gi\u00e0 detto tutto il lavoro \u00e8 rigorosamente manuale ed autofinanziato dagli abitanti mentre le tecniche di creazione dei fiori, che ad ogni edizione vengono affinate, sono tramandate di famiglia in famiglia e di generazione in generazione. Si stima che nell'edizione del 2005 siano stati realizzati ed esposti al pubblico pi\u00f9 di 200\u00a0000 fiori. Questi, partendo da una produzione di inizio \u2018900 quasi esclusiva di rose (fiore divenuto simbolo della festa), sono ora di ogni tipo e gli abitanti stessi fanno a gara per realizzarne sempre di pi\u00f9 belli e veritieri tanto che la fotografia tipica della festa rappresenta un'ape che si posa su di un fiore di carta alla ricerca del nettare, o di un visitatore che, stregato dalla magia del luogo, si avvicina ai fiori per annusarne l'odore.\nIl fulcro delle manifestazioni \u00e8 da tradizione il 14 settembre giorno in cui la liturgia celebra la festa dell'Esaltazione della santa Croce: nel piccolo borgo si svolge la processione con la reliquia della croce di Cristo che normalmente \u00e8 conservata in un reliquiario d'argento a forma di croce del XVIII secolo.\nLa preparazione.\nCirca un mese e mezzo prima dell'inizio della festa, si iniziano i lavori di preparazione per l'addobbo delle vie del paese. Vengono costruiti degli archi, con pali di sostegno in legno e listelli che formano la campata superiore. Questi archi vengono quindi ricoperti dai fiori che sono stati realizzati nei quattro anni precedenti all'inizio della festa. I fiori realizzati all'inizio del XX secolo erano quasi esclusivamente rose (fiore diventato simbolo della festa) ma con il passare degli anni gli abitanti hanno sviluppato nuove tecniche artigianali ed oggi si contano decine e decine di riproduzioni diverse di fiori reali.\nNote.\nGran parte delle informazioni proviene dal sito ufficiale della festa. Ogni altra fonte fa riferimento alle informazioni fornite dagli organizzatori della festa poich\u00e9 sono loro ad aver condotto tutte le ricerche e quindi il sito ufficiale \u00e8 da considerarsi come la fonte pi\u00f9 autorevole citabile."}
{"id": "2524521", "revid": "767487", "url": "https://it.wikipedia.org/wiki?curid=2524521", "title": "Gelosia (film 1935)", "text": "Gelosia (\"The Fixer-Uppers\") \u00e8 un cortometraggio con Stanlio e Ollio.\nTrama.\nParigi. Durante il periodo natalizio, Stanlio e Ollio vendono cartoline di Natale porta a porta. I due s'imbattono nell'infelice Madame Gustave, costantemente trascurata dal marito Pierre. Stanlio propone alla donna di far ingelosire il marito, in modo che egli possa finalmente capire delle mancanze che ha verso la donna. Come Pierre rincasa dal lavoro, la donna ne approfitta per baciare Ollio, lasciando di stucco il coniuge; Pierre s'ingelosisce un po' troppo ed interpreta tale azione come un vero e proprio adulterio. Dopo aver ricevuto un biglietto da visita, Ollio verr\u00e0 obbligato a ripresentarsi a mezzanotte a casa dei Gustave per un duello a colpi di pistola, dove uno dei due dovr\u00e0 morire; Ollio dovr\u00e0 tassativamente presentarsi, altrimenti, minacciato, Pierre lo cercher\u00e0 ovunque fino a scovarlo anche in capo al mondo, o all'occorrenza anche all'Inferno.\nIn un bar, Ollio appare in un totale stato d'angoscia per quello che dovr\u00e0 in seguito affrontare, ma Stanlio convincer\u00e0 l'amico a non presentarsi dai Gustave, rassicurandolo sul fatto che la minaccia di Pierre \u00e8 di per s\u00e9 un'assurdit\u00e0, inoltre considerando che l'uomo non sa dove i due amici vivono e tanto meno possiede i loro indirizzi: quindi le possibilit\u00e0 di essere ritrovati sono estremamente scarse. Ollio, inoltre, gli telefoner\u00e0 avvisandolo di non essere intenzionato a perder tempo da lui; infuriato, Pierre si metter\u00e0 subito alla ricerca di Ollio. Nel frattempo, nel bar sopraggiunge un ubriaco cliente di Stanlio e Ollio, il quale si far\u00e0 portare a nome dei due del whisky ed in cambio acquister\u00e0 tutte le loro cartoline di Natale. I tre passeranno il resto della serata al bar fino a che Stanlio e Ollio si ubriacheranno addormentandosi; a mezzanotte, i due, ancora addormentati, vengono scortati da dei poliziotti all'indirizzo dei Gustave, in base al biglietto da visita che Ollio aveva ancora in tasca. Pierre, rincasato, li scopre nel letto della moglie e li invita al duello stabilito in precedenza. La moglie per\u00f2 svela ai due di aver segretamente sostituito le cartucce vere con delle cartucce a salve, in modo che Ollio possa fingere di morire e scappare non appena Pierre si distrarr\u00e0. Dopo che Pierre ha descritto le regole, ha cos\u00ec inizio il duello. Ollio spara per primo ed in anticipo, ma Pierre, fraintendendo che l'avversario lo ha mancato, gli spara a sua volta ed Ollio cade fingendosi morto. Il lavoro finale sar\u00e0 quello di far sparire il \"cadavere\" facendolo a pezzi e come Pierre si procura un paio di coltelli, Stanlio e Ollio ne approfittano per darsela a gambe. Stanlio trover\u00e0 riparo in un locale; una volta passato il pericolo, uscir\u00e0 e si avviciner\u00e0 ad un bidone dei rifiuti dove si era nascosto Ollio, ma l'amico non \u00e8 pi\u00f9 li dentro. Il film termina con un sospirante Ollio dentro un carretto della spazzatura che si allontana.\nProduzione.\nSebbene questo cortometraggio sia ambientato a Parigi, in realt\u00e0 \u00e8 stato realizzato presso gli Hal Roach Studios di Culver City, California."}
{"id": "2524523", "revid": "1543377", "url": "https://it.wikipedia.org/wiki?curid=2524523", "title": "Lucky imaging", "text": "La locuzione lucky imaging (letteralmente \"imaging fortunato\", noto anche come lucky exposures, \"esposizioni fortunate\") designa una tecnica astrofotografica che fa capo allo \"speckle imaging\". Lo speckle imaging utilizza camere ad alta velocit\u00e0 con tempi di esposizione (100\u00a0ms o meno) tali da rendere minimo l'effetto del \"seeing\". Il lucky imaging combina poi le esposizioni che sono meno affette in assoluto dal seeing (tipicamente circa il 10% del totale), creando un'immagine ad alta risoluzione e a lunga esposizione.\nStoria.\nLa tecnica del lucky imaging fu messa a punto tra gli anni cinquanta e sessanta del XX secolo e conobbe una certa diffusione tra quanti si cimentavano nel fotografare i pianeti (utilizzando cinecamere, spesso con intensificatori di immagine); tuttavia la prima stima sulla possibilit\u00e0 di ottenere delle \"esposizioni fortunate\" (\"lucky exposures\") venne pubblicata da David L. Fried nel 1978. Durante le prime applicazioni si era generalmente convinti del fatto che l'atmosfera sfocasse l'immagine degli oggetti astronomici; la FWHM dello sfocamento era stimata ed utilizzata nella cernita delle esposizioni. Gli studi successivi hanno mostrato che l'atmosfera non sfoca le immagini degli oggetti celesti, ma generalmente produce numerose copie nitide dell'immagine (la funzione di diffusione del punto fa s\u00ec che si mostrino delle \"macchie\"). Le nuove tecniche utilizzate trassero vantaggi da ci\u00f2 per produrre delle immagini a pi\u00f9 alta qualit\u00e0 di quelle ottenute assumendo l'effetto sfocante dell'atmosfera.\nPrincipio di funzionamento.\nLe immagini riprese dai telescopi di terra sono soggette agli effetti distorsivi delle turbolenze atmosferiche (responsabili del fenomeno della scintillazione). Molti programmi di imaging astronomico richiedono delle risoluzioni pi\u00f9 alte di quanto sia possibile ottenere senza un qualche fattore di correzione delle immagini. Il lucky imaging \u00e8 una delle tecniche utilizzate per limitare gli effetti atmosferici. Utilizzata ad una selezione pari o inferiore all'1%, questa tecnica permette di raggiungere il limite di diffrazione persino di un telescopio da 2,5 m di apertura, migliorando la risoluzione di un fattore 5 rispetto agli altri sistemi standard di formazione dell'immagine.\nLa sequenza di immagini sottostante mostra in che modo la tecnica opera. A partire da una serie di 50.000 immagini, riprese ad una velocit\u00e0 di almeno 40 immagini al secondo, sono state create cinque differenti immagini a lunga esposizione:\nLa differenza tra l'immagine limitata dal seeing e l'ultima immagine \u00e8 evidente: se nella prima appariva un oggetto unico, oblungo, nell'ultima \u00e8 ben distinguibile un sistema stellare triplo. La componente principale del sistema \u00e8 una nana rossa di classe M4 V di magnitudine 14,9, utilizzata come sorgente di riferimento, mentre la componente terziaria (la pi\u00f9 debole) \u00e8 una nana di classe M7-M8. Il sistema dista dal sistema solare circa 45 pc. La presenza di anelli di Airy indica che \u00e8 stato raggiunto il limite di diffrazione del telescopio da cui sono state riprese le immagini, nella fattispecie il telescopio da 2,5 m dell'osservatorio di Calar Alto. Il rapporto segnale/rumore delle sorgenti puntiformi incrementa con l'aumentare della selettivit\u00e0 della cernita delle immagini, mentre l'alone di seeing diminuisce. La separazione tra la componente primaria e la secondaria \u00e8 di circa 0,55\", mentre la separazione tra secondaria e terziaria \u00e8 inferiore a 0,15\", che equivale a 6,75 UA.\nSistemi ibridi con ottiche adattive.\nNel 2007 gli astronomi del Caltech e dell'Universit\u00e0 di Cambridge annunciarono i risultati ottenuti da un nuovo sistema ibrido che combinava la tecnica del lucky imaging con un sistema di ottiche adattive. Il sistema fu montato sul telescopio Hale da 5,08 m di apertura dell'osservatorio di Monte Palomar; questo sistema permise di spingere il telescopio molto vicino al suo limite risolutivo teorico, permettendo per certi tipi di osservazione di ottenere una risoluzione pari a 0,025\". La combinazione di lucky imaging e ottiche adattive permette infatti di ottenere un risultato che mescola i migliori risultati delle due tecniche: col lucky imaging \u00e8 infatti possibile ottenere delle brevi esposizioni con tempi dell'ordine di alcune frazioni di secondo; questi tempi ridotti fanno s\u00ec che gli effetti distorsivi delle turbolenze atmosferiche siano ridotti al minimo, e siano quindi facilmente emendabili dalle ottiche adattive. La combinazione delle migliori immagini ottenute permette quindi di creare un'immagine a lunga esposizione con una risoluzione superiore a quella ottenibile da una normale camera a lunga esposizione con ottiche adattive.\nQuesta tecnica ibrida \u00e8 applicabile solamente agli oggetti di dimensioni angolari pi\u00f9 piccole, fino a 10\", dati i limiti imposti dai fattori di correzione delle turbolenze atmosferiche.\nRaffrontato per\u00f2 con alcuni telescopi spaziali, come l'Hubble (2,4 m di apertura), il sistema ibrido lucly imaging-ottiche adattive presenta ancora alcuni problemi, come un restringimento del campo visivo per le immagini a pi\u00f9 alta risoluzione (tipicamente tra 10\" e 20\"), l'\"airglow\" ed il blocco di alcune frequenze dello spettro elettromagnetico ad opera dell'atmosfera (si veda la voce estinzione). Dal momento che si trova al di sopra dell'involucro atmosferico, un telescopio spaziale non risente di queste limitazioni ed \u00e8 in grado di raccogliere delle immagini ad ampio campo e ad alta risoluzione.\nDiffusione della tecnica.\nSia gli astrofili sia gli astronomi professionisti hanno iniziato ad utilizzare questa tecnica. Le moderne webcam e camcorder sono in grado di catturare in rapida sequenza delle brevi esposizioni con una sensibilit\u00e0 sufficiente per l'astrofotografia; questi sistemi permettono di ottenere dal telescopio utilizzato delle risoluzioni precedentemente inottenibili. Esistono diversi metodi per la selezione delle migliori immagini, come quello basato sul rapporto di Strehl oppure la selezione basata sul contrasto delle immagini. I recenti sviluppi della tecnica dell'\"Electron-multiplying CCD (EMCCD)\" hanno permesso di ottenere immagini ad alta risoluzione con il lucky imaging di deboli oggetti."}
{"id": "2524525", "revid": "122246", "url": "https://it.wikipedia.org/wiki?curid=2524525", "title": "Campionato mondiale per club FIVB 1992 (maschile)", "text": "Il Campionato del Mondo per club FIVB 1992 \u00e8 stata la 4\u00aa edizione del massimo torneo pallavolistico mondiale per club, organizzato come ogni edizione dalla FIVB.\nLe qualificazioni hanno avuto luogo a Firenze e Ravenna mentre la fase finale del torneo \u00e8 iniziata il 28 novembre 1992 e si \u00e8 conclusa il giorno successivo, 29 novembre; tutti gli incontri della fase finale si sono disputati al PalaVerde di Treviso. Il titolo \u00e8 stato vinto dal Volley Gonzaga Milano contro la Sisley Treviso. Per la Mediolanum \u00e8 stata la seconda affermazione nel pi\u00f9 importante campionato per clubs.\nSistema di qualificazione.\nAlla competizione presero parte, con i sorteggi effettuati a Genova, i campioni continentali provenienti dalle federazioni affiliate alla FIVB. Le squadre partecipanti furono i Campioni d'Europa, i Campioni del Sudamerica, i Campioni del Nord e Centro America, i Campioni d'Asia e i Campioni d'Africa.\nLe altre squadre partecipanti furono i campioni in carica del Porto Ravenna Volley, i padroni di casa della Sisley Treviso e la \"wild card\" Olympiakos Pireo."}
{"id": "2524528", "revid": "339392", "url": "https://it.wikipedia.org/wiki?curid=2524528", "title": "Astrofili", "text": ""}
{"id": "2524535", "revid": "767487", "url": "https://it.wikipedia.org/wiki?curid=2524535", "title": "Il fantasma stregato", "text": "Il fantasma stregato (\"The Live Ghost\") \u00e8 un cortometraggio del 1934 diretto da Charles Rogers ed interpretato da Stanlio e Ollio.\nTrama.\nUn burbero capitano di mare \u00e8 alla ricerca di uomini da arruolare sulla sua nave, ma nessuno vuole avere a che fare con lui. S'imbatte in Stanlio e Ollio, di professione venditori di pesce, anch'essi non interessati ad arruolarsi, per\u00f2 accettano di prelevare alcuni clienti da un locale per la nave del capitano per il compenso di \"un dollaro a capo\". I due mettono in atto uno stratagemma: Stanlio provoca i clienti, questi lo inseguono ed appena fuori dal locale Ollio li stordisce con una padellata in testa. Ad un certo punto, Ollio propone a Stanlio di invertirsi di ruolo; oltre a colpire l'ultimo cliente, Stanlio colpisce involontariamente sia Ollio stordendolo che, in maniera pi\u00f9 lieve, il capitano, il quale gli strappa la padella di mano e lo stordisce. Stanlio e Ollio si ritrovano anch'essi nella stiva della nave, insieme ai clienti del locale da loro catturati; i \"nuovi arruolati\" si accaniscono sui due per vendicarsi, ma vengono tutti fermati dal capitano. Uno dei marinai chiama l'imbarcazione con il dispregiativo di \"nave di fantasmi\", ma il capitano, adirato, lo colpisce e minaccia il resto della ciurma di vendicarsi in maniera poco ortodossa su chiunque arrecher\u00e0 nuovamente offese simili.\nTempo dopo il capitano raccomanda a Stanlio e Ollio di badare ad un suo marinaio ubriaco, senza che questi lasci la nave. Quest'ultimo, tuttavia, scende dalla nave non appena i due protagonisti si distrarranno per un momento, mettendo sotto la coperta del suo letto un paio di valigie al posto suo. Tornati alle brande, Stanlio e Ollio notano una sagoma sotto la coperta, credendo che si tratti del loro compagno e si accingono per andare a dormire a loro volta; Stanlio trova sotto un cuscino una pistola, Ollio si spaventa e fa involontariamente partire un colpo verso il letto dell'ubriaco. Pensando di averlo ucciso sul colpo, i due provvedono a far sparire il cadavere, procurandosi un sacco ed un blocco di carbone dalla stiva. Nel frattempo, l'ubriaco, girovagando, inciampa e cade in una vasca di calce, dalla quale ne uscir\u00e0 completamente bianco da cima a fondo; poco dopo, ritorna alla nave, toglie dal suo letto le valigie e si mette a dormire. Stanlio e Ollio tornano con il sacco ed il carbone, ci infilano l'ubriaco addormentato e lo gettano dalla nave in acqua. Nel momento in cui Stanlio chiude la porta, nota un uomo totalmente bianco risalire sull'imbarcazione e terrorizzato si rifugia sul letto di Ollio, convinto di aver visto un fantasma. Ollio, scocciato, esce a verificare, Stanlio lo segue cautamente e l'ubriaco torna in cabina per infilarsi nel letto di Ollio. Quando quest'ultimo se ne accorge, scappa a sua volta terrorizzato insieme a Stanlio, mentre l'ubriaco li seguir\u00e0. Nel frattempo giunge il resto della ciurma, tutti intenzionati a vendicarsi su Stanlio e Ollio, ma anch'essi si spaventano alla visione dell'ubriaco totalmente bianco e, in preda al panico, si gettano in mare.\nSentendo gli schiamazzi, arriva finalmente il capitano; i due gli riferiscono di aver visto un fantasma e, sentendosi offeso, si vendica su entrambi distorcendo loro le teste all'indietro."}
{"id": "2524542", "revid": "767487", "url": "https://it.wikipedia.org/wiki?curid=2524542", "title": "Questione d'onore", "text": "Questione d'onore (\"Tit for Tat\") \u00e8 un cortometraggio del 1935 diretto da Charley Rogers e interpretato da Stanlio e Ollio, sequel del cortometraggio Vita in campagna.\nLa versione del primo doppiaggio italiano Sordi/Zambuto manca di alcune scene, mentre quella pi\u00f9 moderna di Garinei/Ariani \u00e8 integrale.\nTrama.\nStanlio e Ollio sono neo-proprietari di un negozio di elettrodomestici, confinante con la drogheria di Mr. Hall, una loro vecchia conoscenza. Da buoni vicini Stanlio e Ollio si presentano al signore, che per\u00f2 li riconosce subito: i due sono quelli che in una precedente avventura in campagna hanno fatto ubriacare sua moglie e quindi li scaccia. Durante gli ultimi preparativi per il negozio, Ollio si trova sopra la finestra del negozio rivale per colpa di Stanlio e viene aiutato a scendere dalla moglie di Hall, il quale inizia ad ingelosirsi ed a minacciare Ollio. Costui rende pan per focaccia e la lite si sposta nei negozi di ambedue i rivali: proprio come nel precedente evento, i due protagonisti ed Hall avranno nuovamente da sfidarsi in una serie di azioni in sequenza \"occhio per occhio, dente per dente\", fino a quando un poliziotto salva la situazione e convince Hall a riappacificarsi con Stanlio e Ollio. Al ritorno, trovano il negozio completamente svaligiato da un ometto che entrava ed usciva a suo piacimento, durante la sfida.\nProduzione.\nLa pellicola \u00e8 stata interamente realizzata negli Hal Roach Studios di Culver City, California."}
{"id": "2524543", "revid": "31886", "url": "https://it.wikipedia.org/wiki?curid=2524543", "title": "Leyenda (album)", "text": "Leyenda \u00e8 un album dal vivo del gruppo musicale cileno Inti-Illimani, del chitarrista australiano John Williams e del chitarrista spagnolo Paco Pe\u00f1a, pubblicato nel 1990.\nDescrizione.\nIl disco rappresenta la seconda collaborazione discografica tra gli Inti-Illimani, John Williams e Paco Pe\u00f1a, seguito al precedente album in studio \"Fragments of a Dream\" del 1987. \nL'album \u00e8 stato registrato dal vivo il 30 gennaio 1990 al Philharmonie Theater di Colonia. \nIl disco presenta, tra l'altro, due brani inediti, \"Preludio y festejo\" e \"Cr\u00f3nicas de una ausencia\" (il cui titolo, pur essendo uno strumentale, \u00e8 stato suggerito da Patricio Manns), composti da Horacio Salinas appositamente per questa formazione allargata, e alcune mini-suite che uniscono brani appartenenti ad altre tradizioni culturali con brani del repertorio degli Inti-Illimani. \nIn coda al disco vengono presentati per la prima volta due brani (in un'unica traccia) tratti dall'opera di Roberto De Simone \"Cantata per Masaniello\", rappresentata nel 1988 e nella quale il maestro De Simone aveva previsto nell'organico dei musicisti un ruolo di rilievo per gli Inti-Illimani.\nL'album \u00e8 stato pubblicato in numerosi paesi, solamente in formato CD e musicassetta, dalla CBS, dalla Sony Classical, e, per quanto riguarda il mercato cileno, dalla Alerce. \nNel 2015 \u00e8 stato pubblicato in download digitale. Non esistono ristampe in vinile."}
{"id": "2524544", "revid": "298229", "url": "https://it.wikipedia.org/wiki?curid=2524544", "title": "Nazionale di atletica leggera dell'Italia", "text": "La nazionale di atletica leggera dell'Italia \u00e8 la rappresentativa dell'Italia nelle competizioni internazionali di atletica leggera riservate alle selezioni nazionali.\nClassifica di presenze.\nNelle tabelle che seguono sono indicate le presenze degli atleti azzurri di atletica leggera, in base ai dati ufficiali della FIDAL.\nI dati sono aggiornati al luglio 2013. In grassetto gli atleti ancora in attivit\u00e0.\nDonne.\nIn campo femminile le atlete che hanno il maggior numero di presenze sono Marisa Masullo (79) ed Agnese Maffeis (73).\nAtleti plurimedagliati.\nDi seguito la classifica degli azzurri con almeno quattro podi (ma almeno due ori) in manifestazioni internazionali."}
{"id": "2524545", "revid": "767487", "url": "https://it.wikipedia.org/wiki?curid=2524545", "title": "AAPT Championships 2001", "text": "L'AAPT Championships 2001 \u00e8 stato un torneo di tennis giocato sul cemento. \u00c8 stata la 25\u00aa edizione del Torneo di Adelaide, che fa parte della categoria International Series nell'ambito dell'ATP Tour 2001. Si \u00e8 giocato ad Adelaide in Australia dall'1 all'8 gennaio 2001.\nCampioni.\nSingolare.\n Tommy Haas ha battuto in finale Nicol\u00e1s Mass\u00fa 6-3, 6-1\nDoppio.\n David Macpherson / Grant Stafford hanno battuto in finale Wayne Arthurs / Todd Woodbridge 6-7 (5-7), 6-4, 6-4"}
{"id": "2524547", "revid": "1543377", "url": "https://it.wikipedia.org/wiki?curid=2524547", "title": "Wilfredo V\u00e1zquez Jr.", "text": "\u00c8 il figlio dell'ex campione del mondo Wilfredo V\u00e1zquez. Ha debuttato come professionista nel 2006, contro Octavious Davis in un match che va vinto per KO. Dopo il suo debutto ha lottato per cinque mesi consecutivi, in match che si sono svolti in vari distretti della Florida e degli Stati Uniti. In seguito ha iniziato a combattere anche in Porto Rico e in Messico. Il 12 settembre 2008 Vasquez ha vinto il suo primo titolo professionale, la corona WBO Latino dei pesi supergallo\nCarriera professionale.\nWilfredo V\u00e1zquez Jr. ha debuttato il 18 dicembre 2008 a Kissimmee, Florida. Nell'occasione ha affrontato Octavius Davis, che era a sua volta un volto nuovo della boxe. Vasquez \u00e8 riuscito ad atterrare l'avversario alla 1\u00aa ripresa e a vincere il match. Il suo secondo incontro da professionista si \u00e8 svolto il 2 febbraio 2007 a Miami, Florida, e lo ha visto opposto a Daniel Lornezano. Vasquez ha vinto altri 3 match per KO durante la prima met\u00e0 del 2007, sconfiggendo Danny Esquivel, Cature Hicks Juan Camacho e Jaime Villa in scontri tutti organizzati a Kissime e Miami. Il primo incontro del giovane Wilfredo al di fuori degli Stati Uniti si \u00e8 svolto il 25 agosto 2007 a Bayam\u00f3n, Porto Rico. Nell'evento ha sconfitto tramite KO al 1\u00ba round. Il 14 settembre 2007 Vasquez ha preso parte ad un incontro organizzato sulla durata di 6 round, per la prima volta in carriera, vincendo per KO tecnico alla 3\u00aa ripresa. Il 15 dicembre 2007 ha sfidato Jorge Cardenas a Canc\u00fan, Messico. I giudici non hanno decretato alcun vincitore, facendo terminare la gara con un modesto pareggio. Era la prima volta che Vasquez non riusciva a sconfiggere il suo avversario. \u00c8 tornato sul ring il 28 marzo 2008, contro Corey Goodwin, vincendo la contesa per KO al 3\u00ba round. Due mesi dopo ha sconfitto Moises Carrasquillo tramite KO. Il 26 luglio 2008 Vasquez ha sconfitto Felipe Almanza per squalifica, dopo che quest'ultimo ha tentato di tirare un calcio all'avversario dopo la fine della 4\u00aa ripresa. La sua prima opportunit\u00e0 di conquistare un titolo si \u00e8 svolta il 12 settembre 2008, quando ha affrontato Adolfo Landeros per la corona vacante WBO Latino dei supergallo. Vasquez \u00e8 riuscito a trionfare per KO tecnico all'8\u00ba round, conquistando cos\u00ec il suo primo titolo regionale."}
{"id": "2524552", "revid": "149727", "url": "https://it.wikipedia.org/wiki?curid=2524552", "title": "INA Casa", "text": ""}
{"id": "2524553", "revid": "729019", "url": "https://it.wikipedia.org/wiki?curid=2524553", "title": "Battaglia di Didgori", "text": "La battaglia di Didgori fu combattuta tra gli eserciti del Regno di Georgia e del cadente Impero selgiuchide, il 12 agosto 1121 a Didgori, 40\u00a0km a sud-ovest di Tbilisi, l'attuale capitale della Georgia.\nLa battaglia si concluse con una decisiva vittoria del re Davide IV di Georgia sull'esercito d'invasione selgiuchide guidato da Ilghazi e la successiva riconquista di Tbilisi, che era rimasta per secoli in mano ai musulmani e che divenne la capitale del regno.\nLa vittoria a Didgori inaugur\u00f2 l'\"Et\u00e0 aurea\" medievale della Georgia ed \u00e8 celebrata nella cronache georgiane come una \"vittoria miracolosa\" (\u10eb\u10da\u10d4\u10d5\u10d0\u10f2 \u10e1\u10d0\u10d9\u10d5\u10d8\u10e0\u10d5\u10d4\u10da\u10d8, \"dzlevay sakvirveli\"), mentre i moderni Georgiani continuano a ricordare l'evento ogni anno a settembre in una festa conosciuta come \"Didgoroba\" (\"[il giorno] di Didgori\").\nScenario.\nIl Regno di Georgia era stato un tributario del Grande impero selgiuchide sin dagli anni 1080.\nTuttavia, negli anni 1090 l'energico re georgiano Davide IV, sfruttando delle tensioni interne alla nazione selgiuchide ed il successo degli europei occidentali della prima crociata contro il controllo musulmano della Terra santa, riusc\u00ec ad istituire una monarchia relativamente forte, riorganizz\u00f2 il suo esercito e reclut\u00f2 Kip\u010daki, Alani ed anche \"ifranj\" mercenari per condurli alla riconquista delle terre perdute ed alla cacciata dei predoni turchi.\nDavide revoc\u00f2 i tributi ai Selgiuchidi nel 1096/7, pose fine alle migrazioni stagionali dei turchi in Georgia e recuper\u00f2 varie importanti fortezze in una serie di campagne dal 1103 al 1118.\nIl suo principale obiettivo fu la riconquista di Tbilisi, un'antica citt\u00e0 georgiana che era stata sotto il governo musulmano per oltre quattro secoli, Davide intraprese azioni militari anche fuori dalla Georgia, penetrando fino al bacino dell'Aras ed al litorale del Caspio e terrorizzando il commercio musulmano per tutta la Transcaucasia.\nEntro il mese di giugno 1121 Tbilisi era sotto assedio georgiano e la sua \u00e9lite musulmana fu costretta a pagare un pesante tributo a Davide IV.\nLa battaglia.\nLa risorgente energia militare georgiana port\u00f2 ad una risposta coordinata dei musulmani.\nSia le fonti georgiane che quelle islamiche testimoniano che, a seguito dei lamenti dei Musulmani di Tbilisi, il Sultano Mahmud II b. Muhammad (r. 1118-1131) invi\u00f2 una spedizione in Georgia alla quale presero parte l'artuqide Ilghazi di Mardin, il mazyadide Dubays II b. Sadaqa di Al Hillah e il fratello del sultano, Tughrul signore di Arran e Nakhichevan, con il suo atabeg Kun-toghdi.\nQuesto esercito combinato sotto il comando generale di Ilghazi entr\u00f2 nella valle di Trialeti nella Georgia orientale e si accamp\u00f2 nelle vicinanze di Didgori e Manglisi nella met\u00e0 dell'agosto 1121.\nIl numero dei combattenti cos\u00ec come il corso della battaglia sono riportati in maniera diversa nelle relazioni storiche contemporanee.\nLa forza dell'esercito selgiuchide varia dalle 200.000 alle 605.000 unit\u00e0 a seconda delle fonte medievali islamiche, georgiane, armene o europee.\nL'esercito di re Davide \u00e8 stato tradizionalmente stimato in 40.000 Georgiani, 15.000 Kip\u010daki, 500 Alani e 100 crociati \"ifranj\".\nSecondo il cronachista arabo Ali Ibn al-Athir, prima della battaglia, Davide invi\u00f2 200 soldati al campo selgiuchide che finsero di essere rinnegati ed attaccarono improvvisamente quando raggiunsero le linee nemiche.\nNello stesso tempo la principale forza georgiana, condotta da Davide e suo figlio Demetrio, attacc\u00f2 il fianco dei Selgiuchidi.\nIn tre ore di battaglia campale le truppe selgiuchidi furono sopraffatte completamente e costrette alla fuga lasciando grandi quantit\u00e0 di bottino e prigionieri ai vincitori.\nConquista di Tbilisi.\nDopo la vittoria, David mosse inesorabilmente contro le rimanenti sacche di resistenza islamica e l'anno successivo, nel 1122, egli invase Tbilisi, cos\u00ec che la citt\u00e0 potesse divenire, secondo un cronachista georgiano, \"per sempre un arsenale e capitale per i suoi figli.\".\nLe fonti medievali sottolineano le rappresaglie di re Davide contro i musulmani di Tbilisi.\nTuttavia lo storico arabo al-'Ayni (1360-1451), che utilizza fonti in parte andate perdute,\ndice che la citt\u00e0 fu saccheggiata ma ammette che alla fine il re georgiano mostr\u00f2 pazienza e \"rispett\u00f2 i sentimenti dei musulmani pi\u00f9 quanto avevano fatto i governanti musulmani.\""}
{"id": "2524555", "revid": "104458", "url": "https://it.wikipedia.org/wiki?curid=2524555", "title": "Indo-arii", "text": ""}
{"id": "2524561", "revid": "116386342", "url": "https://it.wikipedia.org/wiki?curid=2524561", "title": "Segnale discreto", "text": "Per segnale discreto o segnale tempo-discreto si intende una successione di valori di una certa grandezza dati in corrispondenza di una serie di valori discreti nel tempo. In altri termini, \u00e8 una funzione, o un segnale, con valori forniti in corrispondenza ad una serie di tempi scelti nel dominio dei numeri interi. Ciascun valore della successione \u00e8 chiamato campione e si ottiene tramite l'operazione di campionamento. \nCaratteristiche.\nA differenza dei segnali continui, un segnale discreto non \u00e8 funzione di una variabile continua, pur potendo essere ottenuto campionando un segnale continuo. Quando un segnale discreto \u00e8 composto da una serie di valori ottenuti in corrispondenza di istanti spaziati uniformemente nel tempo, si dice che \u00e8 associato ad una particolare frequenza di campionamento; la frequenza di campionamento non \u00e8 direttamente desumibile nella sequenza dei valori campionati, ma pu\u00f2 essere fornita come dato separato. \nAcquisizione.\nI segnali discreti possono avere diverse origini, ma in linea di massima le tecniche di acquisizione rientrano in uno dei due seguenti gruppi:\nSegnali digitali.\nUn segnale digitale \u00e8 un segnale discreto che pu\u00f2 assumere soltanto valori appartenenti ad un insieme discreto. Il procedimento di conversione di un segnale continuo campionato in valori di tempo discreti in un segnale digitale \u00e8 detta quantizzazione. Questo procedimento, noto anche come conversione analogico-digitale, provoca perdita di informazione in quanto i valori effettivamente assunti dal segnale sono troncati o arrotondati. Quindi i segnali digitali sono sempre un'approssimazione dei segnali a valore continuo da cui originano. Esempi di segnali digitali sono quelli ad 8-bit (256 livelli, cio\u00e8 valori), 16-bit (65,536 livelli), 32-bit (4,3 miliardi di livelli), e cos\u00ec via. Anche se spesso il numero di livelli di un segnale digitale viene espresso da potenze di due, la definizione vale anche per un qualsiasi altro numero di quantizzazioni."}
{"id": "2524563", "revid": "76963", "url": "https://it.wikipedia.org/wiki?curid=2524563", "title": "Nick Whitaker", "text": "Biografia.\nHa fatto il suo esordio cinematografico nel 2000, interpretando Chase Patterson nel film \"Tre piccoli detective\". Ha partecipato anche a film Disney quali \"High School Musical\" (2006) e \"Scrittrice per caso\" (2006). \nFratello di Max e Tim Whitaker, anche loro attori, Nick \u00e8 membro attivo della Chiesa di Ges\u00f9 Cristo dei santi degli ultimi giorni ed \u00e8 apparso in molti film relativi alla Chiesa, che includono parti come il profeta Joseph Smith nel film della LDS Motion Picture Studios 'Joseph - Prophet of the Restoration'. \u00c8 anche apparso in 'Brigham City', 'Money or Mission' e nel film per bambini 'Bug Off'.\nIn Scrittrice per caso ha il ruolo di Lenny Bartlett, il fratello maggiore di Jamie Bartlett, che \u00e8 il protagonista. Nel film canta la canzone \"I Will Be Around\". MP3 non ufficiali della canzone sono circolati in vari siti di fan del film e della Disney per la mancanza di rilasci ufficiali.\nNick recentemente ha avuto il ruolo di uno dei giocatori di baseball in Pete il galletto. Questo \u00e8 stato comunque solo un ruolo minore.\nNick attualmente vive a Salt Lake City, Utah, con la sua famiglia. Anche suo fratello minore Max e suo fratello maggiore Tim sono attori degni di nota."}
{"id": "2524575", "revid": "1442080", "url": "https://it.wikipedia.org/wiki?curid=2524575", "title": "AAPT Championships 2001 - Singolare", "text": "Il singolare del torneo di tennis AAPT Championships 2001, facente parte dell'ATP Tour, ha avuto come vincitore Tommy Haas che ha battuto in finale Nicol\u00e1s Mass\u00fa 6-3, 6-1."}
{"id": "2524577", "revid": "599013", "url": "https://it.wikipedia.org/wiki?curid=2524577", "title": "Teruyuki Moniwa", "text": "Carriera.\nClub.\nHa giocato nella prima divisione giapponese ed in quella thailandese.\nNazionale.\nTra il 2003 ed il 2006 ha segnato un gol in 9 presenze nella nazionale giapponese."}
{"id": "2524580", "revid": "110157", "url": "https://it.wikipedia.org/wiki?curid=2524580", "title": "Santa Lucia (Tolentino)", "text": "Santa Lucia \u00e8 una localit\u00e0 della Val di Chienti nel comune di Tolentino. \u00c8 situata sulla collina omonima attraversata dalla strada provinciale 76 che la collega a San Severino Marche e dalla strada comunale di contrada Santa Lucia che la collega alla frazione di San Giuseppe.\nLa localit\u00e0 non ha un vero e proprio nucleo urbano unito ma \u00e8 costituita da molte case vicine tra loro e la sua importanza \u00e8 data dal fatto che qui ci sono le famose Terme di Santa Lucia con acque termali utili a risolvere problemi respiratori e diuretici.\nLe terme inoltre hanno un centro estetico, un centro benessere e il centro provinciale di medicina dello sport. Nella localit\u00e0 di Santa Lucia \u00e8 presente anche l'imbottigliamento dell'acqua oligominerale Acqua Santa Lucia Tolentino."}
{"id": "2524583", "revid": "547034", "url": "https://it.wikipedia.org/wiki?curid=2524583", "title": "Carlo Maria Borio di Tigliole", "text": "Nacque nel feudo pontificio di Tigliole (Asti) nel 1681 dalla nobildonna Anna Vacchetta e dall'avvocato Secondo Giuseppe, illustre giurista nato a Tigliole nel 1648 e discendente da un'antica famiglia piemontese di \"nobilt\u00e0 civile\" che rivest\u00ec le cariche di governatore e pretore del feudo papalino per varie generazioni.\nDopo aver compiuto i primi studi con diversi precettori, si trasfer\u00ec ad Avignone dove il 29 maggio 1705 ottenne il baccellierato \"in utroque iure\" presso quella Universit\u00e0.\nIn seguito venne chiamato a Parigi dal nunzio apostolico presso il re di Francia, Agostino Cusani (poi cardinale), come suo uditore, con il beneficio e il titolo ecclesiastico di abate.\nPer i suoi meriti nell'arte diplomatica e per le sue competenze giuridiche divenne per ben due volte, nel 1712 e 1719, incaricato d'affari della Nunziatura.\nIl nuovo nunzio Cornelio Bentivoglio lo nomina amministratore della Nunziatura, carica che manterr\u00e0 sino al 1720 quando, abbandonato il beneficio ecclesiastico, il papa Clemente XI con breve dell'11 ottobre 1720 gli concede l'onorificenza dell'Ordine Supremo del Cristo.\nDurante gli anni alla nunziatura, Borio si trova protagonista di eventi politici e religiosi fondamentali, quali le varie guerre francesi degli ultimi anni di re Luigi XIV, le problematiche inerenti al Giansenismo ed i rapporti tra il clero d'Oltralpe e Roma, ma, in particolare, \u00e8 ricordato per la sua relazione di amicizia con l'illustre economista John Law, che accompagner\u00e0 nella sua conversione al Cattolicesimo.\nNel 1721 sposa Marie Fran\u00e7oise (figlia del barone Alphonse de Tonty de Paludy, uno dei fondatori della citt\u00e0 di Detroit) che per\u00f2 muore giovane lasciandogli una sola figlia, Francoise Marie (che andr\u00e0 sposa nell'aprile 1741 di Antoine Joseph de Valter conte di Lussemburgo e signore d'Imling). Da vedovo Borio sposa in seconde nozze nel 1723 Fran\u00e7oise Gingaud.\nNel 1725 viene nominato ministro residente e plenipotenziario del Duca di Guastalla presso il re di Francia, carica che manterr\u00e0 fino al 1741.\nNel 1741 viene nominato conte dal duca Giuseppe Maria Gonzaga di Guastalla. Muore a Parigi il 27 febbraio 1764.\nBibliografia.\nFonti d'archivio.\nFondo Gonzaga Guastalla, b. 76, 77, 78, 79 e seg., corrispondenza tra il cavaliere, poi conte, Borio ed il Duca di Guastalla, dal 1725 al 1742.\nFeudi Imperiali (Guastalla) - bb. 335 - 336 relative all'anno 1740. Corrispondenza tra il cavalier Carlo Maria Borio, il conte Papini ed il conte Stampa per il pagamento del credito vantato dal primo nei confronti del Ducato di Guastalla.\nDispaccio inviato da Sua Santit\u00e0 all'Abate Borio, incaricato d'affari della Corte di Roma in Francia, del 9 novembre 1719, per la promozione al cardinalato di Mons. de Mailly\n- Cote et fonds Ms. Joly de Fleury-15, fol. 266, Richelieu - Manuscrits occidentaux - Magasin\nDispaccio inviato da Sua Santit\u00e0 all'Abate Borio\n- Cote et fonds FOL-LD4-1173, Tolbiac - Rez de jardin - Magasin\nDispaccio inviato da Sua Santit\u00e0 all'Abate Borio, incaricato d'affari della Corte di Roma in Francia, del 29 novembre 1729 (rectius 1719), per la promozione al cardinalato di Mons. de Mailly\n- Cote et fonds Ms. Joly de Fleury-15, fol. 266, Richelieu - Manuscrits occidentaux - Magasin\nDispaccio inviato da Sua Santit\u00e0 all'Abate Borio, incaricato d'affari della Corte di Roma in Francia, del 29 novembre 1729 (rectius 1719), per la promozione al cardinalato di Mons. de Mailly\n- Cote et fonds 4-LN27-13203, Tolbiac - Rez de jardin \u2013 Magasin\nDispaccio inviato da Sua Santit\u00e0 all'Abate Borio, incaricato d'affari della Corte di Roma in Francia, del 9 novembre 1719, per la promozione al cardinalato di Mons. de Mailly\n- Cote et fonds FOL-FM-9654, Tolbiac - Rez de jardin\u00a0\u2013 Magasin\nPothouin/ Memorie notificate per Pierre Le Roy, consigliere del Re, controllore delle rendite e primo commissario all'ufficio della Guerra, contro il Signor Belanger e il Signor Borio, appellanti la sentenza del Chatelet di Parigi, del 12 febbraio 1726, e contro i signori Dreux e Du Guesclin, intervenienti.\n- Cote et fonds Ms. Joly de Fleury-1831, fol. 274, Richelieu - Manuscrits occidentaux - Magasin\nClausola del contratto di matrimonio della demoiselle de Borio con il conte di Luselbourg, anno 1759.\n- Cote et fonds Ms. Joly de Fleury-1831, fol. 279, Richelieu - Manuscrits occidentaux - Magasin\nDoulcet/ Memorie per il Signor de l'Estang, gentiluomo al servizio della Regina e commissarrio ordinario per la Guerra, e consorte, intimato, contro il conte de Borio, appellante.\n- Cote et fonds FOL-FM-18777, Tolbiac - Rez de jardin - Magasin\nDoulcet/ Memorie per i legatari universali della \"d.lle Agn\u00e8s le Clerc\", contro il conte de Borio.\nDispaccio inviato da Sua Santit\u00e0 all'Abate Borio, incaricato d'affari della Corte di Roma in Francia, del 29 novembre 1720 (rectius 1719), per la promozione al cardinalato di Mons. de Mailly\nDispaccio inviato da Sua Santit\u00e0 all'Abate Borio del 29 novembre 1720 (rectius 1719)\nAbbazia di Arhoucave, B. d', Dispaccio inviato da Sua Santit\u00e0 all'Abate Borio del 29 novembre 1720 (rectius 1719)"}
{"id": "2524587", "revid": "599013", "url": "https://it.wikipedia.org/wiki?curid=2524587", "title": "Y\u014dhei Kajiyama", "text": ""}
{"id": "2524589", "revid": "1543377", "url": "https://it.wikipedia.org/wiki?curid=2524589", "title": "Puga\u010d\u00ebvskij rajon", "text": "Il Puga\u010d\u00ebvskij rajon () \u00e8 un rajon dell'Oblast' di Saratov, nella Russia europea; il capoluogo \u00e8 Puga\u010d\u00ebv."}
{"id": "2524591", "revid": "1048993", "url": "https://it.wikipedia.org/wiki?curid=2524591", "title": "Corey Burton", "text": "Burton \u00e8 conosciuto principalmente per aver dato la voce a Pico De Paperis, al Conte Dooku e a Cad Bane nella serie TV \"\"."}
{"id": "2524594", "revid": "773636", "url": "https://it.wikipedia.org/wiki?curid=2524594", "title": "Nikolaevsk", "text": ", si riferisce a:"}
{"id": "2524597", "revid": "92723", "url": "https://it.wikipedia.org/wiki?curid=2524597", "title": "Pio Colombini", "text": "Grazie al suo archivio si pu\u00f2 avere una maggiore conoscenza della Sardegna di fine ottocento.\nDurante la sua carriera scrisse numerosi saggi.\nBiografia.\nLaureato in medicina e chirurgia, Colombini si trasfer\u00ec in Sardegna nel 1898 perch\u00e9 era stato nominato professore straordinario all'Universit\u00e0 di Sassari, dove fond\u00f2 la cattedra di dermosifilopatia.\nSette anni dopo fu chiamato all'universit\u00e0 di Cagliari, dove rimase fino al 1912, anno in cui fu trasferito a Modena. Durante l'anno accademico 1910-11 fu anche rettore dell'Universit\u00e0 di Cagliari.\nLa collezione.\nPio Colombini rimane famoso soprattutto per la sua collezione, che comprende oltre 1800 cartoline illustrate raccolte nell'arco di quattordici anni. \nNelle cartoline sono raffigurate immagini della Sardegna degli ultimi anni dell' '800 e dei primi del '900; si possono trovare le principali citt\u00e0 sarde ma anche i piccoli paesi. Oltre a piazze e monumenti, sono documentati i mezzi di locomozione dell'epoca.\nLa collezione \u00e8 oggi dell'ISRE, dopo che gli eredi del professore la cedettero ad un prezzo simbolico alla Regione Sardegna nel 1960.\nCollegamenti esterni.\nParte della Collezione Colombini su Sardegna Digital Library"}
{"id": "2524598", "revid": "122246", "url": "https://it.wikipedia.org/wiki?curid=2524598", "title": "Campionato mondiale per club FIVB 2009", "text": "Il Campionato del Mondo per club FIVB 2009 \u00e8 stata la 5\u00aa edizione del massimo torneo pallavolistico mondiale per club, la prima dopo il ripristino deciso dalla FIVB. La sede della manifestazione \u00e8 stata trovata nella citt\u00e0 di Doha, capitale del Qatar.\nIl torneo \u00e8 iniziato il 3 novembre 2009 e si \u00e8 concluso l'8 novembre. Il titolo \u00e8 stato vinto dalla Trentino Volley, che per la prima volta si \u00e8 laureata \"Campione del Mondo per club\" e si \u00e8 aggiudicata il premio di 250.000 $.\nFormato.\nIl formato di questa edizione del campionato mondiale per club prevede la suddivisione delle otto squadre partecipanti in due gironi, A e B; si qualificano per la fase successiva le prime due classificate di ogni girone, che si incroceranno in semifinale (la prima del girone A incontrer\u00e0 la seconda del girone B, e il contrario). Il sistema di assegnazione dei punti ai fini della classifica dei gironi non si avvale del sistema \"italiano\" (in vigore in altre manifestazioni internazionali), quindi \u00e8 prevista l'assegnazione di 2 punti per le vittorie ed 1 per le sconfitte, indipendentemente dal numero di set disputati.\nLe squadre qualificatesi terze e quarte nel girone iniziale vengono eliminate, venendo tutte inserite nella classifica finale con il rango di quinte. Le vincitrici delle semifinali si contendono la vittoria finale, mentre le sconfitte si scontrano per la finale 3\u00ba-4\u00ba posto.\nPer la prima volta si \u00e8 deciso di introdurre la \"Golden Formula\", una modalit\u00e0 di gioco gi\u00e0 utilizzata da diversi anni in Qatar. Essa prevede che il primo attacco di ogni squadra venga effettuato solo da seconda linea. Nelle intenzioni degli organizzatori questa novit\u00e0 avrebbe dovuto rendere pi\u00f9 lunghe ed entusiasmanti le azioni di gioco.\nSquadre partecipanti.\nOltre alle squadre vincitrici delle competizioni continentali e alla squadra ospitante, come da regolamento la FIVB ha concesso due \"wild card\": esse sono state assegnate allo Zenit Kazan e allo Skra Be\u0142chat\u00f3w, squadre posizionate nei primi posti del Ranking CEV. Il sorteggio per la definizione dei gironi della prima fase si \u00e8 tenuto il 13 agosto 2009.\nFase a gironi.\nIl sorteggio per la definizione dei gironi della prima fase si \u00e8 tenuto il 13 agosto 2009 al \"Ramada Plaza Hotel\" di Doha. La fase a gironi ha preso il via il 3 novembre 2009, e si \u00e8 conclusa il 5 novembre.\nGirone A.\nRisultati\nClassifica\nGirone B.\nRisultati\nClassifica"}
{"id": "2524600", "revid": "28592", "url": "https://it.wikipedia.org/wiki?curid=2524600", "title": "Puga\u010d\u00ebv (citt\u00e0)", "text": ""}
{"id": "2524601", "revid": "125273526", "url": "https://it.wikipedia.org/wiki?curid=2524601", "title": "Marco Domenichini", "text": "Carriera.\nGiocatore.\nHa iniziato a giocare nel Canaletto squadra di un quartiere de La Spezia. Nel 1974 all'et\u00e0 di 16 anni approda alla Fiorentina (con cui vince ben due edizioni del Torneo di Viareggio: nel 1978 e nel 1979).\nNella stagione di Serie A 1979-1980 gioca quattro partite in massima serie con la maglia del Pescara. Successivamente passa all'Empoli, dove rimane per due stagioni in Serie C1. Sempre in Serie C1 gioca anche per Paganese e Rondinella Marzocco Firenze.\nNel 1984 si trasferisce alla Massese in Serie C2 dove nel 1986 chiude la carriera.\nAllenatore.\nLa sua carriera da allenatore \u00e8 legata al nome di Luciano Spalletti, del quale \u00e8 stato vice all'Empoli (1997-1998), alla Sampdoria (1998-1999), al Venezia (1999-2000), all'Udinese (2000-2001), all' (2001-2002) e nuovamente all'Udinese (2002-2005).\nDal 2005 al 2009 riveste l'incarico di vice allenatore di Spalletti alla Roma, vincendo due Coppe Italia e una Supercoppa italiana. Nel 2009 segue Spalletti allo Zenit San Pietroburgo, dove in cinque anni arrivano due titoli nazionali.\nNel 2016 fa ritorno in Italia come vice allenatore di Spalletti, prima alla Roma e poi all'Inter a partire dalla stagione 2017-2018.\nNel 2021 segue il tecnico di Certaldo al ."}
{"id": "2524602", "revid": "28592", "url": "https://it.wikipedia.org/wiki?curid=2524602", "title": "Raion di Puga\u010d\u00ebv", "text": ""}
{"id": "2524611", "revid": "287204", "url": "https://it.wikipedia.org/wiki?curid=2524611", "title": "Chennai Open 2001", "text": "Il Chennai Open 2001 (conosciuto anche come Gold Flake Open) \u00e8 stato un torneo di tennis giocato sul cemento.\n\u00c8 stata la 6\u00aa edizione del Chennai Open,\nche fa parte della categoria International Series nell'ambito dell'ATP Tour 2001.\nSi \u00e8 giocato al SDAT Tennis Stadium di Chennai in India, dal 1\u00ba gennaio all'8 gennaio 2001.\nCampioni.\nSingolare.\n Michal Tabara ha battuto in finale Andrej Stoljarov 6-2, 7-6 (7-4)\nDoppio.\n Byron Black / Wayne Black hanno battuto in finale Barry Cowan / Mos\u00e8 Navarra 6-3, 6-4"}
{"id": "2524619", "revid": "767487", "url": "https://it.wikipedia.org/wiki?curid=2524619", "title": "Katia, regina senza corona", "text": "Katia, regina senza corona \u00e8 un film del 1959 diretto da Robert Siodmak e interpretato da Romy Schneider.\nLo stesso soggetto venne utilizzato per realizzare un film nel 1938 diretto da Maurice Tourneur.\nTrama.\nIl film racconta la storia romanzata della improvvisa e travolgente passione dello Zar Alessandro II di Russia per Ekaterina Michajlovna Dolgorukova, una giovane principessa della nobilt\u00e0 decaduta.\nNel 1865, la principessa Katia Dolgurockij \u00e8 un'allieva dell'Istituto Smolny, un Collegio imperiale per giovani nobili a San Pietroburgo, ed infatuata dello zar, tanto da custodire devotamente la sua immagine sotto il cuscino. Carattere riottoso e indocile, per evitare un altro zero in condotta millanta alla direttrice di aver personalmente incontrato il sovrano. Quando la prevista visita della zarina, ora indisposta, al collegio per la premiazione delle migliori allieve si presenta lo zar, questi sta al gioco di Katia e conferma la sua versione, invitandola poi ad una passeggiata in slitta. Lei gli racconta della crisi finanziaria vissuta dalla sua famiglia dopo la morte del padre e delle difficolt\u00e0 del fratello per farvi fronte.\nLo zar, a dispetto delle molte molteplici opinioni contrarie, fa annunciare la fine della servit\u00f9 della gleba. L'incontro di Katia ha prodotto immediati effetti: Alessandro II promuove il fratello ufficiale nel primo reggimento della guardia imperiale, e fa restituire una collana che erano stati costretti a vendere. La famiglia Dolgurokij viene presentata a corte, e Katia balla con lo zar suscitando immediate invidie tra gli astanti. La frequentazione della giovane porta a un duello tra un ufficiale e il fratello di Katia, che muore. Alessandro manda Katia in Francia a proseguire gli studi per 2 anni. In una visita di Stato a Parigi lo zar subisce un attentato alla sua vita, dal quale esce indenne: si reca quindi al palazzo dove Katia abita, amandola e promettendo di sposarla in caso di morte della zarina. Chiede alla giovane di tornare a San Pietroburgo, allacciando una relazione passionale, invisa ai ministri. Kubarov, il potente Ministro di Polizia, fa appello alla zarina Maria affinch\u00e9 prema su Alessandro per abbandonare l'amante, sostenitrice di istanze e riforme liberali. Frattanto, lo zar subisce un altro fallito attentato da un rivoluzionario alla dimora di Katia. L'inferma Maria nomina Katia sua dama di compagnia, evitando al consorte di attraversare la citt\u00e0 nel pericolo. L'imperatrice muore, le minacce allo zar si moltiplicano, e Katia e Alessandro si sposano appena in tempo prima che esploda una bomba al Palazzo e un'attentatrice del gruppo \"Terra e libert\u00e0\", ferita, entri armi in pugno nelle stanze private della nuova zarina, minacciandola. Katia spiega alla donna che lo zar \u00e8 a favore della promulgazione della Costituzione, mentre il terrore lavora a favore dei reazionari, risoluti ad affondare le riforme di Alessandro, e fa uscire da un varco nascosto la giovane. La tregua da attentati regge ma una congiura ordita dal gruppo di politici reazionari di Kubarov per sobillare gli studenti rivoluzionari reclusi, che erano prossimi all'amnistia che sta per essere annunciata da Alessandro assieme alla fine del regime oppressivo, ad una fuga dal carcere, porta alla loro morte. Il gruppo di \"Terra e libert\u00e0\" crede che il regime abbia tradito le promesse e per vendicarsi pianifica un altro attentato contro lo zar, impegnato nei preparativi per l'incoronazione di Katia.\nAlessandro non sfugge all'ennesimo attentato, stavolta mortale, del gruppo ribelle. Le speranze di una Costituzione liberale nell'Impero russo svaniscono.\nProduzione.\nProdotto dalla Sp\u00e9va Films, il film venne girato a Parigi e a Vienna presumibilmente nell'autunno del 1959.\nDistribuzione.\nIl film venne proiettato per la prima volta in Germania Ovest il 22 dicembre 1959. In Francia venne distribuito nelle sale cinematografiche il 20 gennaio 1960. Negli Stati Uniti usc\u00ec con il titolo \"Magnificent Sinner\" il 24 aprile 1963."}
{"id": "2524621", "revid": "363629", "url": "https://it.wikipedia.org/wiki?curid=2524621", "title": "Paesi africani di lingua ufficiale portoghese", "text": "Con Paesi africani di lingua ufficiale portoghese, o PALOP (derivante dall'acronimo del nome in lingua portoghese \"Pa\u00edses Africanos de L\u00edngua Oficial Portuguesa\") ci si riferisce al gruppo delle 6 nazioni africane dove la lingua ufficiale \u00e8 il portoghese: Angola, Capo Verde, Guinea-Bissau, Mozambico, S\u00e3o Tom\u00e9 e Pr\u00edncipe e la Guinea Equatoriale. \nI PALOP fanno parte della Comunit\u00e0 dei Paesi di lingua portoghese. \nCinque di queste nazioni africane sono ex colonie dell'impero portoghese, che ottennero l'indipendenza negli anni 1970, poco dopo la rivoluzione dei garofani del 1974 a Lisbona. Diversamente da queste, la Guinea Equatoriale, un'ex colonia spagnola, ha adottato il portoghese come terza lingua ufficiale nazionale nel 2011, puntando ad essere accettata all'interno del CPLP.\nI Paesi del PALOP hanno numerosi protocolli di interscambio con il Portogallo, l'Unione europea e con il Brasile, e ricevono aiuti nei campi della cultura, dell'istruzione e dello sviluppo della lingua portoghese."}
{"id": "2524628", "revid": "39884", "url": "https://it.wikipedia.org/wiki?curid=2524628", "title": "P.A.L.O.P.", "text": ""}
{"id": "2524629", "revid": "729019", "url": "https://it.wikipedia.org/wiki?curid=2524629", "title": "Georg Stumme", "text": "Entrato nell'esercito tedesco nel 1906, partecip\u00f2 alla prima guerra mondiale e continu\u00f2 la carriera dopo il conflitto, arrivando nel 1938 al grado di tenente generale nella Wehrmacht. Divenne un abile comandante di truppe motocorazzate e si distinse in particolare durante la campagna dei Balcani e l'operazione Barbarossa.\nDestituito nel giugno 1942 per un grave incidente sul fronte russo con perdita di informazioni segrete, venne trasferito nel settembre 1942 sul fronte del Nordafrica per assumere il comando del Deutsches Afrikakorps in sostituzione del feldmaresciallo Erwin Rommel, ma mor\u00ec per un attacco cardiaco all'inizio della seconda battaglia di El Alamein.\nBiografia.\nDagli inizi al 1938.\nNel 1906 entr\u00f2 a far parte del \"Deutsches Heer\" come ufficiale cadetto in seno al 1\u00ba reggimento di cavalleria prussiano e l'anno successivo venne promosso a sottotenente. Partecip\u00f2 quindi alla prima guerra mondiale e nel 1918, dopo la sconfitta, rientr\u00f2 tra quegli ufficiali e sottufficiali cui fu permesso di rimanere nei ranghi delle forze armate tedesche: pot\u00e9 dunque continuare la carriera militare, ricevendo la promozione a colonnello il 1\u00ba agosto 1933; tre anni dopo fu nominato maggior generale e infine, il 1\u00ba aprile 1938, raggiunse il grado di tenente generale. Georg Stumme era un uomo basso e assai energico, portava sempre un monocolo e soffriva di alta pressione, un problema che dava al suo viso un permanente aspetto rubizzo: forse per questa caratteristica somatica era soprannominato dai suoi soldati \"Feuerball\", cio\u00e8 \"palla di fuoco\".\nLa seconda guerra mondiale.\nIl 1\u00ba settembre 1939 ebbe inizio la seconda guerra mondiale e Stumme partecip\u00f2 all'invasione della Polonia alla testa della 2. Leichte-Division (divisione leggera), divenuta in seguito la 7. Panzer-Division. Nel 1940 fu decorato con la prestigiosa Croce di Cavaliere ma lo stesso anno il comando della divisione corazzata pass\u00f2 al generale Erwin Rommel e Stumme, sebbene fosse stato promosso a \"General der Kavallerie\" il 1\u00ba giugno, non partecip\u00f2 alla vittoriosa campagna di Francia. Nel 1941 Stumme venne ulteriormente nominato generale e assunse il comando del XXXX Panzerkorps, con il quale ebbe parte attiva nelle campagne militari in Grecia e in Jugoslavia.. In particolare diresse con abilit\u00e0 l'avanzata dei suoi panzer nell'aspro territorio greco, sconfiggendo una brigata corazzata britannica nella battaglia di Ptolemais e aprendosi la strada verso Atene.\nNel giugno 1941 scatt\u00f2 l'Operazione Barbarossa e Stumme dimostr\u00f2 ancora una volta le sue capacit\u00e0 alla testa del XXXX Panzerkorps, inserito nel Gruppo d'Armate Centro del feldmaresciallo Fedor von Bock: cattur\u00f2 Mo\u017eajsk il 18 ottobre, fece 30.000 prigionieri durante la battaglia di Velikije Luki e avanz\u00f2 nella steppa innevata fino a 50 miglia dalla capitale Mosca, ma le proibitive condizioni climatiche e i violenti contrattacchi sovietici lo costrinsero in ultimo a ordinare la ritirata. Nell'estate 1942 avrebbe dovuto, sempre alla guida del XXXX Panzerkorps, prendere parte alla grande Operazione Blu (la seconda offensiva tedesca in territorio sovietico), ma accadde un increscioso imprevisto: l'ufficiale addetto alle operazioni della 23. Panzer-Division, che stava viaggiando in aereo con i piani dettagliati dell'attacco, venne abbattuto il 19 giugno e i preziosi documenti caddero in mano ai sovietici. Stumme venne riconosciuto responsabile e deferito alla corte marziale da un infuriato Adolf Hitler. La corte gli commin\u00f2 cinque anni di detenzione in una fortezza militare ma in virt\u00f9 dei suoi ottimi trascorsi di servizio, e dell'intercessione di von Bock, Stumme fu comunque graziato.\nIl fronte africano e la morte.\nSi prefer\u00ec trasferirlo sul fronte nordafricano nei ranghi del Deutsches Afrikakorps; arrivato il 19 settembre 1942, assunse effettivamente il comando delle forze italo-tedesche il 22 al posto del feldmaresciallo Erwin Rommel, ritornato in Germania per sottoporsi a cure mediche. Stumme s'impegn\u00f2 per stemperare la grande tensione serpeggiante negli ufficiali e nella truppa per le cattive condizioni generali, oltre a tentare di migliorare i rapporti con l'Alto Comando italiano. Stumme eredit\u00f2 il piano difensivo predisposto nelle settimane precedenti da Rommel, ma sembra che non fece sforzi per affinarlo; lo stesso Rommel, inoltre, dubit\u00f2 della bont\u00e0 della scelta del suo sostituto, inadatto a combattere nel torrido deserto a causa dell'alta pressione sanguigna che lo attanagliava.\nIl 23 ottobre 1942 i britannici dettero avvio a un massiccio bombardamento delle posizioni dell'Asse (le cui forze erano state da poco ribattezzate Deutsch-Italienische Panzerarmee), iniziando cos\u00ec la decisiva battaglia di El-Alamein. Il giorno dopo, 24 ottobre, Stumme stava viaggiando in auto con alcuni ufficiali verso il fronte per visionare di persona la situazione, quando la macchina fin\u00ec sotto il fuoco di alcuni soldati britannici: uno degli ufficiali fu ucciso e l'autista, dopo aver svoltato bruscamente, aument\u00f2 al massimo la velocit\u00e0 per fuggire; il generale fu preso alla sprovvista dalla manovra e cadde dalla vettura nonostante avesse cercato di aggrapparsi. Stumme venne ritrovato poco dopo ma era gi\u00e0 morto, presumibilmente per un attacco cardiaco. Il generale aveva 56 anni. Il suo posto venne preso dal \"General der Panzertruppe\" Wilhelm Ritter von Thoma.\nA proposito di Stumme, Rommel scrisse: \"Pur di comandare bene l'armata [del Nordafrica] non si risparmi\u00f2 nessuna fatica, e rimaneva al fronte giorno e notte\"."}
{"id": "2524630", "revid": "39884", "url": "https://it.wikipedia.org/wiki?curid=2524630", "title": "PALOP", "text": ""}
{"id": "2524632", "revid": "599013", "url": "https://it.wikipedia.org/wiki?curid=2524632", "title": "Emiliano Melis", "text": "Carriera.\nDalle giovanili alla Serie A.\nCresce calcisticamente nella Polisportiva Don Orione, una delle principali squadre giovanili del suo paese di nascita, Selargius. All'et\u00e0 di 12 anni, quando militava nella categoria \"Esordienti\", viene acquistato dal Cagliari, che lo inserisce nelle formazioni giovanili.\nL'esordio in prima squadra avviene il 6 gennaio 2000. In quella stagione 1999-2000, l'unica nella massima serie, sotto la guida di Renzo Ulivieri far\u00e0 altre 11 presenze.\nAll'inizio della stagione successiva in B, con Gianfranco Bellotto in panchina, colleziona 10 presenze e realizza due reti. A gennaio del 2001 viene ceduto in prestito all'Alessandria, non trovando spazio poich\u00e9 chiuso dagli attaccanti Luigi Beghetto e David Suazo. Il buon anno disputato in Piemonte gli consente il rientro a casa: a Cagliari disputer\u00e0 altre 2 stagioni in Serie B segnando quattro reti. Prestazioni con alti e bassi lo portano per\u00f2 a girare varie squadre in Serie C1. Richiesto dall'allenatore Bernardo Mereu, milita per sei mesi nella Sassari Torres, non riuscendo tuttavia a incidere a causa di vari infortuni. Successivamente va a giocare in Toscana, prima con la e poi con il .\nIl declino.\nProprio a Grosseto nel gennaio del 2006 si infortuna seriamente a una caviglia: l'episodio decreta il declino della sua carriera professionistica. Scende ancora di categoria, giocando in Serie C2 per il Benevento. Il 2008-2009 \u00e8 un buon anno per lui poich\u00e9 dopo tanti anni torna a disputare pi\u00f9 di 20 partite in una stagione, ma non un buon anno per la sua nuova squadra, la Vibonese, che comunque si salver\u00e0 al termine dei play-out.\nIl ritorno a casa.\nNell'estate 2009 decide di scendere ulteriormente di categoria per ritornare vicino alla famiglia e alla sua terra: firma un contratto per il Selargius Calcio, neopromossa nel campionato di Serie D. In due stagioni segna ventinove reti, prima della breve parentesi con e Muravera. Ritorna dunque al Selargius, dove si rivela decisivo nella finale play-out contro il Latte Dolce. Seguono le esperienze al Castiadas e al Samassi, dove conquista il campionato di Promozione. Nel novembre 2017 si accasa al Monastir."}
{"id": "2524633", "revid": "83531", "url": "https://it.wikipedia.org/wiki?curid=2524633", "title": "Ligier JS9", "text": "La Ligier JS9 fu una vettura di Formula 1 che corse nella stagione 1978. Spinta da un motore Matra fu concepita da G\u00e9rard Decarouge e Michel Beaujon. Dotata di un cambio Hewland FGA 400 a sei rapporti, montava ammortizzatori Koni ed era in monoscocca in lega alleggerita. Era gommata dalla Goodyear.\nFece il suo esordio nel Gran Premio di Spagna 1978, settima gara della stagione, per sostituire il modello JS7. Alla sua guida Jacques Laffite conquist\u00f2 due terzi posti (oltre che all'esordio anche nel Gran Premio di Germania), un quarto e un quinto. La sua migliore prestazione in prova fu il quinto posto nel Gran Premio d'Austria."}
{"id": "2524638", "revid": "123308446", "url": "https://it.wikipedia.org/wiki?curid=2524638", "title": "Sexy Girl", "text": "Sexy Girl \u00e8 il singolo d'esordio della cantante pop italiana Sabrina Salerno, incluso nell'album di debutto della cantante \"Sabrina\".\nIl brano.\nProdotta da Claudio Cecchetto, la canzone \u00e8 stata pubblicata nell'estate del 1986, riscuotendo un buon successo in Italia, dove diventa la sigla del Festivalbar 1986, a cui Sabrina partecipa. Il singolo \u00e8 stato inoltre ripubblicato nel 1988 in versione remix, riscuotendo successo in Finlandia e Australia.\nNel 2008 Sabrina ha inciso una nuova versione del brano, che viene inserita nell'album di quell'anno \"Erase/Rewind Official Remix\"."}
{"id": "2524639", "revid": "22475", "url": "https://it.wikipedia.org/wiki?curid=2524639", "title": "Silvan (Turchia)", "text": "Silvan (Persiano medio: \"Miy\u0101n P\u0101rgin\", persiano: \u0633\u064a\u0644\u0648\u0627\u0646) chiamata Farq\u00een dai curdi abbreviazione di Mayy\u00e2f\u00e2riq\u00een, Meyafarq\u00een o Mafarq\u00een \u00e8 il capoluogo del distretto omonimo nella provincia di Diyarbak\u0131r in Turchia. \nIn epoca bizantina era conosciuta con il nome di Martiropoli.\nPersonaggi noti di Silvan; Dr. Yusuf Azizoglu, Mehdi Zana, Dr.Yekta Uzuno\u011flu, Leyla Zana, Rojen Barnas"}
{"id": "2524640", "revid": "1410300", "url": "https://it.wikipedia.org/wiki?curid=2524640", "title": "Imboccatura (musica)", "text": "Si intende con imboccatura in musica quell'elemento dello strumento musicale a fiato nel quale si soffia, generando un suono che viene poi modulato dal corpo dello strumento.\nSolitamente si usa il termine imboccatura nell'ambito dei legni; nello stesso campo si usa anche, se pur di meno, il termine \"becco\"; mentre nel campo degli ottoni \u00e8 specifico il termine bocchino.\nIl termine imboccatura indica anche il modo in cui vengono adattate le labbra e la bocca all'imboccatura o al bocchino , a seconda delle tecniche e delle abilit\u00e0 personale, e a volte anche a seconda della scuola di insegnamento dello strumento.\nOttoni.\nTutti gli strumenti della famiglia degli ottoni hanno la caratteristica in comune di generare il suono mediante un bocchino metallico a tazza. Esso ha forme e volumi diversissimi a seconda dello strumento a cui serve, e della sensibilit\u00e0 personale. Il musicista spesso prova e riprova finch\u00e9 non trova il bocchino pi\u00f9 adatto alla sua conformazione boccale, al suo personale gusto ed al suono che desidera ottenere.\nOboe e corno inglese.\nNei legni ad ancia doppia, come l'oboe o il corno inglese, il suono \u00e8 generato direttamente tramite le ance, senza un supporto.\nFlauti.\nNel flauto dolce il suono \u00e8 prodotto soffiando nel becco della testata senza accorgimenti particolari, eccettuata la cura nella pressione del soffio. L'aria passa obbligata nel condotto e si infrange contro il labium, generando il suono. Lo stesso avviene in strumenti dalla simile imboccatura, come il flagioletto o l'ocarina.\nNel flauto traverso l'imboccatura \u00e8 costituita da un semplice foro nella testata; il flautista deve soffiare curando che la parete opposta del foro infranga il flusso di aria come se fosse un labium. Lo stesso deve avvenire in strumenti con un'imboccatura simile, come il Flauto di Pan o siringa.\nSassofoni e clarinetti.\nIl clarinetto e il sassofono sono strumenti ad ancia semplice. La loro imboccatura \u00e8 costituita da un becco in materiale indeperibile (ebanite, metallo, o plastica) al quale va unita, fissata da una legatura (in metallo, cuoio e vite metallica, eccetera) una ancia. Lo strumentista soffia nel becco appoggiando i denti nella parte superiore e stringendo opportunamente con il labbro nella parte inferiore.\nLe imboccature ad ancia semplice sono prodotte in una quantit\u00e0 di formati e di materiali. I becchi in ebanite pi\u00f9 chiusi sono particolarmente adatti nella musica classica, mentre quelli in metallo e pi\u00f9 aperti, dal suono pi\u00f9 \"grasso\" si prestano ad un suono meno normalizzato e pi\u00f9 vario, riuscendo adatti a generi come il jazz.\nPer non rovinare la dentatura \u00e8 diffuso l'uso di applicare un cuscinetto adesivo morbido sopra questi becchi."}
{"id": "2524643", "revid": "39884", "url": "https://it.wikipedia.org/wiki?curid=2524643", "title": "Pa\u00edses Africanos de L\u00edngua Oficial Portuguesa", "text": ""}
{"id": "2524644", "revid": "404137", "url": "https://it.wikipedia.org/wiki?curid=2524644", "title": "Fifth Monarchy Men", "text": ""}
{"id": "2524648", "revid": "1983214", "url": "https://it.wikipedia.org/wiki?curid=2524648", "title": "Nikolaevka", "text": "Nikolaevka () indica: "}
{"id": "2524652", "revid": "1856513", "url": "https://it.wikipedia.org/wiki?curid=2524652", "title": "Avia Nova", "text": "L'Avia Nova (in russo: \u0410\u0412\u0418\u0410\u041d\u041e\u0412\u0410) era una compagnia aerea low-cost russa con base tecnica all'Aeroporto di Mosca-\u0160eremet'evo (precedentemente all'Aeroporto di Mosca-Vnukovo), nell'oblast' di Mosca in Russia.\nStoria.\nL'Avia Nova aveva base tecnica e hub all'aeroporto di Mosca-\u0160eremet'evo (spostato dal 28 marzo 2010 dall'Aeroporto di Mosca-Vnukovo) in Russia europea. L'attivit\u00e0 dei voli low-cost della compagnia aerea era concentrata tra Mosca ed i principali aeroporti della Russia europea e la Siberia occidentale. La compagnia aerea intendeva aumentare la rete di destinazioni nazionali con l'ampliamento della flotta.\nIl 9 dicembre 2009 si \u00e8 riunito il Consiglio d'Amministrazione della compagnia aerea a Londra. \u00c8 stato annunciato che l'Avia Nova ha trasportato 85\u00a0000 passeggeri nei primi tre mesi d'attivit\u00e0. Dal 22 dicembre 2009 al 27 gennaio 2010 sono stati cancellati 97 voli di linea della compagnia in seguito alla decisione di possibile spostamento dell'attivit\u00e0 della compagnia aerea russa nel nuovo Terminal SVO-D dell'Aeroporto di Mosca-\u0160eremet'evo.\nIl 14 gennaio 2009 Avia Nova ha trasportato 100.000 passeggeri dall'inizio dei voli di linea il 27 agosto 2009. Il 70% dei voli sono stati effettuati senza ritardi e pi\u00f9 di 19.000 passeggeri sono stati trasportati dall'inizio del 2010.\nIl 26 gennaio 2010 il Direttore generale della compagnia aerea ha dichiarato la decisione di trasferire i voli di linea del vettore low-cost russo dall'aeroporto moscovita di Vnukovo all'aeroporto di \u0160eremet'evo dal 28 marzo 2010. Inoltre, la compagnia aerea ha inaugurato i voli per gli aeroporti di Perm' e di Ufa col'arrivo nel 2010 di altri 2 Airbus A320.\nNel periodo gennaio - ottobre 2010 la compagnia aerea ha trasportato 1,1 milioni di passeggeri sui voli di linea domestici dagli hub di Mosca-\u0160eremet'evo e San Pietroburgo-Pulkovo servendo 20 destinazioni in Russia e piazzandosi al quinto posto sul mercato interno russo nel 2010.\nLa compagnia aerea Avia Nova ha annunciato che la sua strategia prevede un aumento delle frequenze sulle tratte domestiche gi\u00e0 esistenti e anche l'apertura di voli di linea dagli hub di San Pietroburgo-Pulkovo e di Mosca-\u0160eremet'evo per Jaroslavl', Ni\u017enij Novgorod e Saransk.\nNel 2010 la compagnia aerea Avia Nova ha trasportato 1,33 milioni di passeggeri sui voli di linea domestici in Russia..\nLa compagnia ha terminato tutte le operazioni il 9 ottobre 2011, dichiarando bancarotta; l'ultimo aereo atterrer\u00e0 all'aeroporto di Mosca alle 22,15 dello stesso giorno..\nStrategia.\nLa compagnia aerea Avia Nova era la compagnia aerea low-cost con la flotta basata solo sugli aerei europei della nuova generazione: Airbus A320."}
{"id": "2524655", "revid": "628767", "url": "https://it.wikipedia.org/wiki?curid=2524655", "title": "Distretto di Dangara", "text": "Il distretto di Dangara (usbeco Dang`ara) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Dangara."}
{"id": "2524656", "revid": "628767", "url": "https://it.wikipedia.org/wiki?curid=2524656", "title": "Distretto di Yazyavan", "text": "Il distretto di Yazyavan (usbeco Yozyovon) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Yazyavan."}
{"id": "2524658", "revid": "1063838", "url": "https://it.wikipedia.org/wiki?curid=2524658", "title": "Nazionale di hockey su prato femminile dell'Argentina", "text": "La nazionale di hockey su prato femminile dell'Argentina (sp. \"Selecci\u00f3n femenina de hockey sobre c\u00e9sped de Argentina\") \u00e8 la squadra femminile di hockey su prato rappresentativa dell'Argentina ed \u00e8 posta sotto la giurisdizione della Confederaci\u00f3n Argentina de Hockey.\nSono chiamate \"Las Leonas\" (Le Leonesse)."}
{"id": "2524660", "revid": "33689", "url": "https://it.wikipedia.org/wiki?curid=2524660", "title": "Hot Girl", "text": "Hot Girl \u00e8 un singolo della cantante pop italiana Sabrina Salerno, ultimo estratto dal suo album di debutto \"Sabrina\", nel 1987.\nIl singolo, uscito in versione remixata, ha avuto successo in paesi come Francia, Svizzera, Germania e Paesi Bassi e la b-side del singolo, \"Kiss Me\", era anch'essa contenuta nell'album di debutto. \u00c8 stato pubblicato dopo il successo europeo di \"Boys (Summertime Love)\"."}
{"id": "2524661", "revid": "628767", "url": "https://it.wikipedia.org/wiki?curid=2524661", "title": "Distretto di Qoshtepa", "text": "Il distretto di Okhunboboev (usbeco Oxunboboev) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Langar."}
{"id": "2524665", "revid": "123627926", "url": "https://it.wikipedia.org/wiki?curid=2524665", "title": "Distretto di So\u02bbx", "text": " \nIl distretto di So\u02bbx, uno dei 15 distretti della regione di Fergana, in Uzbekistan, \u00e8 un insieme di due exclavi uzbeche che si trovano in territorio kirghiso e sono abitate al 99% da tagiki, lo 0,72% kirghisi, e lo 0,28% uzbeki e di altre nazionalit\u00e0.\nGeografia fisica.\nTerritorio.\nIl territorio \u00e8 diviso in due parti:\nL'exclave \u00e8 circondata da due distretti kirghisi della regione di Batken: Batken a ovest e Kadam\u017eaj a est, e da nove dogane kirghise lungo i 135 km di confine.\nSecondo il Kyrgyzstan Development Gateway c'\u00e8 un'altra enclave uzbeca in Kirghizistan. Copre 40 ettari di terra arabile vicino al villaggio kirghizo di Tayan a sud dell'enclave principale.\nClima.\nIl clima \u00e8 di tipo montuoso, con estati fresche e inverni gelidi e forti escursioni termiche.\nOrigini del nome.\nIl nome viene dal fiume So\u02bbx che, scorrendo per 124 km da sud a nord, attraversa entrambe le enclavi del distretto, rendendo i terreni fertili e particolarmente adatti per l'agricoltura.\nOrigini del distretto.\nFino alla fine del XVIII secolo So\u02bbx \u00e8 un distretto amministrativo autonomo, ma poi a far parte del Khanato di Kokand, sotto i cui auspici \u00e8 stato fino al 1876 dopo essere entrato nell'impero russo e formata la regione del Fergana, nei primi mesi del 1880 furono formate cinque contee nella regione di Ferghana: Kokand, Margelan, Namangan, Andijan e Osh. Sokh come un volost indipendente divenne parte della contea di Kokand, regione di Ferghana, governatore generale del Turkestan Impero russo\nDopo l'istituzione del potere sovietico nel 1923-1929 e la regionalizzazione nel 1926-1929 sull'area del So\u02bbx, con decreto del Comitato Esecutivo Centrale del SSR uzbeko n. 5 del 29 settembre 1926 come parte della regione di Ferghana, in Uzbekistan, si prevedeva di formare la regione di Sokh con un centro amministrativo. Tuttavia in seguito questa decisione fu annullata e Sokh come distretto rurale fu incluso nella regione di Rishtan.\nNel luglio del 1942, secondo il decreto del Consiglio dei commissari del popolo della SSR uzbeka, fu formato il distretto di So\u02bbx, che esisteva fino al 7 marzo 1959, dopo di che fu nuovamente incluso nel distretto di Rishtan come raduno rurale di So\u02bbx.\nAncora una volta, il distretto di So\u02bbx \u00e8 stato formato il 27 febbraio 1990 con un centro amministrativo nel villaggio di Ravan, con una superficie totale di 220 km2, con 19 insediamenti, circondato dai confini del Kirghizistan (135 km).\nStoria.\nNel libro Khudud al-Alam (in arabo. \u062d\u062f\u0648\u062f \u0627\u0644\u0639\u0627\u0644\u0645 \u0645\u0646 \u0627\u0644\u0645\u0634\u0631\u0642 \u0627\u0644\u06cc \u0627\u0644\u0645\u063a\u0631\u0628) \u2013 primo esempio, del 982, di trattato geografico in lingua persiana, di autore sconosciuto \u2013 Sokh \u00e8 elencato come una citt\u00e0:\nIl sovrano timoroso di India e Afghanistan, le risaie dell'Impero Mughal, e noto anche come il poeta e scrittore uzbeko Zahir ad-din Muhammad Babur nel suo libro Nome di Babur:\nInsieme a Kokand, Sokh fu uno dei centri dell'insurrezione dei Basmachi dal 1918 al 1924. A quel tempo Sokh era contigua all'Uzbekistan.\nDurante la seconda guerra mondiale due soldati di queste zone si sono distinti: Amirali Saidbekov, Eroe dell'Unione Sovietica e Teshaboy Odilov quale cecchino, che ha 114 uccisioni confermate di soldati tedeschi.\nNel 1950, a Sokh sul passo Badamcha Daval nel tratto Bor-Korbaz, furono scoperte le catacombe Hun del III - IV secolo. Uno dei maggiori storici e archeologi sovietici dell'Asia centrale, il professor A. N. Bernshtam nel libro \"Saggio sulla storia degli unni\".\nSokh \u00e8 stato creato nel 1955. La leggenda locale afferma che \"il territorio \u00e8 stato perso da un funzionario del Partito comunista kirghiso in un gioco di carte con la sua controparte uzbeka\". Altri dicono che aveva senso assegnare l'area all'Uzbekistan perch\u00e9 le strade che correvano lungo il fiume Sokh si collegavano all'Uzbekistan a nord piuttosto che attraversare per molti chilometri il territorio del Kirghizistan ad est e ad ovest dell'area in questione.\nDopo il crollo dell'URSS, cessarono i legami educativi e culturali tra abitanti tagiki e Tagikistan.\nNel 1999, l'Uzbekistan ha affermato che i militanti del Movimento Islamico dell'Uzbekistan (IMU) stavano usando Sokh come base per attaccare l'Uzbekistan e il Kirghizistan. All'inizio di quell'anno, Tashkent \u00e8 stata scossa da una serie di attentati con auto-bomba attribuiti all'IMU. L'Uzbekistan ha iniziato a scavare attorno ai confini del distretto di Sokh, causando la reazione del Kirghizistan che, tramite i suoi rappresentanti, ha sostenuto che la controparte stia interrato mine antiuomo sul territorio kirghiso.\nAttualmente in India esiste un insediamento di Khushyar, dove vivono i discendenti dei residenti di Sokh Khushyar, che anticamente si unirono a Babur e parteciparono alle sue campagne in Afghanistan e India.\nMonumenti e luoghi d'interesse.\nFortezza di Khudoyar Khan.\nNel corso centrale, il fiume Sokh riceve un affluente dell'Abgol, alla cui foce era riparato un villaggio con lo stesso nome sulla terrazza del fiume. Qui, a met\u00e0 del XVIII secolo, fu costruita una fortezza dal sovrano del Kokand Khudoyar Khan per pacificare il ribelle Kirghizistan e stabilire il controllo sulla rotta delle carovane per Karategin, un muro di pietra-argilla \u00e8 visibile intorno all'intero perimetro della terrazza. Appesa sopra una scogliera, sembra intimidatoria e inespugnabile. La cittadella era situata sul lato occidentale, sospesa sulla valle del fiume. C'erano una volta soldati in cotta di maglia armati di spade e lance. Ora, solo il vento si sente suonare nei buchi delle scappatoie assieme alla triste melodia del tempo passato. Entrambe le parti sono collegate da un piccolo ponticello, lungo il quale si estende un stretto corridoio. Dove entrambe le parti della struttura si chiudono, sorgono due torri coniche. Sono loro che danno alla fortezza il suo aspetto da \"servo\". Sul suo territorio ci sono antiche lastre di pietra con dipinti rupestri di animali e cavalieri di cammelli. I disegni, ovviamente, sono molto pi\u00f9 antichi delle mura e non hanno alcuna relazione con la fortezza.\nSociet\u00e0.\nEvoluzione demografica, etnie e minoranze straniere.\nNel 1909, l'area di Sokh faceva parte del distretto di Kanibadam, dove vivevano 12.144 residenti in 2594 iarde, di cui 8.853 erano tagichi e 3.291 kirghisi.\nLa popolazione al censimento del 1993, contava 42.800 abitanti, pi\u00f9 recenti stime indicano la cifra di 70.000.\nAttualmente, il distretto si compone di 19 insediamenti. La popolazione \u00e8 di 74,1 mila persone, di cui 38,8 mila persone (65,9%) di popolazione urbana e 20,1 mila (34,1%) rurale. Dal punto di vista etnico: il 99% sono tagiki, lo 0,72% kirghisi, e lo 0,28% uzbeki e di altre nazionalit\u00e0.\nLingue e dialetti.\nLa popolazione tagika di Sokh parla dialetti della lingua tagika, che, secondo la classificazione accettata, appartengono al gruppo della parte meridionale della valle del Fergana e sono divisi in due gruppi: il primo discende dagli originari abitanti della valle non sono stati sottoposti a turchizzazione; il secondo sono i discendenti degli immigrati dalle montagne, principalmente da Karategin e, in misura minore, da persone provenienti da altri luoghi: Samarcanda, Somgar, Khojent, che vivono nella parte superiore e sud-occidentale della valle.\nMolti residenti dell'exclave parlano tradizionalmente tre o pi\u00f9 lingue (tagico, uzbeko, russo, kirghiso), tuttavia la lingua madre di quasi tutti i suoi abitanti \u00e8 il tagico.\nIstruzione e stampa.\nLa lingua utilizzata dai media locali, tra cui il settimanale \"Sadoi Sukh\" (la Voce di Sokh), \u00e8 il tagico.\nI villaggi di Sokh hanno ventotto scuole e quattro universit\u00e0. L'istruzione in tutte le scuole e tutte le universit\u00e0 viene svolta nella lingua tagica, nonostante non abbia lo status di lingua ufficiale in Uzbekistan.\nInfrastrutture e trasporti.\nL'aeroporto o la stazione ferroviaria pi\u00f9 vicini per i residenti di Soh si trova a circa 120 chilometri dalla citt\u00e0 di Ferghana, il maggiore centro della valle.\nNon ci sono autobus e treni regolari che collegano Sokh con qualsiasi altra citt\u00e0. Le auto private e i taxi sono gli unici mezzi di trasporto, ma non tutti possono permetterseli.\nEconomia.\nSettore primario.\nL'attivit\u00e0 principale \u00e8 la risicoltura e pi\u00f9 in generale frutticoltura, tra cui albicocche e della patata, praticate nel fondovalle del fiume Sokh.\nL'attivit\u00e0 dell'allevamento di pecore, capre e bovini \u00e8 ostacolata dalle autorit\u00e0 kirghise che non consento di far pascolare gli animali nel loro territorio e devono essere tenute all'interno di capannoni per evitare sconfinamenti.\nUna guardia kirghisa \u00e8 stata uccisa da un suo collega uzbeko per aver cercato di rubare 10 tonnellate di patate e 5 tonnellate di albicocche secche.\nSettori secondario e terziario.\nUn ruolo notevole \u00e8 giocato dalle rimesse dato che la migrazione stagionale di forza lavoro maschile in Russia \u00e8 importante. L'exclave comprende ventotto scuole e quattro scuole superiori, tre cliniche, dodici dispensari e dieci centri sanitari."}
{"id": "2524666", "revid": "149727", "url": "https://it.wikipedia.org/wiki?curid=2524666", "title": "Rete filoviaria urbana di Catania", "text": ""}
{"id": "2524668", "revid": "628767", "url": "https://it.wikipedia.org/wiki?curid=2524668", "title": "Distretto di Tashlaq", "text": "Il distretto di Tashlaq (usbeco Toshloq) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Tashlaq."}
{"id": "2524670", "revid": "298229", "url": "https://it.wikipedia.org/wiki?curid=2524670", "title": "Nazionale di hockey su prato femminile del Canada", "text": "La nazionale di hockey su prato femminile del Canada \u00e8 la squadra femminile di hockey su prato rappresentativa del Canada ed \u00e8 posta sotto la giurisdizione della Field Hockey Canada."}
{"id": "2524671", "revid": "628767", "url": "https://it.wikipedia.org/wiki?curid=2524671", "title": "Distretto di Uchkuprik", "text": "Il distretto di Uchkuprik (usbeco Uchko`prik) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Uchkuprik."}
{"id": "2524672", "revid": "628767", "url": "https://it.wikipedia.org/wiki?curid=2524672", "title": "Distretto di Uzbekistan", "text": "Il distretto di Uzbekistan (usbeco O`zbekiston) \u00e8 uno dei 15 distretti della Regione di Fergana, in Uzbekistan. Il capoluogo \u00e8 Yaypan."}
{"id": "2524676", "revid": "125320042", "url": "https://it.wikipedia.org/wiki?curid=2524676", "title": "All of Me (Boy Oh Boy)", "text": "All of Me (Boy Oh Boy) (conosciuta anche pi\u00f9 semplicemente come All of Me) \u00e8 il titolo di un singolo di Sabrina Salerno, primo estratto dal suo secondo album \"Super Sabrina\", del 1988.\nIl brano.\nIl singolo \u00e8 stato pubblicato in tutta Europa nel luglio 1988 quasi in contemporanea col singolo successivo \"My Chico\", e solo in Regno Unito nell'ottobre dello stesso anno, anticipando la pubblicazione dell'album d'estrazione, avvenuta qualche mese dopo. La struttura della canzone, scritta e prodotta dal popolare trio Stock, Aitken &amp; Waterman, era simile a quella del grande successo dell'anno prima \"Boys (Summertime Love)\".\nVideo musicale.\nIl brano \u00e8 stato accompagnato da due videoclip musicali: il primo, destinato all'Italia e agli altri paesi europei, \u00e8 ambientato in una spiaggia, dove Sabrina compare in diverse scene in costume da bagno; il secondo \u00e8 stato invece pensato appositamente per il Regno Unito, dove l'anno precedente il video di \"Boys (Summertime Love)\" era stato censurato dai canali televisivi per la procacit\u00e0 della cantante, e vede Sabrina eseguire una coreografia con diversi ballerini."}
{"id": "2524677", "revid": "628767", "url": "https://it.wikipedia.org/wiki?curid=2524677", "title": "Distretto di Furqat", "text": "Il distretto di Furqat \u00e8 uno dei 15 distretti della Regione di Fergana, in Uzbekistan. Il capoluogo \u00e8 Navbakhor."}
{"id": "2524678", "revid": "149727", "url": "https://it.wikipedia.org/wiki?curid=2524678", "title": "Tranvia di Catania", "text": ""}
{"id": "2524681", "revid": "343572", "url": "https://it.wikipedia.org/wiki?curid=2524681", "title": "Giuseppe De Felice Giuffrida", "text": ""}
{"id": "2524685", "revid": "2184720", "url": "https://it.wikipedia.org/wiki?curid=2524685", "title": "Aeroporto di Orcas Island", "text": "L'Aeroporto di Orcas Island \u00e8 un aeroporto civile situato 1.85\u00a0km a nord dall'agglomerato urbano di Eastsound sull'isola di Orcas nella contea di San Juan, Washington, Stati Uniti.\nAnche se la maggior parte degli aeroporti negli Stati Uniti utilizza le stesse tre lettere identificatrici sia per il codice FAA sia per il codice IATA, all'aeroporto di Orcas Island \u00e8 stato assegnato il codice ORS dalla FAA e il codice ESD dalla IATA (la quale assegna il codice ORS all'Orpheus Island Resort Waterport situato in Australia).\nInfrastrutture.\nL'aeroporto di Orcas Island copre un'area pari a 26 ettari che includono una pista (16/34) di lunghezza 884x18 m (2900x60 piedi). Nel 2005 i passeggeri contati sono stati 61.600 con una media giornaliera di 168: di questi il 69% sono stati di aviazione generale, il 20% air taxi e l'11% di carattere commerciale. Sull'aeroporto stazionano in maniera fissa 75 velivoli: il 96% a propulsore singolo e il 4% a propulsione multipla."}
{"id": "2524686", "revid": "298229", "url": "https://it.wikipedia.org/wiki?curid=2524686", "title": "Nazionale di hockey su prato femminile del Cile", "text": "La nazionale di hockey su prato femminile del Cile \u00e8 la squadra femminile di hockey su prato rappresentativa del Cile ed \u00e8 posta sotto la giurisdizione della Federacion Chilena De Hockey."}
{"id": "2524687", "revid": "339392", "url": "https://it.wikipedia.org/wiki?curid=2524687", "title": "Repubblica Socialista Sovietica Autonoma", "text": ""}
{"id": "2524689", "revid": "339392", "url": "https://it.wikipedia.org/wiki?curid=2524689", "title": "Distretto di Ohkunboboev", "text": ""}
{"id": "2524693", "revid": "123308454", "url": "https://it.wikipedia.org/wiki?curid=2524693", "title": "My Chico", "text": "My Chico \u00e8 un singolo di Sabrina Salerno, estratto dal suo secondo album \"Super Sabrina\".\nIl brano.\nIl singolo \u00e8 stato pubblicato nell'estate 1988 ottenendo un grande successo in diversi paesi europei, e soprattutto in Italia, dove la cantante arriva alla prima posizione della classifica dei singoli pi\u00f9 venduti e viene premiata al Festivalbar come migliore cantante europea dell'anno 1988. Il video, sempre basato sulla bellezza della cantante, \u00e8 stato girato a Firenze."}
{"id": "2524694", "revid": "287204", "url": "https://it.wikipedia.org/wiki?curid=2524694", "title": "Ligier JS11", "text": "La Ligier JS11 fu una vettura di Formula 1 costruita dalla scuderia francese Ligier e che prese parte al campionato 1979 e 1980 (in versione evoluta Ligier JS11/15). Disegnata da G\u00e9rard Ducarouge e Michel Beaujon, l'auto era spinta da un motore Ford Cosworth DFV e possedeva un cambio costruito dalla stessa casa transalpina. L'abbandono del motore Matra a 12 cilindri a V consent\u00ec alla Ligier di progettare una vettura a effetto suolo che si dimostr\u00f2 competitiva.\nStagione 1979.\nLe prime gare della stagione videro la JS11 come la vera dominatrice, in pratica fino all'introduzione della Ferrari 312 T4. Con Jacques Laffite vinse le prime due gare (Argentina e Brasile) nelle quali conquist\u00f2 la pole position e il giro pi\u00f9 veloce. In Spagna vinse Patrick Depailler (che conquist\u00f2 il giro pi\u00f9 veloce a Monaco), mentre Laffite conquist\u00f2 la \"pole\" oltre che nella gara iberica anche nella successiva gara in Belgio.\nIl resto della stagione fu meno brillante tanto che n\u00e9 Laffite n\u00e9 Depailler poterono lottare per il titolo, quest'ultimo anche a causa di un infortunio col parapendio che gli fece perdere met\u00e0 stagione. Venne cos\u00ec sostituito dall'allora trentaquattrenne Jacky Ickx, alla sua ultima stagione nel mondiale. Laffitte conquist\u00f2 comunque ancora tre terzi posti. La scuderia francese chiuse il campionato al terzo posto con 61 punti nella classifica costruttori.\nLa vettura venne anche utilizzata dalla Michelin per testare i suoi pneumatici.\nStagione 1980: la JS11/15.\nPer la stagione 1980, la JS11 fu aggiornata dal punto di vista aerodinamico e ne fu esasperato l'effetto suolo. La squadra ingaggi\u00f2 Didier Pironi al posto di Depailler. L'automobile era ancora veloce e competitiva, ma la Brabham BT49 e la Williams FW07 risultarono essere le automobili da battere, con Alan Jones che conquist\u00f2 il campionato del mondo.Nondimeno, la squadra ottenne ancora due vittorie e certamente avrebbe ottenute pi\u00f9 se non fosse stato per i numerosi guasti agli pneumatici e alle sospensioni a met\u00e0 stagione. L'automobile era in grado di produrre cos\u00ec tanta deportanza che le sospensioni e i mozzi delle ruote non erano in grado di sopportarla e quindi le rotture da sforzo si moltiplicarono, soprattutto se sommate alle immense forze sviluppate in frenata.Esemplare fu la gara a Brands Hatch, dove Didier Pironi piomb\u00f2 dalla prima all'ultima posizione a causa del tempo perso ai box per sostituire uno pneumatico che si stava sgonfiando e, risalito in classifica fino alla quinta posizione, fu costretto a ritirarsi definitivamente per un'altra foratura. Questa frustrante situazione cost\u00f2 alla Ligier la possibilit\u00e0 di combattere ad armi pari con Williams e Brabham per entrambi i titoli.\nAltri Media.\nLa JS11 fa la sua apparizione nel cartone animato Transformers come Autobot Mirage. Il giocattolo originale, ideato in Giappone, era chiamato \"Ri-jie\", traslitterazione in caratteri nipponici del francese Ligier."}
{"id": "2524695", "revid": "628767", "url": "https://it.wikipedia.org/wiki?curid=2524695", "title": "Distretto di Beshariq", "text": "Il distretto di Beshariq \u00e8 uno dei 15 distretti della Regione di Fergana, in Uzbekistan. Il capoluogo \u00e8 Beshariq."}
{"id": "2524697", "revid": "1442080", "url": "https://it.wikipedia.org/wiki?curid=2524697", "title": "Chennai Open 2001 - Singolare", "text": "Il singolare del Chennai Open 2001 \u00e8 stato un torneo di tennis facente parte dell'ATP Tour.\nJ\u00e9r\u00f4me Golmard era il detentore del titolo.\nMichal Tabara ha battuto in finale Andrej Stoljarov 6-2, 7-6 (7-4)."}
{"id": "2524698", "revid": "628767", "url": "https://it.wikipedia.org/wiki?curid=2524698", "title": "Distretto di Buvayda", "text": "Il distretto di Buvayda \u00e8 uno dei 15 distretti della Regione di Fergana, in Uzbekistan. Il capoluogo \u00e8 Yangikurgan."}
{"id": "2524702", "revid": "628767", "url": "https://it.wikipedia.org/wiki?curid=2524702", "title": "Distretto di Quva", "text": "Il distretto di Quva \u00e8 uno dei 15 distretti della Regione di Fergana, in Uzbekistan. Il capoluogo \u00e8 Quva."}
{"id": "2524705", "revid": "628767", "url": "https://it.wikipedia.org/wiki?curid=2524705", "title": "Distretto di Rishton", "text": "Il distretto di Rishton \u00e8 uno dei 15 distretti della Regione di Fergana, in Uzbekistan. Il capoluogo \u00e8 Rishton."}
{"id": "2524711", "revid": "767487", "url": "https://it.wikipedia.org/wiki?curid=2524711", "title": "Nazionale di hockey su prato femminile degli Stati Uniti d'America", "text": "La nazionale di hockey su prato femminile degli Stati Uniti \u00e8 la squadra femminile di hockey su prato rappresentativa degli Stati Uniti d'America ed \u00e8 posta sotto la giurisdizione della USA Field Hockey."}
{"id": "2524712", "revid": "1718925", "url": "https://it.wikipedia.org/wiki?curid=2524712", "title": "Paliano", "text": "Paliano \u00e8 un comune italiano di abitanti della provincia di Frosinone nel Lazio.\nGeografia fisica.\nClima.\nSecondo la classificazione dei climi di K\u00f6ppen, l'area gode di un clima mediterraneo temperato caldo. Gli inverni sono miti e piovosi alternati a rapidi e intensi picchi di freddo senza che si raggiungano, normalmente, temperature eccessivamente basse. L'estate \u00e8 calda e siccitosa. La calura pomeridiana \u00e8 talvolta interrotta da temporali bench\u00e9 si noti una leggera diminuzione di eventi temporaleschi nell'ultimo decennio rispetto al passato.\nLa media delle precipitazioni annuali si aggira intorno ai 1000\u00a0mm.\nIl limite massimo per l'accensione degli impianti di riscaldamento \u00e8 fissato a dodici ore giornaliere dal 1\u00ba novembre al 15 aprile, a meno che situazioni climatiche particolari non ne giustifichino l'uso in altri periodi dell'anno\nStoria.\nFin dal VI secolo gli atti ricordano la cittadina che nel XV secolo divenne possesso feudale dei Colonna, prima come ducato e poi come principato; assieme a Palestrina, Genazzano e, pi\u00f9 tardi Marino, ne fu uno dei centri di potere sull'Agro, tanto che un ramo della famiglia ha preso il nome di ramo di Paliano.\nCultura.\nCucina\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 502 imprese operanti nel territorio comunale, che rappresentavano l'1,49% del totale provinciale (33.605 imprese attive), hanno occupato 1.452 addetti, l'1,36% del dato provinciale; in media, ogni impresa nel 2015 ha occupato poco meno di tre addetti (2,89).\nInfrastrutture e trasporti.\nNel territorio comunale \u00e8 presente la stazione di Colleferro-Segni-Paliano della ferrovia Roma-Cassino-Napoli.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo Mussolini, quando venne istituita la provincia di Frosinone, Paliano pass\u00f2 dalla provincia di Roma a quella di Frosinone.\nSport.\nTennis.\n\u00c8 presente un circolo affiliato alla Federazione Italiana Tennis: \"ASD Martes\"."}
{"id": "2524714", "revid": "2026698", "url": "https://it.wikipedia.org/wiki?curid=2524714", "title": "Korjakskij", "text": "Il Korjakskij, detto anche Koriaka, Koriaksky, Koriatzkaia, Korjaka, Korjazkij, Koryaka, Koryakskaya sopka, Streloshnaia sopka o ancora Streloschnaja, in russo \"\u041a\u043e\u0440\u044f\u043a\u0441\u043a\u0430\u044f \u0441\u043e\u043f\u043a\u0430\", \u00e8 un vulcano della Russia situato nel sud della penisola della Kam\u010datka, del territorio della Kam\u010datka.\nGeografia.\nIl Korjakskij si trova nella penisola russa della Kamtchatka, a nord della capitale della penisola Petropavlovsk-Kam\u010datskij..\nIl vulcano svetta a 3.456\u00a0m di altitudine ci\u00f2 che lo pone come la pi\u00f9 alta vetta del gruppo vulcanico dell'Ava\u010dinskaja. A forma di cono, tipica dei stratovulcani, dalle pendici regolari ma intagliate dall'erosione che ha formato ripide valloni posti in particolare sul fianco sud..\nLa montagna \u00e8 uno stratovulcano facente parte della Cintura di fuoco del Pacifico con eruzioni di tipo esplosivo. Le sue eruzioni hanno prodotto duomi di lava, dei pennacchi di cenere con colate piroclastiche e Lahar..\nStoria.\nSono conosciute due eruzioni nel XX secolo. La seconda prodottasi tra il dicembre del 1956 e il giugno del 1957, che aveva interessato la sommit\u00e0 e il fianco nord della montagna, \u00e8 sicuramente stata la pi\u00f9 potente, valutata ad un grado tre della scala di esplosivit\u00e0 vulcanica.. Forti esplosioni hanno prodotto nubi ardenti e lahar che hanno prodotto danni limitati e non hanno fatto vittime umane.. Una nuova eruzione si \u00e8 verificata tra il dicembre 2008 e l'agosto 2009.\nOltre alle eruzioni storiche si sono avute attivit\u00e0 vulcaniche nel 1550 a.C. nel 1950 a.C. e nel 5050 a.C. nessuna di esse ha avuto carattere catastrofico non avendo che in piccola parte modificato la topografica della montagna.\nAnche l'eruzione, del 1956-57, pur essendo molto forte, non ha prodotto vittime o danni importanti in una regione che comunque risulta scarsamente popolata. Comunque il fatto che il vulcano assieme al suo vicino Ava\u010dinskij \u00e8 stato posto nella lista dei Vulcani del Decennio, per la loro attivit\u00e0 particolarmente esplosiva e per la loro prossimit\u00e0 ad un centro abitato."}
{"id": "2524717", "revid": "125094209", "url": "https://it.wikipedia.org/wiki?curid=2524717", "title": "Aeroporto di Furbara", "text": "L'Aeroporto di Furbara (IATA: \"nessuno\", ICAO: LIAR) \u00e8 stato un aeroporto militare italiano, e oggi un'installazione militare, che si trova a Furbara, una frazione di Cerveteri.\nAttualmente \u00e8 la sede del 17\u00ba Stormo incursori dell'Aeronautica Militare.\nL'Aeroporto si trova al chilometro 47,2 della via Aurelia, 40 km a nord di Roma, nei pressi della costa. La struttura aeroportuale non \u00e8 dotata di pista in asfalto ma di una pista in erba con lunghezza di 1042 metri e di un moderno eliporto.\n\u00c8 uno dei pi\u00f9 antichi in Italia essendo stato costruito nel corso della prima guerra mondiale.\n\u00c8 intitolato a Mario Ugo Gordesco, comandante della 1\u00aa pattuglia acrobatica, che aveva sede a Furbara, e morto nel 1920 durante il raid Roma-Tokyo.\nStoria.\nL'attivit\u00e0 di Furbara ha inizio il 20 settembre 1918, quando \u00e8 stata attivata sull'aeroporto militare la \"Scuola Acrobazia e Tiro per la Caccia\" del Regio Esercito.\nDalla nascita del campo volo fino alla met\u00e0 degli anni venti, fu sede della Scuola Caccia della Regia Aeronautica, poi trasferitasi in quanto zona allora malarica. Nelle acque antistanti ebbe luogo una esercitazione aeronavale alla presenza di Re Vittorio Emanuele III, Mussolini e Hitler durante la visita di stato del 1938. \nDivenne poi, parzialmente, Nucleo Sperimentale Armamento per le esercitazioni con armi che avevano bisogno di spazio, dando vita al poligono di Furbara, con dipendenza amministrativa dall'aeroporto di Vigna di Valle. A sua volta aveva un distaccamento in Torre Chiaruccia, presso Santa Marinella, quale punto avanzato della costa tirrenica per le trasmissioni a carattere militare.\nL'aeroporto non ha mai avuto piste asfaltate e l'attivit\u00e0 di volo aveva luogo sull'erba, condizione compatibile con gli aerei militari fino all'epoca della seconda guerra mondiale, e con gli elicotteri. \nAi primi di settembre del 1943 era sede della Scuola Osservazione Aerea sui Caproni Ca.313.\nLa residua attivit\u00e0 di volo nel dopoguerra venne comunque definitivamente limitata dopo l'apertura del vicino aeroporto di Fiumicino questo sediame era il poligono di tiro per l'addestramento VAM che veniva effettuato prima alla Scuola Centrale VAM e poi successivamente S.A.R.V.A.M . Anche la stazione ferroviaria a ridosso dell'aeroporto \u00e8 stata prima declassata e poi soppressa per il progressivo potenziamento di quella di Marina di Cerveteri.\nUn'ala della struttura \u00e8 stata riattivata nel 2008 come sede degli incursori del 17\u00ba Stormo dell'AMI."}
{"id": "2524718", "revid": "123308456", "url": "https://it.wikipedia.org/wiki?curid=2524718", "title": "Like a Yo-Yo", "text": "Like a Yo-Yo \u00e8 un singolo di Sabrina Salerno, incluso nel secondo album della cantante \"Super Sabrina\".\nIl brano.\nLa canzone \u00e8 stata pubblicata come singolo nel febbraio del 1989. Nello stesso periodo, la canzone era molto conosciuta in Italia perch\u00e9 usata come sigla di chiusura del variet\u00e0 del sabato sera di Canale 5 \"Odiens\", al quale partecipava la stessa cantante. Si tratta del terzo singolo estratto dal suo secondo album, e contiene come b-side altre tre tracce presenti dell'album, che successivamente verranno estratte come singoli in alcuni paesi europei: \"Doctor's Orders\", \"Sex\" e \"Guys and Dolls\", contenuto nel singolo dell'edizione italiana."}
{"id": "2524720", "revid": "599013", "url": "https://it.wikipedia.org/wiki?curid=2524720", "title": "I vestiti nuovi dell'imperatore (disambigua)", "text": ""}
{"id": "2524721", "revid": "339392", "url": "https://it.wikipedia.org/wiki?curid=2524721", "title": "Nazionale di hockey su prato femminile degli USA", "text": ""}
{"id": "2524722", "revid": "15756", "url": "https://it.wikipedia.org/wiki?curid=2524722", "title": "C\u00e9line Dion", "text": "Originaria del Qu\u00e9bec, C\u00e9line Dion emerge come cantante negli anni ottanta, ottenendo i primi riconoscimenti internazionali con la vittoria al \"Festival mondiale della canzone popolare\" del 1982 e all\"'Eurovision Song Contest\" del 1988, dove rappresent\u00f2 la Svizzera. Dopo aver migliorato la conoscenza dell'inglese, firm\u00f2 un contratto discografico con la Epic Records e nel 1990 pubblic\u00f2 il suo primo album in inglese, \"Unison\".\nDurante gli anni novanta C\u00e9line raggiunse la fama dopo aver pubblicato diversi album tra cui \"Falling Into You\" (1996) e \"Let's Talk About Love\" (1997), entrambi certificati dischi di diamante negli Stati Uniti, mentre \"D'eux\" (1995) divenne l'album in lingua francese pi\u00f9 venduto di tutti i tempi. La Dion ottenne il successo internazionale anche con diversi singoli come: \"The Power of Love\", \"Think Twice\", \"Because You Loved Me\", \"My Heart Will Go On\" (cantata per il kolossal \"Titanic\" ed i cui autori del testo furono premiati con il Premio Oscar alla miglior canzone) e \"I'm Your Angel\" (cantata insieme a R. Kelly).\nNel 1999, al culmine del successo, la Dion annuncia una pausa dalle scene sia per il desiderio di maternit\u00e0 sia per restare accanto al marito Ren\u00e9 Ang\u00e9lil durante la cura di un cancro faringeo. Nel 2002, dopo essere diventata mamma, torna ai fasti dello star-system con un nuovo album, \"A New Day Has Come\" e con un residency show, \"A New Day...\", tenutosi presso il Caesars Palace di Las Vegas tra il 2003 e il 2007.\nLa sua musica \u00e8 stata influenzata da generi che spaziano dal rock all\u2019R&amp;B, dal gospel alla musica classica. Canta principalmente in francese e inglese, ma ha anche interpretato brani in giapponese, italiano, latino, napoletano, spagnolo e tedesco. Nonostante i suoi dischi abbiano spesso ricevuto pareri contrastanti da parte della critica, \u00e8 considerata una delle voci pi\u00f9 influenti della musica pop mondiale e ha vinto cinque Grammy Award, tra cui uno nella categoria Album dell'Anno e Registrazione dell'Anno; in pi\u00f9 \u00e8 la seconda artista femminile che ha venduto di pi\u00f9 negli Stati Uniti durante l'era Nielsen SoundScan. Nel 2003 \u00e8 stata premiata dalla Federazione Internazionale dell'Industria Fonografica (IFPI) per aver venduto oltre 50 milioni di copie in Europa, e nel 2016, durante la cerimonia dei Billboards Music Award \u00e8 stata riconosciuta con il prestigioso \"Icon Award\", rimanendo l'artista canadese pi\u00f9 venduta di tutti i tempi grazie alla vendita record di oltre 200 milioni di copie in tutto il mondo.\nSecondo \"Forbes\", al 2019, Celine Dion \u00e8 la terza artista musicale femminile pi\u00fa ricca al mondo con un patrimonio stimato di 450 milioni di dollari.\nBiografia.\nC\u00e9line Marie Claudette Dion \u00e8 nata il 30 marzo 1968 a Charlemagne, una piccola citt\u00e0 del Qu\u00e9bec, da Th\u00e9r\u00e8se Tanguay e Adh\u00e9mar Dion. La famiglia, che era composta dai genitori e dai 14 figli, era cattolica e molto umile, tuttavia condivideva la passione per la musica, infatti il nome della Dion deriva dal titolo di una canzone del cantautore francese Hugues Aufray: \"C\u00e9line\". La famiglia si esibiva spesso in gruppo nei piano-bar della zona, e in poco tempo anche C\u00e9line inizi\u00f2 a prendere parte a questi concerti. Il 13 agosto 1973, all'et\u00e0 di cinque anni, la giovane C\u00e9line fece la sua prima performance pubblica al matrimonio di suo fratello Michel, dove interpret\u00f2 la canzone di Christine Charbonneau, \"Du fil des aiguilles et du coton\" e da l\u00ec continu\u00f2 ad esibirsi con i suoi fratelli nel piccolo piano-bar dei suoi genitori, chiamato \"Le Vieux Baril\" (\"Il Vecchio Barile\"). Sin dalla tenera et\u00e0, la Dion sognava di essere un'artista, infatti in un'intervista del 1994 alla rivista \"People\", dichiar\u00f2: \"Ho perso la mia famiglia e la mia casa, ma non mi pento di aver perso la mia adolescenza. Avevo un sogno: volevo fare la cantante\".\nAll'et\u00e0 di 12 anni, scrisse la sua prima canzone, con l'aiuto di sua madre e di suo fratello Jacques: \"Ce n'\u00e9tait qu'un r\u00eave\" (Non \u00e8 stato altro che un sogno). Il fratello Michel invi\u00f2 una cassetta della canzone all'imprenditore Ren\u00e9 Ang\u00e9lil, manager dell'idolo di famiglia, la cantante canadese Ginette Reno. Ang\u00e9lil all'epoca era disoccupato e stava cercando un modo per rimettere in carreggiata la sua carriera quando sent\u00ec la cassetta che avrebbe cambiato la sua vita. Particolarmente stupito dalla registrazione la invit\u00f2 ad un appuntamento nel suo ufficio, dove le porse una matita e disse: \"Ecco il tuo microfono. Adesso canta come se fossi di fronte ad un pubblico tutto esaurito\u201d. Lei quindi cant\u00f2 e Ang\u00e9lil ebbe piena conferma della sua intuizione circa il talento della giovane ragazza.\n1981-1989: gli esordi e l'affermazione.\nIl 19 giugno 1981, C\u00e9line Dion fece la sua prima apparizione televisiva in un popolare talk show diretto da Michel Jasmin. Ang\u00e9lil credette cos\u00ec tanto nel suo talento che ipotec\u00f2 la propria casa per finanziare il suo primo album, scritto dal paroliere Eddy Marnay: \"La voix du bon Dieu\", infatti la prima volta che Marnay sent\u00ec C\u00e9line cantare esclam\u00f2: \"\u00c8 la voce del buon Dio!\". Nel 1982, C\u00e9line vinse la medaglia d'oro al 13\u00ba Festival mondiale della canzone popolare a Tokyo e venne proclamata Miglior Artista dalla Yamaha Symphony Orchestra Award. Cant\u00f2 \"Tellement j'ai d'amour pour toi\", scritto da Marnay e Giraud, per un pubblico di 115 milioni di telespettatori all'et\u00e0 di soli 14 anni. Il 7 settembre 1982, C\u00e9line Dion pubblica il suo secondo album di inediti: \"Tellement j'ai d'amour...\"\nSuccessivamente, C\u00e9line apparve per la prima volta sulla TV francese, attraverso il famoso programma \"Champs-\u00c9lys\u00e9es\" condotto da Michel Drucker. Nel 1983, divenne la prima artista canadese ad aver ottenuto un disco d'oro in Francia per il singolo \"D\u2019amour ou d'amiti\u00e9\". Quello stesso anno vinse i suoi primi 4 F\u00e9lix Awards, tra cui \"Miglior Interprete Femminile\" e \"Miglior Nuovo Artista dell\u2019Anno.\" Esattamente ad un anno dalla pubblicazione del suo ultimo album rilasci\u00f2 la sua una nuova raccolta di inediti intitolata \"Les chemins de ma maison\" e nel dicembre dello stesso anno usc\u00ec il suo secondo album natalizio: \"Chants et contes de No\u00ebl\".\nL'11 settembre 1984, nello Stadio Olimpico di Montr\u00e9al, davanti ad un pubblico di spettatori, tra cui papa Giovanni Paolo II, C\u00e9line si esibisce con \"Une colombe\" (singolo che anticiper\u00e0 l'album \"M\u00e9lanie\"). Due mesi dopo, si esibisce all'Olympia di Parigi, aprendo il concerto del cantante Patrick S\u00e9bastien per cinque settimane. Nel 1985, lancia il suo primo tour importante nel Qu\u00e9bec.\n1986-1989: da prodigio ad artista affermata.\nAll'et\u00e0 di diciotto anni il desiderio di diventare un'artista affermata si fece pi\u00f9 forte, ma Ang\u00e9lil, pur avendo fiducia nel suo talento, si rese conto che la sua immagine doveva cambiare per poter essere commercializzata in tutto il mondo, perci\u00f2 la Dion si ritir\u00f2 dai riflettori per diversi mesi durante i quali sub\u00ec un intervento di chirurgia odontoiatrica per migliorare il suo aspetto. Durante la pausa artistica frequent\u00f2 anche l'\u00c9cole Berlitz per perfezionare e padroneggiare al meglio il suo inglese. Nel frattempo esce la raccolta \"Les Chansons en Or\", anticipato dal singolo inedito \"Fais ce que tu voudras\", nonostante lo scarso successo, il video-clip, girato in una stazione dei treni, mostra per la prima volta una C\u00e9line lontana dall'immaginario di cantante bambina.\nNell'aprile 1987, all'et\u00e0 di diciannove anni, C\u00e9line pubblica il suo primo album per la Sony BMG, allora CBS, \"Incognito\".\nI video di questo album mostrano la cantante in un \"look\" rinnovato. Anche sul piano musicale, la Dion \u00e8 passata ad un \"sound\" pi\u00f9 radiofonico. Quattro singoli estratti raggiungono la vetta della classifica in Qu\u00e9bec, tra cui \"Incognito\" e \"Lolita (trop jeune pour aimer)\". L'album \u00e8 pubblicato anche in Francia, dove per promuoverlo vengono estratti \"Je ne veux pas\" e \"La religieuse\", che per\u00f2 non riscuotono successo. L'album vende copie in Canada e viene certificato doppio disco di platino.\nNel novembre 1987, gli organizzatori del gala dei Juno Awards, impressionati dalle vendite di \"Incognito\" in Qu\u00e9bec la invitano ad esibirsi allo show di Toronto. All'epoca, cantare in francese ai Juno Awards non era raccomandabile (i magnati della discografia canadese erano disinteressati e disinformati del mercato francofono), cos\u00ec Ren\u00e9 Ang\u00e9lil fece interpretare a C\u00e9line una versione in inglese della canzone \"Partout je te vois\" (con il titolo \"Have a Heart\"), che riscosse un discreto successo. Nel 1988 d\u00e0 il via all'\"Incognito tourn\u00e9e\".\nNell'aprile 1988 C\u00e9line partecipa all'Eurovision Song Contest 1988, a Dublino, dove rappresenta la Svizzera con la canzone \"Ne partez pas sans moi\" (tra gli altri concorrenti di questa edizione, degna di nota \u00e8 la presenza di una debuttante Lara Fabian, in rappresentanza del Lussemburgo, spesso vista dai media, per peculiarit\u00e0 vocali e artistiche, come \"l'eterna rivale\" di C\u00e9line Dion). La vittoria nella competizione canora con 137 punti, aumenta la sua fama in Europa, facendola divenire una dei tanti artisti di successo ad aver preso parte alla manifestazione, come gli ABBA e Katrina Leskanich. Con il singolo vincitore, pubblica la raccolta dei suoi pi\u00f9 grandi successi: \"The Best of C\u00e9line Dion\".\nNello stesso anno, durante un concerto dell'Incognito Tour, C\u00e9line subisce dei danni alla sua voce e perci\u00f2 consulta un otorinolaringoiatra, William Gould, che le diede un \"ultimatum\": sottoporsi ad un'operazione chirurgica alle corde vocali o non stressarle per almeno tre settimane. La Dion decise di riposare la sua voce e di sottoporsi in seguito a degli esercizi vocali con William Riley, perch\u00e9, secondo Gould e Riley, \"non \u00e8 capace di cantare e fa un cattivo uso delle sue corde vocali\".\n1990-1992: l'inizio della carriera anglofona.\nNel 1990 esce \"Unison\", primo album in inglese, lanciato anche negli Stati Uniti. A questo disco lavorano celebri musicisti come Vito Luprano e il produttore canadese David Foster. L'album era ancora influenzato dal soft rock degli anni ottanta che si ritagli\u00f2 presto il suo spazio nei formati radiofonici \"adult contemporary\". \"Unison\" se la cav\u00f2 agli occhi della critica: \"Entertainment Weekly\" defin\u00ec la voce di C\u00e9line Dion \"elegantemente scarna\", e scrisse che non tentava mai di \"cimentarsi in stili che sono al di l\u00e0 di lei\".\nDall'album furono estratti come singoli come \"(If There Was) Any Other Way\", \"The Last to Know\", \"Unison\" e \"Where Does My Heart Beat Now\", un pezzo soft-rock con prominente uso della chitarra elettrica, primo singolo della Dion a raggiungere la top 5 della classifica statunitense. L'album consacr\u00f2 la Dion come promessa negli Stati Uniti, Europa e Asia. Il disco vende 3 milioni di copie nel mondo, di cui 1 milione solo negli Stati Uniti.\nNel 1990 C\u00e9line apr\u00ec la sua catena di ristoranti, la \"Nickels\", di cui possieder\u00e0 azioni per sette anni.\nNello stesso anno C\u00e9line affianca molte star internazionali nel progetto \"Voices That Care\", che sostengono le truppe americane nella Guerra del Golfo. Canta inoltre a Ottawa per il principe Carlo e Lady Diana.\nNel 1991 C\u00e9line pubblica un nuovo album in francese, \"Dion chante Plamondon\" (pubblicato in Francia con il titolo \"Des mots qui sonnent\"), che sancisce il sodalizio Dion-Plamondon. In esso, oltre a brani inediti, C\u00e9line reinterpreta i brani dell'opera rock di Luc Plamondon e di Michel Berger, \"Starmania\". Originariamente il disco fu pubblicato solo in Canada e Francia tra il '91 e il '92, ma nel 1994 venne pubblicato in altri paesi del mondo, il primo album in francese di C\u00e9line Dion a conseguirla. Tra gli inediti dell'album ci sono \"Des mots qui sonnent\", \"L'amour existe encore\", \"Je danse dans ma t\u00eate\" e \"Quelqu'un que j'aime, quelqu'un qui m'aime\". Il singolo \"Un gar\u00e7on pas comme les autres (Ziggy)\" arriv\u00f2 alla posizione numero 2 in Francia. \"Dion chante Plamondon\" ha venduto pi\u00f9 di 2 milioni di copie nel mondo.\nNel 1991 la sua carriera ha una svolta. La Disney le affida la canzone tratta dal film \"La bella e la bestia\", \"Beauty and the Beast\", canzone in cui duetter\u00e0 con Peabo Bryson e che vincer\u00e0 il Premio Oscar e il Golden Globe come Miglior canzone originale e un Grammy Award per la Miglior collaborazione vocale pop. \"Beauty and the Beast\" porter\u00e0 la Dion ad esibirsi, con Peabo, agli Academy Awards per la prima volta e per di pi\u00f9 il giorno del suo 24\u00ba compleanno e sar\u00e0 il suo primo successo inglese internazionale, che entrer\u00e0 in tutte le classifiche mondiali e vender\u00e0 quasi un milione di copie, aggiudicandosi il disco di platino in Giappone e il disco d'oro negli Stati Uniti. La canzone \u00e8 caratterizzata da uno stile musicale che la Dion avrebbe utilizzato in futuro: profonde ballate classiche, con strumentazioni leggere, e sar\u00e0 anche il singolo che anticiper\u00e0 il secondo album in inglese della cantante. Il giorno dopo gli Oscar, C\u00e9line lancia, su \"The Tonight Show\", \"Celine Dion,\" album di base pop rock combinata con elementi soul e musica classica. Il Wall Street Journal ha proclamato C\u00e9line come \"a once in a generation voice\". Grazie al successo del singolo d\u2019anticipazione e alle collaborazioni con David Foster e Diane Warren, l'album ebbe un successo commerciale maggiore rispetto a \"Unison.\" Con la vendita di 5 milioni di copie in tutto il mondo, l'album fu certificato disco di diamante in Canada e doppio disco di platino negli Stati Uniti. Il secondo singolo dell'album \"If You Asked Me To\" (una cover della canzone di Patti LaBelle dal film \"Agente 007 - Licenza di Uccidere\" del 1989) divenne il suo primo singolo numero uno in Canada e raggiunse la posizione numero quattro nella Billboard Hot 100 degli Stati Uniti. Altri singoli estratti dall'album furono \"Nothing Broken But My Heart\" e \"Love Can Move Mountains,\" una canzone pop influenzata dai ritmi gospel ed R&amp;B e dalla musica dance. Nell'album \u00e8 presente anche un brano scritto appositamente per C\u00e9line da Prince, \"With This Tear\".\nNel 1992 gli album \"Unison\", \"C\u00e9line Dion\" e le apparizioni mediatiche garantirono alla Dion l'attenzione generale in Nord America. Infatti aveva raggiunto uno dei suoi maggiori obiettivi, avere successo nel mercato anglofono. Tuttavia, mentre riceveva sempre maggior successo negli Stati Uniti, i suoi fan francofoni canadesi l'accusarono di averli trascurati. Durante la cerimonia dei \"F\u00e9lix Awards\", C\u00e9line si rif\u00e0 ai loro occhi rifiutando di ricevere il premio come Miglior cantante anglofona dell'anno, dichiarandosi semplicemente un'artista francofona che canta in inglese. Inoltre a Toronto, nel 1993 vinse in ben quattro categorie ai Juno Awards: Miglior Voce Femminile dell'Anno, Miglior Album Francofono dell'Anno (\"Dion chante Plamondon),\" Singolo dell'Anno \"(Beauty and the Beast)\" e Miglior Registrazione Dance (\"Love Can Move Mountains)\" (\"club mix\").\nOltre al successo discografico mondiale ci furono dei cambiamenti anche nella vita personale di C\u00e9line, poich\u00e9 Ang\u00e9lil, che aveva ventisei anni pi\u00f9 di lei, da suo manager divenne suo amante. Tuttavia, la relazione fu tenuta segreta poich\u00e9 entrambi temevano che il pubblico avrebbe trovato i loro rapporti inappropriati.\n1993-1995: il grande successo internazionale.\nNel 1993, C\u00e9line cant\u00f2 il singolo \"The Power of Love\" per il neo presidente Bill Clinton al Kennedy Center di Washington, alla cerimonia del suo insediamento alla Casa Bianca.\nLo stesso anno C\u00e9line Dion pubblic\u00f2 il suo terzo album in inglese, \"The Colour of My Love\", che la rese definitivamente una star mondiale. Con questo album C\u00e9line rivel\u00f2 al mondo intero i sentimenti per il suo manager, definendolo \"the colour of my love\" (il \"colore del suo amore\") nel libretto del disco. Un rapporto che porter\u00e0 i due a sposarsi nel dicembre 1994. L'album conteneva \"The Power of Love\" (una cover del brano del 1985 cantato da Jennifer Rush), che conquist\u00f2 per la prima volta la posizione numero uno della Billboard Hot 100 e divenne una delle sue canzone-firma degli anni novanta e della sua carriera. Il singolo \"When I Fall in Love\", in duetto con Clive Griffin, fece parte della colonna sonora del film \"Insonnia d'amore\" e ottenne un discreto successo in Nord America e vinse un Grammy Award come Miglior collaborazione vocale pop.\n\"The Colour of My Love\" riscosse un grande successo anche nel Regno Unito: l'album ed il singolo \"Think Twice\" ebbero un grande successo occupando contemporaneamente la top ten delle classifiche britanniche per diverse settimane. \"Think Twice\" fin\u00ec per vendere pi\u00f9 di 1 milione di copie, mentre l'album fu certificato cinque volte disco di platino. \"Misled\" riscosse successo in Canada, e \"Just Walk Away\" usc\u00ec come singolo di lancio in Spagna. \"The Colour of My Love\" raggiunse la posizione numero 1 delle classifiche di molti Paesi e vendette 20 milioni di copie nel mondo, di cui 6 milioni negli USA, un milione e mezzo in Canada e 4 milioni di copie in Europa.\nTra il 1994 e il 1995 C\u00e9line intraprende il \"The Colour of My Love Tour\" in cui visita l'Europa e il Giappone oltre che al Nord America. Nella VHS dal vivo che segue, \"The Colour of My Love Concert\", C\u00e9line reinterpreta \"Can't Help Falling in Love\" di Elvis Presley. Dopo un grande concerto all\"'Olympia\" di Parigi nel 1994 viene tratto l'album dal vivo, \"\u00c0 l'Olympia\", di cui fu estratto come singolo una versione live di \"Calling You\". C\u00e9line termina il tour e celebra il suo matrimonio con Ang\u00e9lil, ma deve interrompere il viaggio di nozze a Miami per esibirsi al \"Top of the Pops\" a Londra. Inoltre incise anche la canzone \"Petit Papa No\u00ebl,\" in una versione bilingue, con Alvin and the Chipmunks, per l'album natalizio del '94, \"A Very Merry Chipmunk\".\nNel 1995 esce l'album in francese \"D'eux\" (conosciuto negli Stati Uniti, Messico e Sud Africa come \"The French Album\"), uno dei lavori di C\u00e9line Dion pi\u00f9 apprezzati dal pubblico e dalla critica, in cui la cantante interpreta vari generi musicali. Autore dei brani \u00e8 Jean-Jacques Goldman, uno dei pi\u00f9 famosi cantautori francesi, con cui la Dion duetta in un brano, \"J'irai o\u00f9 tu iras\". \"D'eux\" rimane in vetta alla classifica francese per 14 settimane, e il singolo d'anticipo \"Pour que tu m'aimes encore\" sar\u00e0 il pi\u00f9 grande successo in lingua francese della carriera di C\u00e9line Dion. \"Je sais pas\" fu un'altra pezzo che sal\u00ec alla posizione numero 1 in Francia.\nCon 10 milioni di copie vendute in tutto il mondo, \"D'eux\" \u00e8 l'album in lingua francese pi\u00f9 venduto della storia, ed \u00e8 l'album pi\u00f9 venduto di sempre in Francia con oltre 4 milioni di copie. \u00c8 arrivato alla posizione numero uno in vari Paesi del mondo, ed \u00e8 il primo, e ad oggi unico, album in lingua francese ad essere entrato nella top 10 britannica. L'enorme successo del suo ultimo capolavoro le permette di aggiudicarsi, nel 1996, due Victoires de la musique (i Grammy Award francesi) nelle categorie Miglior Artista Francofona e Canzone dell'Anno per \"Pour que tu m'aimes encore.\"\nDopo lo straordinario successo ricevuto in Francia e nel resto del mondo\",\" il Ministro della cultura francese nomina C\u00e9line Dion \"Cavaliere delle Arti e delle Lettere\".\n1996-1999: l'apice del successo mondiale.\nNel 1996 esce \"Falling into You\" , il quarto album in lingua inglese della Dion che la porta all'apice della sua popolarit\u00e0, mostra un'ulteriore progressione della sua musica. Nel tentativo di raggiungere un pubblico pi\u00f9 ampio, l'album combinava molti elementi, come complessi suoni orchestrali, canti africani ed elaborati effetti musicali grazie all'uso di strumenti di diverso genere come il violino, la chitarra spagnola, il trombone, il cavaquinho e il sassofono, permettendo all'artista di creare dei nuovi \"sound\". Il disco fu co-prodotto da vari musicisti, del calibro di David Foster, Humberto Gatica, Jim Steinman, Jean-Jacques Goldman, Ric Wake e Rick Nowels. I singoli comprendono una variet\u00e0 di stili musicali. La title track \"Falling into You\" e \"River Deep - Mountain High\" (una cover di Tina Turner del 1966) hanno fatto un uso prominente degli strumenti a percussione; mentre le altre due cover, \"It's All Coming Back to Me Now\" (prodotto dal suo stesso scrittore Jim Steinman) e \"All by Myself,\" hanno mantenuto un'atmosfera soft-rock, combinata con il suono classico del pianoforte; mentre il singolo \"Because You Loved Me\", scritto da Diane Warren e prodotto da Foster \u00e8 una ballata pop usata come tema per il film del 1996, con Michelle Pfeiffer e Robert Redford, \"Qualcosa di personale\".\nIl singolo \"Because You Loved Me\" fu un successo negli Stati Uniti, salendo alla prima posizione della classifica americana. Gli altri singoli, \"It's All Coming Back to Me Now\" cover dei Meat Loaf e \"All by Myself\" di Eric Carmen, riscossero successo in tutto il mondo. \"Falling into You\" conteneva anche \"If That's What It Takes\" e \"I Don't Know\", versioni in inglese di \"Pour que tu m'aimes encore\" e \"Je sais pas\".\n\"Falling into You\" \u00e8 l'album pi\u00f9 apprezzato dal grande pubblico e dalla critica, che l'ha definito \"un capolavoro\". Mentre Dan Leroy del magazine \"Rolling Stone,\" scrisse che l\u2019album non era poi tanto diverso dal suo precedente lavoro, Stephen Holden del \"New York Times\" e Natalie Nichols del \"Los Angeles Times,\" scrissero che l'album era formidabile. Altri critici, come Chuck Eddy di \"Entertainment Weekly\", Stephen Thomas Erlewine di \"AllMusic Guide\" e Daniel Durchholz, definirono l'album \"irresistibile\", \"appassionato\", \"elegante\" e \"straordinariamente ben costruito\". \"Falling Into You\" fu l'album di C\u00e9line pi\u00f9 di successo, sia a livello di critica che a livello commerciale: sal\u00ec in cima alle classifiche di molti paesi e divenne uno degli album pi\u00f9 venduti di tutti i tempi. Super\u00f2 il successo di \"The Colour of My Love\" vendendo circa 11 milioni di copie negli Stati Uniti, pi\u00f9 di 2 milioni nel Regno Unito, 1 milione in Australia, 9 milioni di copie in Europa e altre migliaia nel resto del mondo, arrivando a quota: 32 milioni di copie vendute mondialmente. Nel 2013, la CBC Music classific\u00f2 \"Falling into You,\" alla posizione numero 33 nella lista dei 100 migliori album canadesi di sempre. Negli Stati Uniti, l'album fu certificato 11 volte disco di platino e in Canada disco di diamante. L'IFPI certific\u00f2 l'album con 9 dischi di platino, un riconoscimento dato solo a due altri album nella storia musicale, uno dei due \u00e8 \"Let's Talk About Love\", altro grande album di successo della Dion. L'album vinse molti premi prestigiosi a livello mondiale, tra i quali due Grammy Award come Miglior album pop e Album dell'anno.\nNello stesso anno, segue l'uscita della VHS e l'album dal vivo \"Live \u00e0 Paris\", che contiene la cover della celebre \"Quand on n'a que l'amour\" di Jacques Brel, e l'inedito \"To Love You More\", hit numero 1 in Giappone, dove vendette 1 milione e mezzo di copie. Nel marzo 1996 la Dion intraprese il \"Falling into You Tour\" per promuovere l'album, esibendosi in tutto il mondo per oltre un anno.\nNel 1996 la cantante canadese vinse anche il \"World Music Award\" come Artista femminile canadese dell'anno per la terza volta, e interpret\u00f2 il singolo \"Call the Man,\" incluso nell'album \"Falling Into You.\"\nNello stesso anno fu chiesto alla Dion di esibirsi alla cerimonia d'apertura dei Giochi Olimpici di Atlanta 1996, dove cant\u00f2, in mondovisione, un pezzo scritto per l'occasione dal suo produttore David Foster, intitolato \"The Power of the Dream\", altro grande successo in Giappone.\nIl 24 marzo 1997 C\u00e9line Dion \u00e8 diventata il primo artista ad esibirsi per ben due volte nella stessa notte della cerimonia di premiazione agli Academy Awards, cantando \"Because You Loved Me,\" candidata agli Oscar come Miglior canzone originale per il film \"Qualcosa di personale\", e \"I Finally Found Someone\", brano scritto ed interpretato da Barbra Streisand e Bryan Adams. Viene inoltre invitata per la prima volta al Festival di Sanremo in Italia, dove si esibir\u00e0 con i singoli \"Calling You\" e \"Falling Into You\".\nIl 24 marzo del 1997, C\u00e9line Dion \u00e8 diventata la prima artista ad esibirsi in due canzoni durante la cerimonia di premiazione degli Oscar. Ha cantato il suo successo \"Because You Loved Me\", colonna sonora del film \"Qualcosa di personale\", candidata agli Oscar come Miglior canzone originale e ha sostituito Natalie Cole, che rifiut\u00f2 di cantare per la seconda volta, eseguendo \"I Finally Found Someone\", colonna sonora del film \"L'amore ha due facce\".\nC\u00e9line Dion pubblica nel novembre 1997, il suo quinto album in lingua inglese, \"Let's Talk About Love\", album che \u00e8 stato pubblicizzato come sequel di \"Falling Into You.\" La registrazione del disco si \u00e8 svolta tra Londra, New York City e Los Angeles, e ha visto una serie di collaborazioni speciali con artisti di grande fama, come Barbra Streisand in \"Tell Him,\" i Bee Gees in \"Immortality\" e il tenore Luciano Pavarotti in \"I Hate You Then I Love You\" (cover di \"Grande, grande, grande\" di Mina). Altri musicisti compresi in questo lavoro sono Carole King, Sir George Martin, Bryan Adams e la cantante giamaicana Diana King, che aggiunse una sfumatura reggae a \"Treat Her Like a Lady\".\n\"Let's Talk About Love\" \u00e8 stato un altro grande successo per la Dion che raggiunse la numero 1 in tutte le classifiche del mondo, ottenendo le certificazioni di disco di platino in ventiquattro paesi e diventando l'album pi\u00f9 venduto della sua carriera. Negli Stati Uniti, l'album ha scalato le classifiche, rimanendo per settimane nella Top 5 e in seguito \u00e8 stata certificato 10 volte disco di platino per la vendita di oltre 10 milioni di copie. In Canada, l'album ha venduto solo nella prima settimana di rilascio, 230.212 copie, rimanendo un record per circa vent'anni e certificandosi disco di diamante per aver venduto pi\u00f9 di un milione di copie. Il singolo di maggior successo dell'album \u00e8 la ballata di ispirazione classica \"My Heart Will Go On\", scritta e composta da James Horner e Will Jennings e prodotta da Horner e Walter Afanasieff.\nScritta appositamente come tema d'amore per il film campione d'incassi \"Titanic\", del 1997, la canzone \u00e8 arrivata in cima alle classifiche di tutto il mondo, diventando la canzone firma della Dion; oltre a vincere l'Oscar e il Golden Globe come Miglior canzone originale, la canzone fece vincere alla cantante due Grammy Award come Miglior Performance Vocale Pop Femminile e come Registrazione dell'Anno (la canzone stessa ha vinto quattro premi dei quali due sono stati consegnati ai compositori e autori). \"My Heart Will Go On\" e \"Think Twice\" l'hanno resa l'unica artista femminile canadese, nel Regno Unito, ad avere due singoli in classifica per vendite di circa due milioni di copie vendute. L'album in totale vendette 31 milioni di copie in tutto il mondo; sostegno della promozione dell'album, la Dion intraprese il \"Let's Talk About Love Tour,\" svoltosi in tutto il mondo tra il 1998 e il 1999.\nNel 1998 \u00e8 nuovamente ospite al Festival di Sanremo dove si esibisce in \"The Reason\" e in \"My Heart Will Go On\". Il 9 giugno dello stesso anno C\u00e9line duetta con Luciano Pavarotti al \"Pavarotti &amp; Friends\" di Modena, esibendosi in \"I Hate You Then I Love You.\" Nello stesso anno viene invitata a partecipare al \"VH1 Divas Live\", l'evento organizzato dalla televisione musicale VH1, insieme alle pi\u00f9 grandi dive del pop americano, tra cui Aretha Franklin, Mariah Carey, Gloria Estefan, Shania Twain e Carole King. Alla cantante vengono conferite le onorificenze dell'Ordine del Canada per il contributo eccezionale al mondo della musica contemporanea e l'Ordine nazionale del Qu\u00e9bec.\nC\u00e9line Dion chiude il decennio con altri quattro album di grande successo: l'album di Natale, \"These\" \"Are Special Times\"; l'album in lingua francese\", S'il suffisait d'aimer;\" l'album live, \"Au c\u0153ur du stade\" e il \"greatest hits, All the Way... A Decade of Song\".\nIn \"These\" \"Are Special Times\" (uscito il 30 ottobre 1998), la Dion \u00e8 coautrice nella canzone \"Don't Save It All For Christmas Day\" insieme a Ric Wake e Peter Zizzo. L'album \u00e8 stato il lavoro pi\u00f9 classico che la cantante abbia mai fatto, con arrangiamenti orchestrali presenti praticamente in ogni traccia e prodotti dall'ormai immancabile David Foster. L'album presentava il singolo \"I'm Your Angel\" (un duetto con R. Kelly) che divenne il quarto singolo a raggiungere la prima posizione della classifica statunitense, e un grande successo in tutto il mondo. Il secondo singolo dell'album fu \"The Prayer\" (un duetto con Andrea Bocelli, inserito nella colonna sonora del film del 1998 \" La spada magica - Alla ricerca di Camelot\" e vincendo un Golden Globe per la Miglior canzone originale). L'album vendette 15 milioni di copie, ottenendo numerosi dischi di platino in tutto il mondo e un disco di diamante in Canada.\nIl suo ultimo album in studio in lingua francese degli anni '90, \"S'il suffisait d'aimer\", uscito peraltro un mese prima dell'album natalizio, fu scritto dal suo stretto collaboratore, Jean-Jacques Goldman. La \"title-track\" divenne un classico istantaneo nel repertorio francofono, ottenendo molto successo soprattutto in Francia, Svizzera, Belgio Vallonia e Canada. In Francia, il disco fu certificato diamante, vendendo 1 milione e mezzo di copie e nel resto del mondo vendette 4 milioni di copie con la certificazione di molti dischi di platino e d'oro in Europa. Il 27 agosto 1999 esce il suo quarto album live, \"Au c\u0153ur du stade,\" registrato allo \"Stade de France\" di Parigi, durante due concerti avvenuti il 19 e 20 giugno 1999. La maggior parte delle canzoni di questo album sono versioni dal vivo di brani originariamente registrati per l'ultimo album in francese. \"Au c\u0153ur du stade\" contiene anche alcune delle prime canzoni francesi della cantante e poche tracce in inglese, tra cui \"Let's Talk About Love\" e \"My Heart Will Go On\". Il CD non contiene lo spettacolo completo, presente invece sul DVD \"Au c\u0153ur du stade\", anch'esso uscito nel 1999. Questo album \u00e8 stato registrato durante la tappa francese del \"Let's Talk About Love Tour\" ed \u00e8 stato promosso con il singolo, \"Dans un autre monde\".\n\"All the Way... A Decade of Song\" ha unito i pi\u00f9 grandi successi della cantante a sette nuove canzoni, tra cui il singolo apripista \"That's the Way It Is\", \"Then You Look At Me\", colonna sonora del film \"L'uomo bicentenario\" con Robin Williams, una cover di \"The First Time Ever I Saw Your Face\" di Roberta Flack e \"All the Way\", un duetto virtuale con Frank Sinatra. Questo album divenne una delle raccolte pi\u00f9 vendute di tutti i tempi, vendendo 17 milioni di copie e scalando le classifiche del Canada, Stati Uniti, Australia, Regno Unito ed Europa. Alla fine degli anni '90, la Dion aveva venduto oltre 100 milioni di copie di dischi in tutto il mondo e aveva vinto numerosi premi dell\u2019industria musicale. Il suo status come uno dei migliori protagonisti della scena musicale, si consolid\u00f2 con la partecipazione allo speciale \"Divas Live\" della VH1, e un anno dopo, fu introdotta nella \"Canadian Broadcast Hall of Fame\" e fu onorata con una stella sulla \"Walk of Fame del Canada\".\nA partire dalla met\u00e0 degli anni '90, l'influenza del pop rock, che era pi\u00f9 evidente nei suoi album d'esordio, \u00e8 stata sostituita da una maturazione musicale arricchita dal tema ricorrente \"dell'amore\" che ha dominato la maggior parte dei temi dei suoi successivi lavori, il che ha portato alcuni critici a liquidare la sua musica come banale. Altri, invece come Elysa Gardner e Jose F. Promis, hanno elogiato la sua voce durante questo periodo, descrivendola come una \"meraviglia tecnica\". Steve Dollar, nella sua recensione di \"These Are Special Times\", ha affermato che la Dion \u00e8 \"un'atleta olimpionica vocale per il quale non esiste una montagna o una scala abbastanza alta\".\nIl 31 dicembre 1999, C\u00e9line si esibisce al \"Centre Molson\" di Montr\u00e9al, chiamato \"La derni\u00e8re de C\u00e9line\", straordinario evento che chiuder\u00e0 un intero anno di tourn\u00e9e in giro per il mondo e che dar\u00e0 il via ad un meritato riposo della cantante.\n2000-2007: la gravidanza, il ritorno e il successo di \"A New Day...\" a Las Vegas.\nDopo aver pubblicato e promosso tredici album nel corso degli anni '90, C\u00e9line Dion dichiar\u00f2 di aver bisogno di mettere su famiglia, cos\u00ec dopo aver annunciato il suo ultimo album, \"All the Way... A Decade of Song\", si ritir\u00f2 dai riflettori per godersi la sua vita privata. La diagnosi di Ang\u00e9lil con il cancro esofageo fu un'altra motivazione che la spinse a sospendere temporaneamente il lavoro. Durante la pausa, non riusc\u00ec a sfuggire ai riflettori, infatti nel 2000, il \"National Enquirer\" pubblic\u00f2 una falsa notizia sulla cantante, brandendo una foto di C\u00e9line e suo marito, con il titolo, \"C\u00e9line - \u00abI'm Pregnant With Twins!\u00bb\" (\"C\u00e9line - Sto aspettando due gemelli\"). In seguito fece causa alla rivista per oltre venti milioni di dollari. I redattori dell\"'Enquirer\", dopo l\u2019errore, pubblicarono le proprie scuse e donarono del denaro all'American Cancer Society in onore di C\u00e9line e suo marito. Un anno dopo l'incidente editoriale, dopo aver subito delle cure per la fertilit\u00e0, la Dion diede alla luce un figlio, Ren\u00e9-Charles Dion Ang\u00e9lil, il 25 gennaio 2001, in Florida.\nIl periodo di pausa dalle scene sar\u00e0 interrotto per eseguire \"God Bless America\" all'evento televisivo \"\" in memoria delle vittime dell'11 settembre 2001. \"Billboard\" recens\u00ec l'esibizione della Dion scrivendo: \"La performance ricorda cosa l'ha resa una delle pi\u00f9 osannate \"vocalist\" del nostro tempo: la capacit\u00e0 di interpretare un'emozione che scuote l'anima. Commovente, piena di significato e di grazia\".\nSempre nel 2001 C\u00e9line Dion accolse l'invito del cantante canadese Garou a duettare con lui nella ballata \"Sous le vent\", che divenne una grande hit nei Paesi francofoni. Nel dicembre 2001 fu pubblicata la prima autobiografia della cantante, \"My Story, My Dream\", che racconta della sua vita da ragazza umile a donna di successo.\nC\u00e9line Dion concluse il suo periodo sabbatico, durato tre anni, con un nuovo album intitolato \"A New Day Has Come\", pubblicato nel marzo 2002. Questo album \u00e8 stato il pi\u00f9 personale per la cantante, condizionato dalle responsabilit\u00e0 della sua maternit\u00e0, che le hanno permesso di crescere come donna. Ha affermato: \"Diventare madre ti rende adulta\u201d... Un nuovo giorno \u00e8 arrivato, per Ren\u00e9 e per me, \u00e8 il bambino. Tutto ha a che fare con lui... La canzone \"A New Day Has Come\" rappresenta molto bene lo stato d\u2019animo in cui sono adesso e anche l'intero album\u201d. L'album debutt\u00f2 alla posizione numero 1 in 17 paesi, tra cui Regno Unito, Canada e Stati Uniti, per la prima volta nella carriera di C\u00e9line. Fin\u00ec per essere certificato tre volte disco di platino negli States, e sei volte platino in Canada. \"A New Day Has Come\" riscosse un successo di pubblico, ma non altrettanto di critica; \"Rolling Stone\" e \"Entertainment Weekly\" scrissero che la musica di C\u00e9line non era maturata durante il suo \"break\", e la definirono mediocre. I singoli \"A New Day Has Come\", \"I'm Alive\" e \"Goodbye's (The Saddest Word)\", pur divenendo delle hit in Europa, non ebbero grande successo negli Stati Uniti. Il singolo \"A New Day Has Come\" non entr\u00f2 nella top 20 della Billboard Hot 100 degli USA, ma nella Hot Adult Contemporary Chart dove la canzone rimase 21 settimane consecutive alla numero 1, infrangendo il record per la pi\u00f9 lunga permanenza in vetta, record che appartenuto a Phil Collins con \"You'll Be in My Heart\" e alla stessa Dion con \"Because You Loved Me,\" entrambe rimaste per diciannove settimane consecutive in prima posizione. L'album \"A New Day Has Come\" ha venduto 12 milioni di copie nel mondo di cui 3 milioni negli USA, diventando uno dei dischi pi\u00f9 venduti dell'anno.Nel 2002, C\u00e9line Dion si \u00e8 esibita in molti concerti di beneficenza, inclusa la sua seconda apparizione su \"VH1 Divas Live\", un concerto a beneficio della VH1 Save The Music Foundation, insieme a Cher, Anastacia, Shakira, le Dixie Chicks, Mary J. Blige, Whitney Houston, Cyndi Lauper e Stevie Nicks, durante lo spettacolo duetta con Anastacia in una cover di \"You Shook Me All Night Long\" degli AC/DC.\nAttingendo ispirazione da esperienze personali, nel 2003 C\u00e9line pubblic\u00f2 \"One Heart\", un album che testimoniava il suo amore per la vita. Il disco dava pi\u00f9 spazio ai brani dance, una svolta rispetto alle solite ballate per le quali la Dion aveva ricevuto recensioni poco entusiaste. Sebbene riscontr\u00f2 un discreto successo commerciale, \"One Heart\" ricevette comunque una tiepida accoglienza dalla critica, che la definirono \"prevedibile\" e \"banale\". \"I Drove All Night\" (cover dance-rock di Cyndi Lauper del 1989) lanci\u00f2 sia l'album che la campagna pubblicitaria della Dion con la casa automobilistica Chrysler. Il singolo ricevette un buon successo, tuttavia alcuni commentarono che la cantante stava cercando di compiacere i suoi sponsor. Bonita Stewart, direttrice di Chrysler Group Marketing Communications afferm\u00f2 che la \"Chrysler \u00e8 colpita da come il suo fascino superi le barriere culturali\"; inoltre, \"porta al marchio sofisticatezza, raffinatezza, romanticismo e passione\". \"One Heart\" sal\u00ec alla numero uno in mezzo mondo e vendette 5 milioni di copie nel mondo di cui 2 milioni negli USA, ma nessuno dei singoli estratti ebbe successo in America.\nNel febbraio 2003 la cantante canadese si esib\u00ec in apertura del Super Bowl, cantando \"God Bless America\".\nDal marzo 2003, in concomitanza all'uscita di \"One Heart\", C\u00e9line Dion firm\u00f2 un contratto di tre anni con il \"Caesars Palace\" di Las Vegas per esibirsi in uno show intitolato \"A New Day...,\" un'idea di Ang\u00e9lil, che decise di scommettere per l'ennesima volta sulla cantante. Questa scommessa prevedeva uno spettacolo in un teatro (\"The Colosseum at Caesars Palace\") di 4000 posti concepito per C\u00e9line, presentandolo come sua residenza e svoltosi per cinque notti a settimana, per un minimo di quattro anni. Uno spettacolo tra ballerini ed effetti speciali diretto da Franco Dragone, il famoso creatore di 10 produzioni del \"Cirque du Soleil\". Lo spettacolo, \"A New Day...\", fu una rivoluzione che cambi\u00f2 per sempre il volto della capitale dell'intrattenimento. La premi\u00e8re si tenne il 25 marzo (il giorno dopo la pubblicazione di \"One Heart\"), mentre l'ultimo spettacolo si tenne 4 anni dopo, ovvero il 15 dicembre 2007, con oltre 700 spettacoli sold-out per 3 milioni di spettatori. Ci\u00f2 permise ad Ang\u00e9lil di vincere la scommessa come quando decise di lanciare C\u00e9line sul mercato discografico.\nDurante la sua residenza a Las Vegas, C\u00e9line in qualche modo trov\u00f2 il tempo di pubblicare altri album come 1 \"fille &amp; 4 tipes\", l'album dal vivo \"A New Day... Live in Las Vegas\", i concept album \"Miracle\" e \"D'elles,\" il best of \"On ne change pas\" e l'inedito \"Taking Chances\"\nIl primo album francese dopo cinque anni dall'ultimo, \"1 fille &amp; 4 types\", fu pubblicato il 13 ottobre 2003. C\u00e9line lavor\u00f2 con i \"quattro ragazzi\" (\"4 types\"), Jean-Jacques Goldman, Gildas Arzel, Eric Benzi e Jacques Veneruso, con i quali aveva gi\u00e0 lavorato ai suoi due album in francese di maggior successo (\"S'il suffisait d'aimer\" e \"D'eux)\", su un materiale quasi inedito per lei caratterizzato dalla musica country, pop e folk. Definito \"l'album del piacere\" dalla stessa C\u00e9line, la copertina del disco riporta la cantante in una posa semplice e rilassata, lontanissima dalle pose coreografate con cui era solita accompagnare le copertine dei suoi album, mostrando una Dion lontana dall'immagine di \"diva\".\"1 fille &amp; 4 types\" fu lanciato da uno speciale televisivo trasmesso dal \"Caesars Palace\" di Las Vegas e riscosse grande successo nei Paesi francofoni e non solo: arriv\u00f2 alla posizione numero 1 in Francia, Canada, Grecia e Belgio Vallonia. Fu certificato disco di platino in Belgio e Svizzera, e doppio disco di platino in Francia per aver venduto oltre 800.000 copie. Il critico Stephen Erlewine di \"AllMusic\" scrisse che la voce di C\u00e9line Dion era \"tornata in cima al loro gioco\" e che \"stava tornando alle basi del pop e si esibiva a un livello sconosciuto da qualche anno\".\nNel mese di settembre Ren\u00e9 Angelil annunci\u00f2 l'estensione del contratto di C\u00e9line col \"Caesars Palace\" di Las Vegas per altri due anni, fino al dicembre 2007. Nel 2004 C\u00e9line fu inserita nella Hollywood Walk of Fame; la cantante dedic\u00f2 la sua stella a suo padre, mancato un mese prima.\nIl 14 giugno 2004 esce anche l'album dal vivo \"A New Day... Live in Las Vegas\", registrato al \"Caesars Palace\" e raccoglie i brani interpretati durante lo show, tra cui anche delle nuove cover: \"I Wish\" di Stevie Wonder e \"Ammore annascunnuto\" di Mario Castiglia, prima interpretazione della Dion in lingua napoletana. L'album raggiunse la posizione numero 1 in Grecia e la numero 2 in Canada. Il disco contiene anche due inediti, tra i quali \"You and I\" canzone utilizzata come tema per la nuova campagna pubblicitaria della compagnia aerea Air Canada, e il 19 giugno 2007, la senatrice statunitense Hillary Clinton annunci\u00f2 che \"You and I\" sarebbe stata la canzone della sua campagna elettorale 2008 per la candidatura al Partito Democratico per il presidente degli Stati Uniti.\nSempre nel 2004 esce \"Miracle\", un progetto multimediale tra la Dion e la fotografa australiana Anne Geddes incentrato sulla maternit\u00e0. Oltre a un video, un album fotografico e un calendario, include un disco con brani originali scritti da David Foster e alcune cover di canzoni ispirate all'amore materno, come \"Beautiful Boy\" di John Lennon, uscito come singolo di lancio, \"Le loup, la biche et le chevalier\" di Henri Salvador e \"What a Wonderful World\" di Louis Armstrong. \"Miracle\" ricevette giudizi contrastanti: \"AllMusic\" scrisse: \"Il peggio di quest'album \u00e8 che non ci sono sorprese, ma sono gli ascoltatori di questo disco che non vogliono sorprese; vogliono serenit\u00e0, proveniente da una forma di musica morbida o di foto artistiche di neonati, e \"Miracle\" le ha tutte e due, il che lo rende appetibile alle donne in attesa o alle neo-mamme tra il pubblico della Dion\". \"Billboard magazine\" scrisse che il singolo \"Beautiful Boy\" era \"una gemma inattesa\" e defin\u00ec la Dion \"un'artista senza tempo, enormemente versatile\". \"People\" tuttavia consider\u00f2 l'album troppo sentimentalistico, e \"Entertainment Weekly\" scrisse che \"tutta la scena 'madre-terra' \u00e8 una speculazione\". L'album sal\u00ec alla posizione numero 1 in Canada e in Belgio Vallonia, ed entr\u00f2 nelle top 5 degli Stati Uniti, Francia e Paesi Bassi, ottenendo il disco di platino negli USA.\nSebbene questi album vendettero abbastanza bene, nessuno di essi raggiunse le altissime cifre di vendita o le recensioni entusiastiche della decade precedente. L'album-raccolta \"The Collector's Series, Volume One\" (2000), e \"One Heart\" (2003) non ottennero lodi dalla critica. Le canzoni di C\u00e9line Dion cominciarono a ricevere meno trasmissione radiofonica dal momento che le radio diventarono meno interessate alle ballate (come anche le canzoni di Mariah Carey e Whitney Houston), e passavano sempre pi\u00f9 pezzi up-tempo, urban e hip hop. Nonostante ci\u00f2, nel 2004 C\u00e9line Dion aveva venduto pi\u00f9 di 175 milioni di album in tutto il mondo e ricevette un riconoscimento importante quanto raro, il Chopard Diamond Award ai World Music Awards. Secondo il sito ufficiale dei World Music Awards, il premio \"non viene presentato ogni anno\" e un artista pu\u00f2 ricevere questo premio solo per aver venduto \"oltre 100 milioni di album durante la propria carriera\".\nIl 30 settembre 2005, C\u00e9line Dion pubblica l'album \"On ne change pas\", un \"greatest hits\" composto da due CD che contengono i suoi successi in francese, con l'aggiunta di quattro brani inediti: \"Tous les secrets\", canzone utilizzata come tema nel film \"Asterix e i vichinghi\", \"Ma Nouvelle-France\", ed un duetto col gruppo pop operistico Il Divo, \"I Believe in You (Je crois en toi)\". Fra gli inediti c'\u00e8 anche \"Je ne vous oublie pas\", un brano che la Dion dedic\u00f2 ai suoi fan francofoni, che lamentarono la lontananza dell'artista, costantemente impegnata a Las Vegas, nonostante le molte partecipazioni nelle trasmissioni tv francesi, in cui duetta con importanti artisti francesi come Charles Aznavour e Johnny Hallyday. Nell'album figura anche il duetto con Garou, \"Sous le vent\". L'album arriv\u00f2 alla posizione numero uno in Francia e Belgio Vallonia, e venne certificato triplo platino in Canada e Francia.\nNel 2006 la cantante festeggia il 500\u00ba show a Las Vegas, e a dicembre conclude le registrazioni del suo ultimo album in francese, che il 14 febbraio 2007 viene presentato alle radio francesi \"Et S'il N'en Restait Qu'une (Je Serais Celle-L\u00e0)\", primo singolo dell'album \"D'Elles\", uscito il 18 maggio. Il titolo \u00e8 uno \"spin-off\" dell'album del 1995 di C\u00e9line, \"D'eux\" ed \u00e8 la versione femminile di quest'ultimo. L'album contiene 13 inediti, i cui testi sono stati realizzati da importanti autori francesi e quebecchesi, come Fran\u00e7oise Dorin, Christine Orban, Nina Bouraoui, Marie Laberge, Lise Payette, Denise Bombardier, Nathalie Nechtschein e Janette Bertrand. Fra i brani vi \u00e8 anche \"La diva\", un omaggio a Maria Callas. L'album debutta in prima posizione della classifica canadese, vendendo 72.200 copie nella sua prima settimana di pubblicazione. In Canada, l'album viene certificato doppio platino e nel primo mese aveva gi\u00e0 venduto mezzo milione di copie in tutto il mondo. \"D'Elles\" ha raggiunto anche la numero 1 in Francia e Belgio. Il primo singolo \"Et s'il n'en restait qu'une (je serais celle-l\u00e0)\" ha debuttato nella Top 5 della classifica francese dei singoli un mese prima.\nC\u00e9line riusc\u00ec ad apparire anche agli Oscar il 25 febbraio 2007, per la quinta volta, esibendosi per il tributo a uno dei pi\u00f9 grandi compositori di colonne sonore cinematografiche, l'italiano Ennio Morricone, insignito dell'Oscar alla carriera. C\u00e9line interpreta in anteprima mondiale \"I Knew I Loved You\", canzone le cui parole sono state scritte su un tema tratto dal film \"C'era una volta in America\". Il brano figura anche nel CD di tributo \"We All Love Ennio Morricone\". C\u00e9line Dion \u00e8 la cantante che si \u00e8 esibita pi\u00f9 volte sul palco degli Academy Awards. Nell'aprile dello stesso anno si esibisce durante uno speciale benefico di \"American Idol\" in un duetto virtuale con Elvis Presley su \"If I Can Dream\".\nIl 7 novembre 2007 esce \"Taking Chances\", il nuovo album in inglese che vede il ritorno di C\u00e9line sul mercato discografico internazionale dal 2003, anno in cui fu pubblicato \"A New Day Has Come\". L'album include vari generi musicali come il pop, l'R&amp;B e il soft-rock, generati da produttori del calibro di Ne-Yo, Ben Moody (ex chitarrista degli Eurythmics), Linda Perry, Kara DioGuardi, John Shanks, Anders Bagge e Peer Astrom. C\u00e9line dichiar\u00f2: \"Penso che questo album rappresenti un'evoluzione positiva nella mia carriera... Mi sento forte, forse un po' pi\u00f9 forte di prima, e altrettanto appassionata di musica e vita come lo sono sempre stata\". \"Taking Chances\" si \u00e8 rivelato un buon successo di vendite, con 3,10 milioni di copie vendute nel mondo di cui 1,10 milioni solo negli Stati Uniti, nonostante le critiche tiepide e l'insuccesso dei singoli.\nIl 4 novembre 2007,C\u00e9line viene onorata con il premio \"Legend Awards\", a lei consegnato dal principe Alberto II di Monaco, ai World Music Awards.\nIl 15 dicembre 2007 si chiude, dopo quasi 5 anni, il sipario di \"A new day...\". Il DVD relativo allo show a Las Vegas esce a inizio dicembre 2007. Lo spettacolo fu ben accolto dal pubblico, nonostante il costo esagerato dei biglietti; venduti regolarmente fino alla fine del 2007 e rendendo ogni show tutto esaurito. I prezzi dei biglietti si aggiravano intorno ai 135 dollari americani. Secondo \"Pollstar\", la Dion ha venduto 322.000 biglietti e incassato 43,9 milioni di dollari americani nel primo semestre del 2005, e nel luglio 2005 aveva venduto 315 biglietti dei 384 spettacoli. Entro la fine del 2005, la Dion incass\u00f2 pi\u00f9 di 76 milioni di dollari, collocandosi al sesto posto nella classifica Money Maker di \"Billboard\" del 2005. \"A New Day...\" \u00e8 stato il sesto tour pi\u00f9 venduto negli Stati Uniti nel 2006. Grazie al successo dello show, il contratto della Dion fu esteso fino al 2007 per una somma non rivelata. Il 5 gennaio 2007 fu annunciato che lo spettacolo si sarebbe concluso il 15 dicembre 2007, con biglietti, per il periodo successivo all'ottobre 2007, che sarebbero stati messi in vendita dal 1\u00ba marzo. Secondo \"Billboard\", \"A New Day...\" \u00e8 lo spettacolo di maggior successo di tutti i tempi, che ha incassato oltre 385 milioni di dollari (444,69 milioni di dollari nel 2016) e che ha portato quasi 3 milioni di persone in 717 spettacoli. Il DVD \"Live in Las Vegas: A New Day...\" fu rilasciato tra il 7 e 10 dicembre 2007 in Europa, l'11 dicembre in Nord America, il 15 dicembre in Australia e il 19 dicembre in Giappone.\n2008-2010: il \"Taking Chances World Tour\" e la nascita dei gemelli.\nCon il suo addio a Las Vegas, C\u00e9line si imbarc\u00f2 di nuovo alla conquista globale. Il suo tour fu inaugurato il 14 febbraio 2008 in Sud Africa, poi attravers\u00f2 l'Asia, l'Australia, l'Europa, il Canada e gli Stati Uniti. In totale arriv\u00f2 in 5 continenti, 23 paesi, 93 citt\u00e0, esibendosi di fronte a 3 milioni di spettatori, per un totale di 132 spettacoli in stadi e arene. Questo fu il secondo tour pi\u00f9 redditizio del Nord America nel 2008.\nIl \"Taking Chances Tour\" \u00e8 stato un grande successo in Nord America, raggiungendo il primo posto nel \"Billboard Boxscore\", avendo esaurito tutti i concerti negli Stati Uniti e in Canada. Inoltre, la cantante \u00e8 apparsa su \"Idol Gives Back\" per il secondo anno consecutivo. La Dion fu nominata in sei categorie ai Juno Award nel 2008, aggiunte alle sue altre 53 precedenti nomination (un record assoluto). Le categorie in cui fu candidata sono: Artista dell\u2019anno, Album pop dell'anno (per \"Taking Chances\"), Album francofono dell'anno (per \"D'elles\"), Album dell'anno (sia per \"Taking Chances\" che per \"D'elles\") e Fan Choice Award. L'anno seguente, C\u00e9line fu nominata nuovamente ai Juno Award nelle categorie: Fan Choice Award, Canzone dell\u2019anno (per \"Taking Chances\") e DVD musicale dell'anno (per \"Live in Las Vegas - A New Day...)\".\nDurante le tappe parigine del tour, dal 19 maggio al 24 maggio 2008, le viene conferito all'Eliseo, dal presidente francese Nicolas Sarkozy, l'Ordine nazionale della Legione d'Onore, nominata \"Chevalier de la L\u00e9gion d'honneur\" per i suoi meriti e contributi in Francia.\nIl 22 agosto 2008, C\u00e9line Dion presenta un concerto gratuito all'aperto, per lo pi\u00f9 in francese, sulle Plaines d'Abraham a Qu\u00e9bec City, in Canada, per il 400\u00ba anniversario della citt\u00e0 di Qu\u00e9bec. Duetta con ospiti speciali, ma soprattutto, con uno dei suoi idoli da sempre, Ginette Reno, davanti a 250.000 spettatori. Il concerto, chiamato \"C\u00e9line sur les Plaines\", fu registrato il 22 agosto e rilasciato sul DVD, \"C\u00e9line sur les Plaines\", l'11 novembre 2008. Alla fine di ottobre 2008, viene pubblicato in tutto il mondo una raccolta di grandi successi in lingua inglese, \".\"\nNel maggio 2009, la Dion viene nominata la ventesima artista pi\u00f9 venduta del decennio e la seconda artista pi\u00f9 venduta del decennio negli Stati Uniti, vendendo circa 17,57 milioni di copie dei suoi album dal 2000. Nel giugno 2009, \"Forbes\" riferisce che C\u00e9line Dion ha guadagnato $ 100 milioni nel 2008. Nel dicembre 2009, \"Pollstar\" annuncia che il T\"aking Chances Tour\" \u00e8 stato il tour da solista con pi\u00f9 guadagno del decennio e il secondo tour pi\u00f9 venduto del decennio, dietro solo ai Dave Matthews Band. C\u00e9line Dion ha incassato $ 522,2 milioni durante il decennio; gran parte della somma derivan dalla residenza quinquennale al \"Caesars Palace,\" con lo spettacolo \"A New Day...\"\nIl 17 febbraio 2010, C\u00e9line pubblica nelle sale cinematografiche un documentario sul suo \"Taking Chances Tour\", intitolato, \"\". Il documentario mostra filmati della Dion sia dietro le quinte che sul palcoscenico e anche immagini che la mostrano insieme alla sua famiglia durante il giro del mondo. Il film \u00e8 stato distribuito dalla filiale di Sony Pictures, Hot Ticket, successivamente venne pubblicato su Blu-ray e DVD, il 29 aprile 2010 in Australia e il maggio seguente, nel resto del mondo. Il DVD raggiunse il primo posto nelle classifiche di Canada, Belgio e Regno Unito e ottenne il disco d'oro in Australia e Stati Uniti, il disco di platino in Francia e due dischi di diamante in Canada. Contemporaneamente venne pubblicato il DVD/CD, \",\" sia in inglese che in francese (\"Tourn\u00e9e mondiale Taking Chances: le spectacle\").\nAlla 52\u00ba cerimonia dei Grammy Award, nel febbraio 2010, C\u00e9line Dion si unisce a Carrie Underwood, Usher, Jennifer Hudson e Smokey Robinson per eseguire la canzone \"Earth Song,\" per il tributo a Michael Jackson. In seguito al terremoto che ha colpito Haiti, C\u00e9line ha partecipato assieme a molti altri artisti al progetto di Quincy Jones, \"We Are the World 25 for Haiti\", interpretando la parte del brano originariamente interpretata da Cyndi Lauper.\nNel gennaio 2010, \"The Los Angeles Times\" ha presentato la sua lista annuale dei primi dieci maggiori guadagni dell'anno, rivelando che la Dion ha conquistato il primo posto per l'intero decennio, con $ 747,9 milioni di entrate totali dal 2000 al 2009. Il maggior vantaggio proviene dalle vendite di biglietti dei tour, per un totale di $ 522,2 milioni. Inoltre, C\u00e9line Dion \u00e8 stata nominata \"Artista del decennio\" nella sua provincia originaria del Qu\u00e9bec, in Canada, annunciata dal quotidiano di Montr\u00e9al, \"Le Journal de Qu\u00e9bec\", nel dicembre 2009. Un sondaggio online pubblico, chiese ai rispondenti di votare per chi ritenessero, meritasse il suddetto riconoscimento.\nInoltre, in un sondaggio della \"Harris Insights &amp; Analytics\" del maggio 2010, la Dion \u00e8 stata nominata, l'artista pi\u00f9 popolare negli Stati Uniti, davanti agli U2, Elvis Presley e The Beatles, considerando il sesso, le affiliazioni politiche, la regione geografica di residenza e il reddito. In particolare, la Dion era l'artista pi\u00f9 popolare nella categoria demografica femminile, nonch\u00e9 tra tutti i democratici, quelli che vivono negli Stati Uniti orientali e negli Stati Uniti meridionali, e quelli che hanno redditi tra $ 35.000 e $ 74,900.\nNel settembre 2010, C\u00e9line Dion pubblics il singolo \"Voler\", un duetto con il cantante francese Michel Sardou. La canzone fu in seguito inclusa nell'album di Sardou, \"\u00catre une femme 2010.\" Inoltre, \u00e8 stato annunciato nell'ottobre 2010 che C\u00e9line Dion ha scritto e composto una nuova canzone per il cantante canadese Marc Dupr\u00e9 dal titolo \"Entre deux mondes.\"\nIl 23 ottobre 2010, C\u00e9line Dion d\u00e0 alla luce due gemelli: Nelson ed Eddy.\n2011-2017: il ritorno a Las Vegas e la perdita del marito Ren\u00e9.\nIl 5 marzo 2011 a Las Vegas, vengono battezzati i due gemellini, solo 10 giorni prima dell'attesissimo ritorno al \"Caesars Palace\".\nIn un'intervista alla rivista \"People,\" pubblicata nel febbraio 2010, C\u00e9line Dion annunci\u00f2 che sarebbe tornata al \"Caesars Palace\" di Las Vegas per lo spettacolo, \"C\u00e9line\", una residenza, secondo contratto, di tre anni per settanta spettacoli all'anno, a partire dal 15 marzo 2011. Dichiar\u00f2: \"Lo spettacolo includer\u00e0 tutte le canzoni del mio repertorio che la gente vuole sentire e conterr\u00e0 una selezione dei classici dei film di Hollywood.\"\nPer promuovere il suo ritorno a Las Vegas, la Dion apparve a \"The Oprah Winfrey Show\" il 21 febbraio, durante l'ultima stagione del programma, segnando il record per la sua ventisettesima apparizione. Inoltre, per la sesta volta in assoluto, C\u00e9line Dion si esibisce all'83\u00aa edizione degli Academy Award, dove si esibisce nella canzone di Charlie Chaplin, \"Smile\", durante l'annuale omaggio, \"In Memoriam,\" in onore delle grandi stelle del cinema, scomparse nell'ultimo anno.\nIl 4 settembre, la cantante appare al \"MDA Labor Telethon Event\" del 2011 e attua una performance pre-registrata di \"Open Arms,\" tratto dal suo nuovo show di Las Vegas. Il 1\u00ba ottobre 2011, la rete OWN presenta in anteprima un documentario sulla vita di C\u00e9line, che descrive il periodo prima, durante e dopo la gravidanza, fino alla realizzazione del suo nuovo show di Las Vegas, intitolato \"C\u00e9line: 3 Boys and a New Show\". Il documentario diventa il secondo spettacolo pi\u00f9 votato in TV OWN Canada. A ottobre \"FlightNetwork\" conduce un sondaggio chiedendo a 780 partecipanti con quale celebrit\u00e0 preferirebbe sedersi accanto in un aereo. La Dion \u00e8 stata la pi\u00f9 votata, con il 23,7% dei voti. Inoltre, a settembre, la cantante pubblica il 14\u00baprofumo della sua collezione \"C\u00e9line Dion Parfums\", chiamata \"Signature\". Il 15 settembre, C\u00e9line Dion si esibisce al concerto gratuito del tenore di fama mondiale, Andrea Bocelli, a Central Park, a New York, duettando in \"The Prayer\". Nel 2012, si esibisce al 16\u00ba\"Festival di Jazz ande Blues Festival\" in Giamaica.\nNell'ottobre del 2012, la Sony Music Entertainment pubblica \"The Best of Celine Dion e David Foster\" in Asia. La Dion inizia a registrare nuove canzoni per i suoi prossimi album in inglese e francese tra aprile e maggio 2012. L'album in lingua francese, \"Sans attendre\", pubblicato il 2 novembre 2012, \u00e8 stato un grande successo in tutti i paesi francofoni, specialmente in Francia, anche grazie alla presenza di icone come Johnny Hallyday, Jean-Pierre Ferland ed Henri Salvador. L'album, certificato disco di diamante in Francia, \u00e8 stato il pi\u00f9 venduto dell'anno in Qu\u00e9bec.\nL'album in lingua inglese invece \u00e8 stato posticipato al 1\u00ba novembre 2013, intitolato \"Loved Me Back to Life\", attesissimo da tutti i suoi fan in tutto il mondo. Include collaborazioni con un eccezionale team di cantautori e produttori, come Ne-Yo e Stevie Wonder. Il singolo apripista, \"Loved Me Back to Life\" \u00e8 stato pubblicato il 3 settembre 2013. Nel novembre successivo la cantante intraprende il tour europeo per promuovere il disco \"Sans attendre\" esibendosi in Belgio e in Francia. \"Breakaway\", \"Incredible\" e \"Water and a Flame\" sono stati scelti come singoli successivi per la promozione dell'ultimo lavoro in lingua inglese, portando il disco al primo posto nelle classifiche iTunes in 44 paesi e raggiungendo la seconda posizione della Billboard Top 200. Il video musicale di \"Incredible\" \u00e8 stato caricato sul canale Vevo ufficiale di C\u00e9line Dion all'inizio di giugno 2014. Il 16 maggio, C\u00e9line pubblica un cofanetto di tre dischi (2CD / DVD e 2CD / Blu-ray) intitolato \"C\u00e9line Une seule fois / Live 2013\", che raggiunge la top ten delle classifiche francesi, canadesi, belghe e svizzere.\nIl 13 agosto 2014, C\u00e9line Dion annuncia il rinvio a tempo indeterminato di tutte le sue attivit\u00e0 di spettacolo, compresa la residenza di C\u00e9line a Las Vegas, e la cancellazione del suo tour in Asia, a causa del peggioramento della salute del marito, dopo essersi sottoposto alla rimozione di un tumore nel dicembre 2013. Alla fine del 2013, Ren\u00e9 nomin\u00f2 manager di C\u00e9line, Aldo Giampaolo, un veterano dello spettacolo che aveva lavorato con la leggendaria squadra di hockey del Montr\u00e9al Canadiens, con l'innovativa organizzazione del \"Cirque du Soleil\" e con l'impero mediatico del Qu\u00e9becor. Dopo aver trascorso alcuni mesi al capezzale di Ren\u00e9, il suo amato marito le chiese di volerla rivedere sul palco, cos\u00ec C\u00e9line riprese la serie di concerti al \"Caesars Palace.\" Il 20 marzo 2015, la Dion annuncia che torner\u00e0 al \"Caesars Palace\" a fine agosto 2015. Il 14 gennaio 2016, ri-annuller\u00e0 il resto delle esibizioni a causa della morte di suo marito e due giorni dopo di quella di suo fratello Daniel. Riprender\u00e0 ad esibirsi il 23 febbraio per un teatro tutto esaurito, ottenendo recensioni entusiastiche.\nNell'ottobre 2015, C\u00e9line annuncia sui social media che ha iniziato a lavorare ad un nuovo album francese, pubblicando una foto a fianco della cantante algerina Zaho. Il singolo francese di Dion, \"Encore un soir\", scritto da Jean-Jacques Goldman come omaggio a Ren\u00e9, \u00e8 stato pubblicato il 24 maggio 2016, balzando al primo posto in ogni classifica dei paesi francofoni. Il 20 maggio, pubblica una cover della canzone dei Queen, \"The Show Must Go On\", con Lindsey Stirling al violino. La Dion esegue il brano ai Billboard Music Award del 2016, il 22 maggio dove riceve il \"Billboard Icon Award\" (presentato da suo figlio, Ren\u00e9-Charles Angelil) in riconoscimento della sua carriera di oltre trent'anni.\nIl nuovo album francese della cantante, \"Encore un soir\", viene pubblicato il 26 agosto 2016, ed \u00e8 composto da quindici tracce eseguite in francese e, secondo la cantante, sono stati scelti i testi pi\u00f9 edificanti. \"Encore un soir\" ha scalato le classifiche di Francia, Canada, Belgio e Svizzera, vendendo oltre un milione e mezzo di copie ed \u00e8 stato certificato diamante in Francia, doppio platino in Canada e platino in Belgio e Svizzera.\nNel 2016 e nel 2017, la Dion ha intrapreso du tourn\u00e9e di concerti sold-out in Europa e Canada. Il 9 settembre 2016 pubblica \"Recovering\", una canzone scritta per lei da Pink dopo la morte di Ren\u00e9 Ang\u00e9lil. C\u00e9line inoltre registra \"How Does a Moment Last Forever\" per la colonna sonora del remake live action, \"La bella e la bestia\", pubblicato a marzo 2017. Il 21 luglio viene pubblicata una nuova raccolta di successi francofoni, \"Un peu de nous,\" che supera la classifica francese, ottenendo il disco d'oro.\nDopo 35 anni come artista performante e discografica, C\u00e9line Dion \u00e8 diventata una leggenda della musica popolare, una delle voci pi\u00f9 potenti e toccanti mai ascoltate. Secondo un sondaggio condotto dalla societ\u00e0 di ricerche di mercato internazionale YouGov, \u00e8 la sesta donna pi\u00f9 ammirata del pianeta. Il 3 maggio 2018 pubblica \"Ashes\" per la colonna sonora del film \"Deadpool 2\".\n2019-2020: l'album \"Courage\" e il \"Courage World Tour\".\nC\u00e9line Dion nel 2019 ha annunciato la pubblicazione di un nuovo album, \"Courage,\" dopo l'ultimo suo capolavoro francofono \"Encore un soir\" del 2016. Quest'ultimo \u00e8 diventato il dodicesimo album in lingua inglese della cantante, ed \u00e8 stato pubblicato dalla Sony Music il 15 novembre 2019. Il 3 aprile 2019, la Dion ha annunciato anche un nuovo tour, il \"Courage World Tour 2019/2020,\" che prende il nome dall'ultimo album\",\" con il suo inizio a Qu\u00e9bec City, in Canada, il 18 settembre 2019. \u00c8 il suo primo tour nordamericano dopo pi\u00f9 di 10 anni. L\u2019artista ha spiegato che il titolo si riferisce alla capacit\u00e0 di tenere duro e affrontare le difficolt\u00e0 della vita, riferendosi chiaramente alla sua esperienza personale. C\u00e9line, infatti, nel 2016 ha perso il marito Ren\u00e9 Ang\u00e9lil, con cui era sposata da vent'anni, e pochi giorni dopo anche il fratello. Rapportarsi con una lunga malattia incurabile, le ha dato la forza di andare avanti: \u201cTutti noi attraversiamo molte situazioni nel corso della vita. Io credo di averne viste tante. Ma la vita mi ha dato gli strumenti per trovare il coraggio necessario ad affrontarle\u201d.\nDopo aver spiegato che con il suo nuovo lavoro avrebbe esplorato musicalmente nuovi generi (ma ha scherzato affermando che non si stava dando all\u2019heavy metal), la cantante ha detto che la sua pi\u00f9 grande difficolt\u00e0 \u00e8 stata scegliere quali canzoni inserire nell'album, visto che ne aveva circa 48 e l\u2019etichetta ne voleva solo 12. Ha poi detto: \u201cSar\u00f2 la C\u00e9line che conoscete, C\u00e9line a 51 anni, la C\u00e9line con i produttori e autori con cui ha sempre lavorato e con nuovi anche. Il sound sar\u00e0 un po\u2019 diverso e la musica cambier\u00e0 ma sar\u00f2 sempre chi sono\u201d.\nLa Dion ha annunciato il tour anche in un video intitolato \"Ciao for now Las Vegas\", pubblicato il 4 aprile 2019 sul canale ufficiale di YouTube della cantante. Il 5 aprile 2019, su \"Jimmy Kimmel Live!\", C\u00e9line ha promosso il suo tour imminente, ha cantato poche righe dalla canzone \"Courage\", ha eseguito \"Ashes,\" \"My Heart Will Go On\" e \"I'm Alive.\"\nIl 7 giugno 2019, la Dion ha debuttato, nel suo residency show di Las Vegas, la canzone \"Flying On My Own\", il primo singolo, tratto dall'album, che \u00e8 stato rilasciato il 28 giugno. Il filmato della performance \u00e8 stato pubblicato il giorno dopo sul canale ufficiale YouTube dell'artista (8 giugno), mentre il video con il testo della canzone \u00e8 stato pubblicato il 28 giugno. Con la presentazione del suo nuovo singolo, C\u00e9line ha terminato la sua residency show di Las Vegas dopo ben 16 anni.\n2020-2021: le performances da casa, i venticinquesimi anniversari di \"D'Eux\" e \"Falling Into You\", il Resort a Las Vegas e il Dottorato Onorario.\nCausa COVID-19, tutte le date del \"Courage World Tour\" sono state rinviate.\nIn occasione del 25\u00ba anniversario dell'album francese \"D'Eux\", sono stati pubblicati, sul canale Youtube ufficiale della cantante, alcuni video live tratti dal \"Live \u00e0 Paris.\"\n\u00c8 ricorso anche il decimo anniversario della pubblicazione del DVD del con la pubblicazione, sul canale Youtube ufficiale, dei video tratti dal DVD.\nIl 18 aprile 2020, durante il \"One World: Together At Home,\" C\u00e9line Dion, da casa, si \u00e8 esibita in \"The Prayer\", insieme ad altri artisti quali Andrea Bocelli, Lady Gaga, John Legend e il pianista Lang Lang.\nNel maggio dello stesso anno, insieme ad artisti francofoni come Lara Fabian, Jean-Pierre Ferland, Ginette Reno e tanti altri, si esibisce in \"Une chance qu'on s'a\".\nIl 26 novembre 2020 prende parte al \"Nurse Heroes Live!\" cantando \"Smile\" con Andrea Bocelli, Stevie Wonder, Carole King, Gloria Estefan, Josh Groban, David Foster e altri.\nIl 2021 \u00e8 l'anno che segna il 25\u00ba anniversario dell'iconico album \"Falling Into You\". Per l'occasione, sono stati rimasterizzati i video ufficiali di \"All By Myself\", \"It's All Coming Back To Me Now\", \"Falling Into You\" e \"Sola otra vez\" e sono stati pubblicati alcuni video inediti.\nIl 22 aprile 2021, insieme a Katy Perry, Carrie Underwood, Luke Bryan, Ti\u00ebsto e Zedd, annuncia la sua nuova residency a Las Vegas nel nuovo Resort, inaugurato il 24 giugno. Successivamente, il 12 maggio 2021, annuncia che la sua residency sarebbe iniziata il 5 novembre e avrebbe contato 10 date.\nNel maggio 2021, a 3 anni esatti dalla pubblicazione del singolo \"Ashes\", il video ufficiale di quest'ultimo raggiunge 100 milioni di visualizzazioni.\nL'8 maggio 2021 riceve il Dottorato Onorario dal \"Berklee College of Music.\"\nIl 19 ottobre 2021, tramite un messaggio sui social, annuncia la sua impossibilit\u00e0 a partecipare alla nuova residency a causa di problemi di salute.\nVita privata.\nC\u00e9line Dion risiede a Henderson, in Nevada. C\u00e9line ha incontrato Ren\u00e9 Ang\u00e9lil nel 1980, quando lei aveva 12 anni e lui 38, dopo che suo fratello, Michel Dondalinger Dion, gli aveva mandato una registrazione dimostrativa di \"Ce n'\u00e9tait qu'un r\u00eave\". Hanno iniziato una relazione nel 1987 e si sono fidanzati nel 1991. Si sono sposati il 17 dicembre 1994, nella Basilica di Notre-Dame a Montr\u00e9al, nel Quebec. Il 5 gennaio 2000, Dion e Ang\u00e9lil hanno rinnovato i loro voti nuziali a Las Vegas.\nNel maggio 2000, la Dion ha avuto due piccole operazioni per la fertilit\u00e0, in una clinica di New York, per migliorare le sue possibilit\u00e0 di concepimento, dopo aver deciso di utilizzare la fecondazione in vitro a causa di anni di falliti tentativi di concepire. Il loro primo figlio, Ren\u00e9-Charles Angelil, \u00e8 nato il 25 gennaio 2001. Nel maggio 2010, Ang\u00e9lil annunci\u00f2 che C\u00e9line era incinta di 14 settimane di due gemelli dopo un trattamento di fecondazione in vitro. Il 23 ottobre 2010 C\u00e9line Dion diede alla luce due gemelli tramite parto cesareo. I gemelli si chiamano Eddy, come il cantautore francese preferito della Dion, Eddy Marnay, che aveva anche prodotto i primi cinque album di Dion, e Nelson, come l'ex presidente sudafricano Nelson Mandela.\nIl 14 gennaio 2016 Ren\u00e9 Ang\u00e9lil muore a causa di complicazioni di un tumore alla gola, contro cui lottava dal 1998, anno in cui gli fu diagnosticato. Due giorni dopo, il fratello di C\u00e9line Dion, Daniel Dion, ottavo figlio di Th\u00e9r\u00e8se e di Adh\u00e9mar Dion, muore all'et\u00e0 di 59 anni, anche lui a causa di un cancro che l'aveva colpito alla gola, alla lingua ed al cervello.\nStile e impatto artistico.\nInfluenze.\nC\u00e9line Dion cita come suoi idoli artisti senza tempo come Aretha Franklin, Charles Aznavour, Michael Jackson, Carole King, Anne Murray, Barbra Streisand e i Bee Gees, con i quali collaborer\u00e0 durante la sua carriera artistica. La sua musica \u00e8 stata influenzata da numerosi generi, tra cui pop, rock, gospel, R&amp;B e soul. I suoi testi si concentrano su temi di povert\u00e0, fame nel mondo e spiritualit\u00e0, con un'enfasi sull'amore e sul romanticismo. Dopo la nascita del suo primogenito, il suo lavoro si focalizz\u00f2 sempre pi\u00f9 sull'amore materno.\nStile musicale.\nC\u00e9line Dion ha ricevuto recensioni considerevoli dalla critica, che afferma che la sua musica spesso si ritira dietro le convenzioni pop e soul, ed \u00e8 caratterizzata da un eccessivo sentimentalismo. Secondo Keith Harris della rivista \"Rolling Stone\", \"il sentimentalismo [di Dion] \u00e8 pomposo e provocatorio piuttosto che modesto e riservato... [lei] sta alla fine della catena di devoluzione drastica che va da Aretha-Whitney-Mariah. Un'aberrazione, la Dion \u00e8 il simbolo di una certa tipologia di sensibilit\u00e0 pop\". I lavori francofoni della Dion, al contrario, tendono ad essere pi\u00f9 profondi e pi\u00f9 vari delle sue pubblicazioni in inglese, e conseguentemente hanno ottenuto maggiore credibilit\u00e0.\nI critici hanno affermato che il coinvolgimento di C\u00e9line Dion, nell'aspetto produttivo della sua musica, \u00e8 fondamentalmente carente, il che il suo lavoro risulta eccessivamente prodotto e impersonale. Tuttavia, provenendo da una famiglia in cui tutti i suoi fratelli erano musicisti, si dilettava nell'imparare a suonare strumenti come il piano e la chitarra, e si esercitava con una Fender Stratocaster durante le sessioni di registrazione del suo album, \"Falling Into You\".\nOccasionalmente, la Dion ha contribuito alla scrittura di una manciata di sue canzoni inglesi e francesi, oltre a scrivere alcune canzoni per altri artisti come Marc Dupre. Inoltre, man mano che la sua carriera progrediva, si ritrov\u00f2 a occuparsi della produzione dei suoi album. Nel suo primo album in inglese, registrato prima di avere una ferma padronanza della lingua, C\u00e9line ha espresso disapprovazione, che avrebbe potuto essere evitata se avesse assunto un input pi\u00f9 creativo. Quando pubblic\u00f2 il suo secondo album inglese, \"C\u00e9line Dion\", la cantante aveva assunto un maggiore controllo sul processo di produzione e registrazione, sperando di dissipare le precedenti critiche. Dichiar\u00f2: \"Nel secondo album ho detto, 'Bene, ho la scelta di avere paura un'altra volta e di non essere felice al 100%, o di non avere paura e di far parte di questo album.' Questo \u00e8 il mio album.\" Oltre ai suoi contributi ad alcuni dei suoi primi album francesi, la Dion scrisse alcune delle canzoni di \"Let's Talk About Love\" (1997) e di \"These Are Special Times\" (1998).\nC\u00e9line Dion \u00e8 spesso oggetto di ridicolo dei media e della parodia ed \u00e8 frequentemente impersonata in spettacoli come \"MADtv\", \"Saturday Night Live\", \"South Park\", \"Royal Canadian Air Farce\" e \"This Hour Has 22 Minutes,\" per il suo forte accento e gesticolazioni sul palco. Tuttavia, la Dion ha dichiarato di non essere influenzata dai commenti, ed \u00e8 lusingata dal fatto che le persone prendano il tempo necessario per imitarla. Ha anche invitato Ana Gasteyer, che imita la cantante su \"SNL\", per apparire sul palco durante una delle sue esibizioni a New York. Mentre \u00e8 raramente politicamente schietta, nel 2005 dopo il disastro dell'uragano Katrina, C\u00e9line \u00e8 apparsa su Larry King Live e ha criticato in lacrime la lenta risposta del governo degli Stati Uniti nell'aiutare le vittime dell'uragano: \"C'\u00e8 ancora gente che aspetta di essere salvata. Non \u00e8 accettabile... come pu\u00f2 essere cos\u00ec facile inviare aerei in un altro paese per uccidere tutti in un secondo e distruggere vite. Dobbiamo servire il nostro paese \". Dopo il suo colloquio, dichiar\u00f2:\" Quando faccio interviste a Larry King o ai grandi programmi televisivi del genere, ti mettono sul punto, il che \u00e8 molto difficile, di dire la tua opinione, ma sono una cantante, non sono un politico.\"\nVoce e timbro.\nLa voce di C\u00e9line Dion \u00e8 spesso considerata una delle voci pi\u00f9 potenti e interessanti della musica pop. Secondo Linda Lister in \"Divafication: The Deification of Modern Female Pop Stars\", \u00e8 stata descritta come una \"Regina del Pop\" regnante, per la sua influenza sull'industria discografica negli anni '90, insieme ad altre intrattenitrici femminili, tra cui Whitney Houston e Mariah Carey. Nelle \"22 Greatest Voices in Music\" di \"Blender Magazine\" e MTV, \u00e8 stata classificata al nono posto (sesto per una donna), ed \u00e8 stata classificata, anche nella lista di \"Cover Magazine\", al quarto posto dei \"100 migliori cantanti pop\". La Dion viene spesso paragonata a Mariah Carey e Whitney Houston per il suo stile vocale e al suo idolo, Barbra Streisand, per la sua voce.\nC\u00e9line possiede un intervallo di tre ottave, da B2 a E\u266d6. La Dion una volta dichiar\u00f2 di essere una mezzosoprano. Tuttavia, i tentativi di adattare i tipi di voce classica ad altre forme di canto hanno incontrato controversie. Senza fare una classificazione, il maestro Kent Nagano, al riguardo fece un'osservazione, dichiarando:\"Tutto quello che hai appena cantato era un soprano lirico pieno\", dopo che C\u00e9line fece un'audizione con due assoli di Carmen e volendo sapere se la cantante poteva cantare l'opera. Il suo timbro \u00e8 stato descritto come \"sottile, leggermente nasale\" con un registro un \"poco roco\" e con \"note alte simili a campane di vetro\".\nC\u00e9line Dion viene spesso elogiata per il suo virtuosismo tecnico. Jim Santella di \"The Buffalo News\" scrive, \"Come un pugno di ferro in un guanto di velluto, la potenza della voce di C\u00e9line Dion \u00e8 ammantata di un vibrato di seta che tradisce l'intensit\u00e0 del suo impegno vocale.\" Jeff Miers, anche di \"The Buffalo News\", dice di Dion:\"La sua voce cantata \u00e8 assolutamente extra-umana. Lei raggiunge le note a voce intera, con un vibrato controllato e un'incredibile concezione del tono, come se stesse spaccando una spiga di grano\". Stephen Holden del \"New York Times\" afferma che la Dion ha \"un arsenale di abilit\u00e0 tecniche di buona scala, pu\u00f2 fornire melodie complicate, produrre prese vocali espressive e sostenere note lunghe senza il minimo tremolio di intonazione e, come i suoi duetti... hanno dimostrato, \u00e8 un'armoniosa voce sicura.\" In un'intervista rilasciata a \"Lib\u00e9ration\", Jean-Jacques Goldman nota che \"non ha problemi di accuratezza o di tempo\". Secondo Kent Nagano, maestro della Munich Symphony Orchestra, C\u00e9line Dion \u00e8 \"una musicista che ha un buon orecchio, una raffinatezza e un livello di perfezione invidiabile\". Afferma Charles Alexander del \"Time\":\"La sua voce scivola senza sforzo da sussurri profondi a note acute e morte, una dolce sirena che unisce forza e grazia.\"\nNel suo repertorio francese, la Dion adorna le sue voci con pi\u00f9 sfumature ed espressivit\u00e0, con l'intensit\u00e0 emotiva \"pi\u00f9 tenera e intima\". Inoltre, Luc Plamondon, un cantautore francese che ha lavorato a stretto contatto con C\u00e9line, sostiene che ci sono tre \"chanteuses\" (stilisticamente) usati dalla cantante: il quebecchese, il francese e l'americano. Il suo album omonimo \u00e8 stato promosso con lo slogan \"Ricorda il nome perch\u00e9 non dimenticherai mai la voce\".\nC\u00e9line Dion \u00e8 considerata una delle vocalist pi\u00f9 importanti del panorama musicale mondiale. Secondo quanto scritto da Linda Lister in \"Divafication: The Deification of Modern Female Pop Stars\", la Dion \u00e8 la \"regina del pop\" per la sua importanza nell'industria discografica negli anni Novanta, paragonabile a quella di Whitney Houston e Mariah Carey. In una classifica delle \"22 Greatest Voices in Music\" di \"Blender Magazine\" e MTV, la Dion si piazz\u00f2 nona (sesta tra le donne), e risult\u00f2 quarta nella classifica di \"Cove\" \"The 100 Outstanding Pop Vocalists.\" C\u00e9line Dion \u00e8 stata spesso paragonata a Mariah Carey e Whitney Houston per il suo stile di canto, nonch\u00e9 al suo idolo, Barbra Streisand.\nImpatto artistico.\nC\u00e9line Dion \u00e8 considerata una delle cantanti pi\u00f9 influenti della musica pop. La sua musica e il suo stile vocale, accanto a quello di Mariah Carey e Whitney Houston, sono stati utilizzati come modello da seguire da parte della maggior parte delle vocalist pop moderne. A queste tre cantanti \u00e8 stato attribuito il merito di aver rilanciato le \"power ballad\" e, cos\u00ec facendo, di rimodellare il formato radiofonico contemporaneo per adulti, rendendolo uno dei formati pi\u00f9 popolari degli anni '90 e dei primi anni 2000. Secondo il produttore, musicista ed ex giudice di \"American Idol,\" Randy Jackson, C\u00e9line Dion, Mariah Carey e Whitney Houston sono le voci dell'era moderna. Il critico Carl Wilson nota che \"la fama e l'influenza di C\u00e9line Dion sono anche rinnovate ed espresse regolarmente in questi giorni da \"American Idol\", il pi\u00f9 grande fenomeno musicale di massa dell'ultimo decennio, in cui C\u00e9line si \u00e8 solidamente affermata nel pantheon di cantanti per i giovani che la emulano\". Molti concorrenti di \"talent-show,\" sorti al volgere del nuovo millennio, spesso emulano la Dion, la Houston e la Carey e le citano come idoli.\nMolti artisti hanno menzionato C\u00e9line Dion come una delle influenze principali o come uno dei loro cantanti preferiti tra cui: Ava Max, Britney Spears, Rihanna, Rita Ora, Christina Aguilera, Frank Ocean, Adele, Josh Groban, Delta Goodrem, Jordin Sparks, Charice, Leona Lewis, Jessie J, JoJo, Lea Michele, Jennifer Hudson, Ariana Grande, Regine Velasquez, Taylor Swift, Vanessa Hudgens, The Canadian Tenors, Faith Hill, Katy Perry, Sevyn Streeter e Kelly Clarkson tra molti altri. La cantante country Martina McBride \u00e8 largamente annunciata dalla stampa, come la \"C\u00e9line Dion della musica country\".\nNumerosi artisti hanno anche elogiato la voce della Dion, le sue abilit\u00e0 canore ed espresso interesse per lavorare con lei, tra cui Pl\u00e1cido Domingo, Beyonc\u00e9, Carlos Santana, Elton John, OneRepublic,Coldplay, Sharon Osbourne, Nicole Scherzinger, Ne-Yo, Carole King, Barbra Streisand, Luciano Pavarotti, Bee Gees, Sir George Martin, Justin Bieber, Jean-Jacques Goldman, e Cher.\nSecondo Timbaland, \"C\u00e9line ha una voce cos\u00ec bella e affascinante, \u00e8 cos\u00ec talentuosa, penso che potremmo creare qualcosa che sia un classico come lo \u00e8 gi\u00e0\". Josh Groban ha osservato: \"\u00c8 una centrale elettrica, in questo momento in cui le voci sempre pi\u00f9 piccole, prodotte in studio, vengono ricompensate... ha questo straordinario strumento\". \"C\u00e9line \u00e8 la miglior cantante, di gran lunga, della sua generazione\" secondo Diane Warren, un'opinione condivisa da Quincy Jones, Tommy Mottola e David Foster. Inoltre, Shania Twain e Jennifer Lopez hanno elogiato la dinamica presenza scenica di C\u00e9line Dion commentando ad \"American Idol\": \"C\u00e9line sale sul palco, possiede il palco, corre su tutto il palco, ferma quel palco.\"\nA livello culturale, la Dion \u00e8 accreditata per aver introdotto la musica francofona in paesi anglofoni e non, di tutto il mondo. I suoi album \"D'eux\" e \"S'il suffisait d'aimer\" rimangono gli album francofoni pi\u00f9 venduti della storia ottenendo un successo senza precedenti nei mercati non francofoni come Regno Unito, Polonia, Paesi Bassi, Portogallo, Grecia, Austria, Giappone e Nuova Zelanda. Secondo la RFI Musique, C\u00e9line Dion \"ha fatto la sua parte per la musica francese nel corso degli anni, assicurando il successo delle canzoni francesi che probabilmente non sarebbero mai andate oltre i confini francofoni senza di lei... Senza C\u00e9line, le vendite dei dischi francesi sarebbero drasticamente inferiori!\". Nel 2008, la Dion ha ricevuto la Legione d'Onore dal presidente francese, Nicolas Sarkozy. Sarkozy ha elogiato C\u00e9line e ha dichiarato: \"La Francia ti ringrazia perch\u00e9 il tuo talento e il tuo successo hanno contribuito all'influenza della lingua francese fuori dai nostri confini\".\nA C\u00e8line Dion \u00e8 stato anche attribuito il merito sia di aver rivitalizzato, sia di aver rivoluzionato la scena dell'intrattenimento di Las Vegas, con i giganteschi successi dei suoi spettacoli. Riusc\u00ec a rilanciare la sua \"presenza fissa\" a Las Vegas come un percorso da seguire, uno stimolo per gli altri artisti di andare in tour, lasciando che i fan venissero da loro. Nel corso degli anni, altre icone affermate come Elton John, Bette Midler, Rod Stewart, Cher e Shania Twain hanno seguito l'esempio della cantante quebecchese. Secondo Gary Bongiovanni, presidente e caporedattore di \"Pollstar,\" \"C\u00e9line ha ridefinito ci\u00f2 che gli artisti possono fare a Las Vegas, contribuendo a renderla, senza dubbio, la citt\u00e0 di intrattenimento con le maggiori presenze di artisti del mondo.\" Nel 2013 anche la popstar Britney Spears, molto pi\u00f9 giovane di C\u00e9line, aveva annunciato una spettacolo fisso a Las Vegas, consolidando ulteriormente l'estensione dell'influenza della Dion sulla capitale dell'intrattenimento. Kurt Melien, vicepresidente dell'intrattenimento del \"Caesars Palace,\" ha dichiarato: \"C\u00e9line era una pioniera senza dubbio... Vent'anni fa, non avremmo mai potuto avere Britney Spears a Las Vegas. Le star come lei non avrebbero mai considerato di esibirsi in questa citt\u00e0 se C\u00e9line non avesse aperto la strada. Ha cambiato il volto della moderna Vegas.\" Per quanto riguarda il suo impatto finanziario su Las Vegas, Stephen Brown, direttore del \"Center for Business and Economic Research\" di Las Vegas, ha commentato: \"La gente verr\u00e0 in citt\u00e0 solo per lei e spenderanno soldi e di conseguenza avr\u00e0 un impatto enorme sull'economia\", aggiungendo poi \"Pi\u00f9 grande di Elvis, Sinatra e Liberace messi insieme\" \"Le stime indicano che lo spettacolo di C\u00e9line Dion creer\u00e0 fino a 7.000 posti di lavoro indiretti e circa 114 milioni di dollari di nuove attivit\u00e0 economiche in ognuno dei tre anni per i quali \u00e8 stata assunta.\"\nRiconoscimenti.\nNel corso della sua lunga carriera, C\u00e9line Dion ha ricevuto numerosi premi in riconoscimento della sua musica e del suo successo. La cantante \u00e8 stata ampiamente riconosciuta in tutto il mondo e ha ricevuto vari premi, tra cui dodici World Music Award, cinque Grammy Award, sette Billboard Music Award, sette American Music Award, venti Juno Award, quarantatr\u00e9 F\u00e9lix Awars e molti altri.\nNel 1982 riceve i suoi primi riconoscimenti musicali, in Giappone, dove viene riconosciuta come Miglior artista dell'anno dalla Yamaha Symphony Orchestra Award, al Yamaha World Song Festival, dove riceve anche una Gold Medal per la miglior canzone, \"Tellement j'ai d'amour pour toi.\"\nUn anno dopo comincia a ricevere i suoi primi riconoscimenti del suo paese nativo. Ai F\u00e9lix Award fa il pieno di premi, nelle categorie: Miglior Artista Rivelazione dell'Anno; Album Pop dell'anno con \"Tellement j'ai d'amour pour toi,;\" Artista del Quebec che ha ottenuto il maggior successo al di fuori della provincia del Quebec e Miglior Cantante Femminile dell'Anno. Dopo altri 11 F\u00e9lix Award, ricevuti per i suoi successivi successi, tra il 1984 e il 1988, vince nell'88, il 32\u00ba Eurovision Song Contest, rappresentando la Svizzera con la canzone, \"Ne partez pas sans moi\".\nNel 1991 riceve i suoi primi Juno Award, i pi\u00f9 importanti premi musicali del Canada. Il 1992 \u00e8 un anno molto importante, grazie al successo ottenuto negli Stati Uniti e nel resto del mondo grazie ai suoi primi album in lingua inglese, vince una serie di premi importantissimi come il World Music Award, a Monte Carlo, come Artista Femminile Canadese dell'Anno pi\u00f9 venduta al mondo. Il duetto con Peabo Bryson nella canzone del film \"La bella e la bestia\", \"Beauty and the Beast\", porta a far vincere agli autori della canzone un Golden Globe e un Oscar per Miglior Canzone scritta per un film o serie televisiva. Un anno dopo per questo successo C\u00e9line sar\u00e0 nominata ai Recording Academy in quattro categorie tra cui vincer\u00e0 un Grammy per la Miglior Performance Pop vocale da parte di un Duo o Gruppo. e vincer\u00e0 il suo primo Billboard Music Award.\nTra il 1994 e il 1996 ricever\u00e0 altri riconoscimenti musicali a livello internazionale affermandosi come una delle migliori interpreti nella scena musicale dei paesi francofoni, anglofoni e nel resto del mondo. Con l'album \"Falling Into You\", C\u00e9line Dion sar\u00e0 premiata, a Monte Carlo, con tre World Music Award come Artista Pop dell'anno pi\u00f9 venduto al mondo, Miglior Artista dell'anno pi\u00f9 venduto al mondo, Artista di registrazione canadese pi\u00f9 venduto al mondo. In Canada ricever\u00e0 cinque F\u00e9lix Award nelle categorie: Miglior Album dell'Anno pi\u00f9 venduto (\"Live \u00e0 Paris\"), Miglior Album Pop Rock dell'Anno (\"Live \u00e0 Paris\"), Artista canadese di maggior successo fuori dal Quebec, Artista del Quebec con maggior successo in una lingua diversa dal francese e Miglior Cantante Femminile dell'Anno. Negli Stati Uniti otter\u00e0 due Grammy Aaward per \"Falling Into You,\" nelle categorie Album dell'Anno e Miglior Albu Pop dell'Anno oltre a far vincere a Diane Warren, autrice di \"Because You Loved Me,\" il Grammy per la Miglior Canzone scritta per un film o serie televisiva.\nIl '98 sar\u00e0 l'anno di \"Titanic\" e del successo di \"My Heart Will Go On\", canzone simbolo della Dion. Con il successo sia del singolo che dell'album \"Let's Talk About Love\", C\u00e9line sar\u00e0 premiata in ogni angolo del mondo cominciando negli USA dove ricever\u00e0 il suo primo American Music Award come Miglior Artista Femminile di genere Pop/Rock. Un Golden Globe e un Academy Aaward saranno vinti dagli autori di \"My Heart Will Go On,\" nella categoria Miglior Canzone scritta per un film o serie televisiva. Vincer\u00e0 anche ai VH1 Viewers Vote Award come Miglior Artista Femminile, Diva dell'Anno e Artista dell'Anno. Ai Billboard Music Award 1998, C\u00e9line Dion sar\u00e0 una dei pochi artisti ad essere multi premiata, vincendo in 4 categorie mentre in Giappone. L\u00ec ricever\u00e0 un Japan Record Award e due Japan Grand Prix.\nC\u00e9line ricever\u00e0 nel 1999 altri premi come due Grammy Award, tre American Music Award, cinque Juno Award, due Felix Award, tre Japan Gold Disc Award e un World Music Award. Nello stesso anno, C\u00e9line Dion riceve una stella nella \"Walk of Fame\" del Canada e viene inserita nella \"Canadian Broadcast Hall of Fame\".\nDurante il decennio dei primi del 2000 sar\u00e0 premiata diverse volte negli Stati Uniti, in Canada, in Francia, in Germania, in Giappone e in tanti altri paesi stranieri. Nel 2004 avr\u00e0 una stella sulla \"Hollywood Walk of Fame\" e nel 2016 sar\u00e0 onorata con il prestigioso Icon Award, ai Billboard Music Award.\nNel maggio 2003, si \u00e8 classificata alla numero 10 nella lista di VH1 delle \"50 donne pi\u00f9 grandi dell'era dei video\". Si \u00e8 classificata al 64\u00ba posto nella lista delle \"200 icone della cultura pop pi\u00f9 grandi di tutti i tempi\". \"Falling Into You\" \u00e8 nella lista dei Rock and Roll Hall of Fame's Definitive 200.\n\"My Heart Will Go On\" \u00e8 stata inclusa nella lista delle \"Canzoni del Secolo\", dalla \"Recording Industry Association of America\" e dalla \"National Endowment for the Arts\". Nel 2007, la Dion \u00e8 stata classificata da \"Forbes\" come la quinta donna pi\u00f9 ricca nel mondo dell'intrattenimento con un patrimonio netto stimato di 250 milioni di dollari statunitensi, anche se la classifica ometteva le celebrit\u00e0 non lavoratrici o in pensione. Nell'agosto 2008, in Canada riceve un Dottorato onorario in musica dall'Universit\u00e9 Laval di Quebec City e viene nominata Compagno dell'Ordine del Canada in riconoscimento della sua influenza sulla musica mondiale. Nello stesso anno \u00e8 stata inserita nella \"Walk of Fame\" in Polonia.\nNell'ottobre 2010, C\u00e9line \u00e8 stata nominata \"Goodwill Ambassador\", un programma creato dall'ONU nel 1999, condividendo questo riconoscimento con la vincitrice dell'Oscar, Susan Sarandon. La Dion ha anche ricevuto diverse decorazioni statali. Nel 2004 \u00e8 stata insignita della \"Society of Singers Lifetime Achievement Award.\"\nAltre attivit\u00e0.\nImprese.\n\"Les Productions Feeling Inc.\", nota anche come \"Feeling Inc.\" o \"Just Feeling\", \u00e8 una societ\u00e0 di gestione artistica con sede a Laval, Qu\u00e9bec, Canada, e di propriet\u00e0 di C\u00e9line Dion e di suo marito e manager, Rene Angelil. La Dion \u00e8 anche la fondatrice della catena alimentare dei ristoranti \"Nickels\". C\u00e9line e suo marito possiedono anche il \"Mirage Golf Club\" e il ristorante \"Schwartz\". In collaborazione con Andre Agassi, Steffi Graf e Shaquille O'Neal, C\u00e9line ha aperto un noto night club chiamato \"Pure\", situato al \"Caesars Palace\" di Las Vegas.\nLa Dion \u00e8 diventata un'imprenditrice con la creazione del suo ristorante in franchising, \"Nickels\" nel 1990. Da allora ha ceduto i suoi interessi della catena e non \u00e8 pi\u00f9 affiliata ad essa dal 1997. Nel 2003, C\u00e8line firm\u00f2 un contratto con Coty, Inc. per metter in commercio il \"C\u00e9line Dion Parfums\". La sua ultima fragranza, \"Signature\", \u00e8 stata pubblicata nel settembre 2011 con una campagna pubblicitaria dell'agenzia newyorkese \"Kraftworks NYC\". Sin dalla sua fondazione, \"C\u00e9line Dion Parfums\" ha incassato oltre $ 850 milioni di vendite al dettaglio. Nell'ottobre 2004, Air Canada assunse Dion come figura della sua campagna promozionale per svelare nuovi prodotti di servizio e una livrea aggiornata. \"You and I\", il singolo di C\u00e9line Dion, fu scritta dai dirigenti pubblicitari della Air Canada.\nFilantropia.\nC\u00e9line Dion ha sostenuto attivamente molte associazioni benefiche, in tutto il mondo. Ha promosso la Canadian Cystic Fibrosis Foundation (CCFF) dal 1982 ed \u00e8 diventata la National Celebrity Patron della fondazione nel 1993. Ha un attaccamento emotivo alla fondazione; sua nipote Karine mor\u00ec di fibrosi cistica all'et\u00e0 di sedici anni, tra le braccia di C\u00e9line. Nel 2003, si \u00e8 unita a un certo numero di altre celebrit\u00e0, atleti e politici, tra cui Josh Groban e Yolanda Adams per sostenere \"World Children's Day\", una raccolta globale di fondi sponsorizzata da McDonald's. Lo sforzo ha raccolto denaro da oltre 100 nazioni e ha beneficiato di orfanotrofi e organizzazioni sanitarie per bambini. Inoltre,C\u00e9line \u00e8 stata una importante sostenitrice della Fondazione T.J. Martell, del Diana Princess of Wales Memorial Fund e molte campagne sanitarie ed educative. Dopo la catastrofe causata dall'uragano Katrina, la Dion don\u00f2 1 milione di dollari alle vittime della tempesta e successivamente organizz\u00f2 un evento di raccolta fondi per le vittime dello tsunami asiatico del 2004, raccogliendo oltre 1 milione di dollari. Dopo il terremoto del Sichuan del 2008, C\u00e9line Dion don\u00f2 $ 100.000 al China Children &amp; Teenagers' Fund e ha inviato una lettera che mostrava la sua consolazione e il suo sostegno. Dal 2004, \u00e8 coinvolta, insieme al marito Ren\u00e9 Angelil, con la comunit\u00e0 gay del Qu\u00e9bec, sostenendo la pubblicazione di materiali per la prevenzione della salute e dell'HIV nel Gay Globe Magazine, di propriet\u00e0 del giornalista Roger-Luc Chayer."}
{"id": "2524724", "revid": "113692663", "url": "https://it.wikipedia.org/wiki?curid=2524724", "title": "Hannibal Sehested", "text": "Nato nel castello di Kuressaare nell'isola baltica di Saaremaa, ricevette una adeguata e raffinata educazione all'estero per fare ritorno in Danimarca nel 1632 alla corte del sovrano danese Cristiano IV, da cui ebbe in moglie la figlia, la Contessa Cristina di Schleswig che spos\u00f2 il 6 novembre 1642. La sua prima esperienza politica fu la discussione di un trattato con il Consigliere svedese Axel Oxenstierna presso Wismar, il cui vero intento era di discutere la possibilit\u00e0 di una unione matrimoniale tra la figlia di Gustavo Adolfo, la principessa Cristina di Svezia, e il figlio di Cristiano IV, ed il figlio Federico.\nNel 1640 entr\u00f2 a far parte del Consiglio privato di Danimarca (in danese \"Rigsr\u00e5d\") e venne avviato alla carriera diplomatica per la quale mostr\u00f2 di essere particolarmente portato. Dopo aver portato con successo una missione diplomatica in Spagna tra il 1640 ed il 1641, nonostante avesse manifestato il desiderio di ottenere la carica di Ministro degli Esteri per conto della corona danese, gli venne affidato su volere e proposta di Cristiano IV il delicato incarico di \"vicer\u00e9\" o \"governatore\" nel regno di Norvegia nel 1642."}
{"id": "2524727", "revid": "834", "url": "https://it.wikipedia.org/wiki?curid=2524727", "title": "Gringo (Sabrina Salerno)", "text": "Gringo \u00e8 un singolo della cantante italiana Sabrina Salerno.\nIl brano.\n\"Gringo\" non fa parte di nessun album della cantante, ma \u00e8 stato pubblicato in tutta Europa rivelandosi un buon successo. Fuori dall'Italia, la pubblicazione \u00e8 stata affidata alla BMG. Il brano \u00e8 stato incluso nella colonna sonora di \"Fratelli d'Italia\", film in cui ha recitato Sabrina stessa, nei titoli di testa e di coda. La canzone \u00e8 stata inoltre inserita nella compilation del Festivalbar 1989."}
{"id": "2524734", "revid": "1632387", "url": "https://it.wikipedia.org/wiki?curid=2524734", "title": "Yeah Yeah (Sabrina Salerno)", "text": "Yeah Yeah \u00e8 un singolo della cantante italiana Sabrina Salerno, incluso nel suo terzo album \"Over the Pop\".\nIl brano.\nIl singolo \u00e8 stato pubblicato nel marzo 1990 ed \u00e8 stato un buon successo estivo di quella stagione, soprattutto nelle versioni remix. Con questo brano, la cantante passa dalle tipiche sonorit\u00e0 disco anni ottanta a sonorit\u00e0 pi\u00f9 dance pop al passo con i tempi, e si presenta anche al Festivalbar 1990."}
{"id": "2524737", "revid": "1543377", "url": "https://it.wikipedia.org/wiki?curid=2524737", "title": "Distretto di Andijan", "text": "Il distretto di Andijan (usbeco Andijon) \u00e8 uno dei 14 distretti della Regione di Andijan, in Uzbekistan con 2.216.500 abitanti (dato 2002). \nIl capoluogo \u00e8 Kuyganyar.\nSuddivisione amministrativa.\nIl distretto \u00e8 suddiviso in 1 citt\u00e0 (il capoluogo Kuyganyar) e nove comuni, a loro volta formati da 54 localit\u00e0:"}
{"id": "2524738", "revid": "916580", "url": "https://it.wikipedia.org/wiki?curid=2524738", "title": "Endurance equestre", "text": "L'Endurance (denominato, in italiano, Resistenza) \u00e8 uno degli sport equestri di maggior diffusione al mondo. Le competizioni consistono in corse di resistenza su percorsi di varia natura ed un chilometraggio che varia dai 30 ai 160\u00a0km a seconda delle categorie. I cavalli pi\u00f9 indicati per questo sport sono gli Arabi e gli Anglo-arabi (Sardi, Francesi o Spagnoli).\nUna delle peculiarit\u00e0 della disciplina \u00e8 l'attenzione alla salute del cavallo. Ogni 30\u201335\u00a0km infatti l'animale viene sottoposto ad un'accurata visita veterinaria in cui vengono controllati: battito cardiaco, disidratazione, colore delle mucose, movimenti intestinali, respiro, lesioni e andatura, ovvero i parametri metabolici e meccanici che permettono di valutare se le condizioni del cavallo sono idonee per il prosieguo della competizione. Qualora uno o pi\u00f9 di questi fosse fuori norma, il cavallo verrebbe \"eliminato\" dalla competizione.\nStoria.\nL'endurance equestre fonda le sue radici nelle marce di resistenza organizzate all'inizio del secolo scorso in Europa, in cui gli ufficiali di Cavalleria delle principali nazioni europee, mettevano alla prova i loro migliori soggetti in massacranti percorsi di diverse centinaia di chilometri.\nLe prime prove di Endurance moderno vennero invece disputate a partire dal 1954 in California (Stati Uniti d'America), lungo la Western States Trail, cio\u00e8 un percorso che ricalcava quello usato tra il 1860 ed il 1861 dai \"pony-express\". Questo \u00e8 percorso della pi\u00f9 importante competizione di Endurance al mondo chiamata Tevis Cup, i primi ed unici italiani ad aver preso parte a questa dura competizione sono Gaetano Ambrosio, Rocco Morabito, Pasquale Capasso e Pietro Moneta nel lontano 1987 e solo tre di questi quattro cavalieri (Ambrosio, Morabito e Moneta) portarono brillantemente a termine la dura e sacrificata competizione. Ben presto queste competizioni si diffusero anche in Europa ed in particolare in Francia e Spagna.\nNell'86 venne disputato, vicino a Roma, il primo campionato mondiale, vinto dall'amazzone statunitense Sandy Shuler. \nNel 1993, invece, per la prima volta, un binomio tutto italiano (Gaetano Ambrosio-Hassan 3g) in Svizzera al Guglielmo Tell si aggiudic\u00f2 una competizione di 160\u00a0km all'estero. L'Italia \u00e8 una delle nazioni pi\u00f9 presenti nel medagliere internazionale per opera soprattutto di Fausto Fiorucci che in sella al suo purosangue arabo Faris Jabar \u00e8 l'atleta pi\u00f9 medagliato dell'endurance italiano ed il binomio Fausto Fiorucci/Faris Jabar \u00e8 il binomio pi\u00f9 medagliato a livello mondiale. Inoltre l'italia \u00e8 una delle Nazioni pi\u00f9 presenti nella storia di questo sport per opera soprattutto del cavaliere campano Gaetano Ambrosio che in sella ai suoi cavalli (Hassan 3G, Piccolo Shitan, Hassan The King etc) \u00e8 stato il cavaliere italiano in assoluto pi\u00f9 presente e vincente in campo internazionale. Come infatti, nel 2007 il campione Fausto Fiorucci istitu\u00ec il prestigioso premio Faris Jabar (un riconoscimento al merito per sportivi leali, grintosi e coraggiosi), la prima edizione fu assegnata proprio al cavaliere campano Gaetano Ambrosio seguito l'anno successivo dal cavaliere francese Jack Begaud seguito dal grande campione Alex Zanardi.\nCon l'interessamento, verso la fine degli anni novanta, di alcuni sceicchi arabi, ed in particolare delle famiglie Al-Maktoum ed Al-Nahjan, cio\u00e8 le Famiglie Reali dell'Emirato del Dubai e di quello di Abu Dhabi, questo sport vide una notevole quanto improvvisa crescita. Italia Endurance ASD, nata nel 1998, \u00e8 referente esclusiva per l'Italia del Dubai Equestrian Club (DEC) e prepara i migliori cavalli italiani da endurance, in sella ai quali i cavalieri degli Emirati Arabi Uniti ed i membri della Famiglia Reale hanno conquistato risultati rilevanti.\nIn Italia, Gubbio Endurance dal 1994 e l'evento format Endurance Lifestyle dal 2007 sono tra gli appuntamenti di rilievo a livello internazionale di endurance sotto l'egida organizzativa del pluricampione Fausto Fiorucci per Gubbio Endurance e di Gianluca Laliscia, Medaglia d'Oro a Squadre ai Campionati del Mondo 2005 a Dubai per Endurance Lifestyle.\nPrincipali risultati dell'Italia.\nUnder 21"}
{"id": "2524740", "revid": "37401", "url": "https://it.wikipedia.org/wiki?curid=2524740", "title": "Thlaspi", "text": "Thlaspi \u00e8 un genere di piante Spermatofite Dicotiledoni appartenenti alla famiglia delle Brassicaceae, dall'aspetto di piccole erbacee annuali o perenni dai caratteristici fiori a quattro petali disposti a croce.\nSistematica.\nLa famiglia delle Brassicaceae (assieme alle Asteraceae) \u00e8 una delle pi\u00f9 numerose delle Angiosperme con circa 350 generi e 3000 specie, diffusa principalmente nella fascia temperata e fredda del nostro globo. Il genere \"Thlaspi\" comprende oltre un centinaio di specie, una quindicina delle quali sono presenti spontaneamente sul territorio italiano. \nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Thlaspi\" era chiamata anche Crociferae e a volte Cruciferae.\nIl genere \"Thlaspi\" \u00e8 diviso in varie sezioni. Qui elenchiamo le tre sezioni attribuite dal botanico toscano Adriano Fiori (1865 \u2013 1950) a questo genere (valide solamente per le specie spontanee del territorio italiano):\nQui di seguito sono elencate altre sezioni del genere:\nUno degli elementi morfologici pi\u00f9 importanti per suddividere le varie specie del genere \u00e8 il frutto. La tabella qui sotto mette in evidenza le varie forme del frutto di alcune specie spontanee italiane.\nQui di seguito \u00e8 indicata la classificazione scientifica di questo genere: \nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche.\nEtimologia.\nIl nome generico (\"Thlaspi\"), secondo Dioscoride Anazarbeo, deriva dal verbo greco \"thla\u00f2\" ('io schiaccio', 'comprimo') e allude probabilmente alle forme discoidali appiattite del frutto, molto pi\u00f9 evidente del fiore stesso.\nMorfologia.\nLe piante di questo genere normalmente non superano i 50\u00a0cm di altezza (almeno per le specie europee). Sono glabre e glauche (raramente pubescenti). Le forme biologiche prevalenti sono terofite scapose (T scap) oppure emicriptofite scapose (H scap).\nRadici.\nNella maggioranza delle specie le radici sono del tipo a fittone.\nFusto.\nIl fusto in genere \u00e8 eretto, semplice o ramoso. In qualche specie il fusto \u00e8 rossiccio. \nFoglie.\nPu\u00f2 essere presente una rosetta basale di foglie. Mentre le foglie cauline sono disposte in modo alterno ed eretto (a volte sono quasi parallele al fusto); sono inoltre amplessicauli e in qualche caso sono anche sagittate e auricolate. In tutti i casi la lamina delle foglie \u00e8 intera; eventualmente i bordi sono dentati. La forma pu\u00f2 essere lanceolata oppure spatolata. \nInfiorescenza.\nL'infiorescenza, priva di brattee ma anche di foglie normali, \u00e8 un racemo ombrelliforme con piccoli fiori bianchi o rosei. In questa infiorescenza non esiste un fiore apicale. I fiori sono dotati di peduncoli eretti o patenti. Durante la fruttificazione l'infiorescenza si allunga.\nFiore.\nI fiori sono ermafroditi, attinomorfi (in realt\u00e0 sono fiori dissimmetrici\u00a0\u2013 a due piani di simmetria) e tetrameri (calice e corolla composti da 4 parti). \nFrutti.\nIl frutto consiste in una siliquetta deiscente non articolata (suddivisa in segmenti) peduncolata e generalmente glabra. La siliquetta pu\u00f2 essere pi\u00f9 o meno alata. Rispetto al fusto \u00e8 in posizione patente e sporge in fuori (a volte le siliquette sono orientate tangenzialmente al fusto). La forma \u00e8 discoide appiattita (generalmente obcordata o oblunga o obcuneata), divisa in due porzioni o logge (derivate da due carpelli iniziali) con carenatura centrale e incavata alla sommit\u00e0. L'apertura avviene tramite due valve lasciando visibile al centro il \"\u201dreplum\u201d\" con i rispettivi semi. I semi (non alati ma rugosi) sono fissati lateralmente e sono da 2 a 16 per ogni loggia (il numero varia secondo la specie); non hanno endosperma e l'embrione contenuto \u00e8 oleifero con due cotiledoni (= tegumenti - tessuti protettivi).\nDistribuzione e habitat.\nLe specie di questo genere sono diffuse soprattutto in Eurasia, Africa del Nord e la parte settentrionale del continente americano. Le specie spontanee della penisola italiana prediligono i luoghi erbosi, parzialmente coltivati (pascoli), oppure i luoghi sassosi e rupestri a substrato calcareo; le quote che frequentano possono arrivare fino (e oltre) a 2000 .\nDelle 15 specie spontanee della flora italiana 10 (senza contare le sottospecie) vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nUsi.\nLe specie di questo genere hanno un minimo impiego nel giardinaggio: giardini rocciosi e alpini (\"Thlaspi arvense\", \"Thlaspi alpinum\" e \"Thlaspi rotundifoliumn\"). Anticamente alcune erano anche usate nella medicina popolare (\"Thlaspi arvense\")."}
{"id": "2524741", "revid": "6923", "url": "https://it.wikipedia.org/wiki?curid=2524741", "title": "Citro\u00ebn Xsara Picasso", "text": "La Xsara Picasso \u00e8 una autovettura monovolume di classe media prodotta dalla Casa francese Citro\u00ebn e derivata dalla normale gamma Xsara.\nPer il mercato europeo \u00e8 stata prodotta e commercializzata tra la fine del 1999 ed il 2010, mentre dal 2001 al 2012 \u00e8 stata assemblata e venduta in America meridionale e in Cina.\nContesto e presentazione.\nLa seconda met\u00e0 degli anni novanta vide l'inizio della proliferazione dei veicoli monovolume di taglia media, un settore di mercato in cui sarebbero entrati numerosi costruttori nel decennio successivo.\nIl 1997 si pu\u00f2 indicare come l'anno di nascita di questo segmento, con la presentazione della Renault M\u00e9gane Sc\u00e9nic, prima monovolume media europea, un modello di assoluto successo. Nello stesso anno, un'altra Casa francese, la Citro\u00ebn, nell'introdurre la Xsara, berlina destinata a sostituire la vecchia ZX, annunci\u00f2 che dalla nuova vettura di segmento C sarebbe stata derivata una monovolume, proprio come fece la Renault con la gamma M\u00e9gane.\nLa nuova monovolume venne presentata al salone di Parigi del 1998 e venne battezzata \"Xsara Picasso\", per evidenziare la stretta parentela tecnica con la Xsara. Il nome \"Picasso\", invece, avrebbe avuto un seguito anche dopo l'uscita di produzione di entrambe le vetture e da l\u00ec in avanti avrebbe caratterizzato tutte le monovolume Citro\u00ebn derivate da altre vetture esistenti (fatta eccezione quindi per la C8, non derivata da altri modelli Citro\u00ebn).\nLa commercializzazione della Xsara Picasso venne avviata in Francia all'inizio di dicembre del 1999, mentre in Italia cominci\u00f2 nel febbraio del 2000, sebbene fosse possibile ordinarla gi\u00e0 negli ultimissimi mesi dell'anno precedente.\nLinee ed interni.\nLa Xsara Picasso segn\u00f2 un ritorno all'originalit\u00e0 e all'innovazione da parte della Casa francese, quanto meno dal punto di vista stilistico.\nLa monovolume francese presentava infatti un particolare profilo \"a goccia\" o \"a uovo\" che l'avrebbe resa di fatto una delle pi\u00f9 originali monovolume del panorama automobilistico mondiale, anche dopo diversi anni dal suo esordio.\nI gruppi ottici anteriori, anch'essi a goccia, riprendevano la forma dell'intero corpo vettura.\nLa vista laterale evidenziava la particolare configurazione della superficie vetrata a quattro luci per lato con montanti sottili per favorire la luminosit\u00e0 interna. Il montante anteriore molto inclinato creava un parabrezza dalla superficie molto estesa; il montante posteriore, pur con un'inclinazione minore, ne seguiva l'andamento. Il profilo, inoltre, era sottolineato dall'incavo longitudinale che tagliava le portiere appena sotto la linea delle maniglie, ma anche dal fascione di protezione in plastica grezza. Il parafango anteriore recava la scritta \"Picasso\" sottolineata, come se si trattasse di una firma del famoso artista del Novecento. Originale, ma soprattutto all'insegna della praticit\u00e0 era la coda, con l'ampio portellone con battuta molto bassa, cos\u00ec da facilitare il carico di oggetti ingombranti e/o pesanti.\nAnche l'abitacolo mostrava contenuti originali, con il cruscotto sistemato in posizione centrale e composto interamente da strumentazione di tipo digitale, che comprendeva anche il termometro e la spia di chiusura porte, ma non il contagiri. La console centrale, anch'essa a forma di goccia, ospitava anche la leva del cambio, come iniziava a diffondersi tra le monovolume. Numerosi erano i cassetti e i vani portaoggetti sparsi nella vettura. Il vano bagagli, ampiamente modulabile grazie alla possibilit\u00e0 di abbattere singolarmente i sedili che formavano il divano posteriore, poteva disporre anche di un carrellino pieghevole. Come optional era previsto un tetto ripiegabile in tela, che copriva tutta la superficie del padiglione.\nStruttura e meccanica.\nStrutturalmente simile alla Xsara berlina, la Xsara Picasso era stata per\u00f2 rivista in alcuni punti, in modo da accrescerne il livello di sicurezza passiva.\nLo schema delle sospensioni prevedeva ruote indipendenti sui due assali, con un avantreno MacPherson ed un retrotreno a bracci tirati e molle a barra di torsione, uno schema gi\u00e0 visto non solo nelle altre Xsara, ma anche in gran parte della produzione del Gruppo PSA. Il retrotreno, in particolare, riprendeva dalla Xsara la soluzione dell'effetto autodirezionale, introdotto nel 1991 con la ZX.\nL'impianto frenante era di tipo misto, con dischi autoventilanti all'avantreno e tamburi sull'asse posteriore.\nMotorizzazioni.\nAl debutto, la Xsara Picasso era disponibile in tre motorizzazioni:\nTutte le motorizzazioni erano accoppiate ad un cambio manuale a cinque marce.\nEvoluzione.\nNei primissimi anni di mercato la gamma della Xsara Picasso non sub\u00ec grandi aggiornamenti: alla fine del 2000, la versione di base pass\u00f2 da 90 a 95 CV, mentre nel 2001 si ebbe l'arrivo della versione speciale \"Combi SX\", caratterizzata dall'avere quattro posti invece di cinque: la zona centrale era occupata da un bauletto portaoggetti, mentre l'abitacolo era diviso dal bagagliaio mediante una paratia fissa. Questa versione era disponibile unicamente con il 2 litri HDi da 90 CV.\nNel 2001, poco dopo il lancio del mezzo, la Citro\u00ebn interpell\u00f2 la scuola di design Espera per la costruzione di un esemplare in configurazione fuoristrada. Denominato El Bicho, il mezzo presentava sospensioni rialzate, ruote maggiorate, un design leggermente rielaborato e trazione integrale.\nNel 2002 la gamma si moltiplic\u00f2: le motorizzazioni restarono invariate, ma furono disponibili in pi\u00f9 livelli di allestimento. La 1.6 di base venne resa disponibile nei due livelli \"Classique\" e \"Attraction\", mentre le altre due motorizzazioni potevano essere ordinate anche nei livelli \"Elegance\" ed \"Exclusive\". In questo stesso anno la casa francese commission\u00f2 al designer svizzero Franco Sbarro una versione ad alte prestazioni della Picasso. Per soddisfare le direttive, Sbarro install\u00f2 sulla Picasso un nuovo body kit sportivo che doveva ospitare i nuovi pneumatici sportivi Michelin Pilot Sport 255/40 ZR 19 e delle prese d'aria supplementari per il raffreddamento dei freni a disco derivati dalla Xsara Kit Car. Nella parte posteriore sono stati applicati un nuovo estrattore e uno spoiler, mentre gli interni sportivi sono derivati dalla Peugeot 306 S16. Di stessa provenienza \u00e8 il propulsore da 250 cv di potenza gestito da un cambio manuale a sei marce. Le originali quattro porte sono state sostituite da due sportelli in configurazione ad ala di gabbiano.\nNel 2003 la gamma si arricch\u00ec con l'arrivo del motore 2 litri a benzina da 136 CV, lo stesso utilizzato anche nelle Peugeot 206 GTi.\nNel febbraio del 2004 arriv\u00f2 il restyling di mezza et\u00e0: gli aggiornamenti estetici pi\u00f9 visibili riguardavano solo alcuni dettagli, per esempio alcuni inserti cromati e i fascioni sottoporta in tinta, cos\u00ec come in tinta erano anche le maniglie porta. Il livello di allestimento \"Chrono\" sostitu\u00ec il livello \"Attraction\", mentre la gamma venne arricchita con le nuove versioni a doppia alimentazione \"bi-fuel\" (benzina/GPL) e \"bi-energy\" (benzina/metano). Altra importante novit\u00e0 fu l'arrivo del nuovo motore a gasolio DV6 1.6 HDi common rail da 110 CV, superiore per potenza a quello del 2 litri HDi da 90 CV, che rimase comunque in listino.\nNel 2006 debutt\u00f2 la C4 Picasso, la nuova monovolume su base C4, destinata a sostituire la Xsara Picasso. In realt\u00e0 quest'ultima venne mantenuta in listino e rimase in produzione ancora per alcuni anni. Non solo, ma la gamma venne ampliata con nuove motorizzazioni. Al posto del vecchio 1.6 monoalbero a benzina, venne introdotto un 1.6 bialbero da 110 CV, disponibile anche in versione bi-fuel (GPL) da 106 CV. Contemporaneamente, il 2 litri HDi da 90 CV venne eliminato: al suo posto fu inserita una variante depotenziata del 1.6 HDi, anch'esso da 90 CV, mentre il 1.6 HDi da 110 CV ricevette il filtro antiparticolato. Inoltre spar\u00ec dal listino la versione 1.8 16v da 115 CV, mentre il livello di allestimento \"Seduction\" sostitu\u00ec il livello \"Chrono\".\nLa gamma a questo punto era cos\u00ec composta:\nNel 2007 venne tolta dal listino la versione 2 litri a benzina. La gamma era cos\u00ec composta unicamente da motori da 1.6 litri, a benzina, a gasolio o bi-fuel benzina/GPL.\nNel 2009 venne eliminata anche la versione a doppia alimentazione: cos\u00ec rimaneggiata, la gamma giunse al termine della sua carriera, avvenuto nel settembre 2010.\nRiepilogo caratteristiche.\nDi seguito vengono mostrate le caratteristiche delle versioni previste per la gamma Xsara Picasso nel corso della sua carriera: i prezzi sono in Euro e si riferiscono al prezzo della vettura nel livello di allestimento pi\u00f9 economico ed al momento del debutto in Italia.\nLa Xsara Picasso nel mondo.\nA partire dal 2001 la Xsara Picasso \u00e8 commercializzata in America meridionale e in Cina, grazie a produzioni locali.\nLa Xsara Picasso \u00e8 in assoluto il primo modello assemblato nell'impianto brasiliano del Gruppo PSA di Porto Real. La produzione, destinata a coprire l'area del Mercosur, \u00e8 iniziata nel dicembre del 2000, prima dell'inaugurazione ufficiale della fabbrica, avvenuta il 1\u00ba febbraio del 2001. Nello stesso mese di febbraio \u00e8 stata avviata la commercializzazione della vettura in Brasile, mentre in Argentina \u00e8 arrivata in agosto.\nIn Cina, dove \u00e8 stata presentata il 18 novembre del 2001, la Xsara Picasso \u00e8 prodotta nello stabilimento gestito dalla joint venture Dongfeng Peugeot-Citro\u00ebn Automobiles.\nLa versione ristilizzata di entrambe le produzioni extra-europee, presentata nel 2007, differisce dall'ultimo modello europeo, soprattutto per il frontale ridisegnato in linea con le tendenze dell'ultima produzione Citro\u00ebn.\nNel 2012 esce di produzione il modello brasiliano dopo oltre 106.000 esemplari assemblati in 11 di anni nello stabilimento di Porto Real."}
{"id": "2524750", "revid": "1924342", "url": "https://it.wikipedia.org/wiki?curid=2524750", "title": "Bon Jovi", "text": "I Bon Jovi sono un gruppo musicale rock e pop metal statunitense, formatosi nel 1983 a Sayreville, New Jersey. La band \u00e8 costituita da Jon Bon Jovi (voce), David Bryan (tastiere), Tico Torres (batteria), Hugh McDonald (basso) e Phil X (chitarra).\nLa formazione originaria comprendeva anche Alec John Such (basso), il quale ha lasciato la band nel 1994 in seguito a problemi personali e Richie Sambora (chitarra), che ha abbandonato il gruppo nel 2014 dopo essersi assentato per buona parte del Because We Can tour nel 2013.\nI Bon Jovi hanno goduto di notevole popolarit\u00e0 fin dagli esordi ed hanno contribuito alla nascita e allo sviluppo del movimento Hair metal, emerso negli anni ottanta. Vengono ricordati per alcuni classici del rock, alcuni considerati dei veri e propri inni generazionali: \"Livin' on a Prayer\", \"You Give Love a Bad Name\", \"Wanted Dead or Alive\", \"Bad Medicine\", \"Keep the Faith\", \"Bed of Roses\", \"Always\", e \"It's My Life\".\nNel corso della loro carriera, i Bon Jovi hanno pubblicato un totale di quindici album in studio e hanno venduto oltre 130 milioni di dischi in tutto il mondo, di cui 65 milioni solo negli Stati Uniti.\nInoltre, hanno effettuato pi\u00f9 di 2.700 concerti in oltre 50 paesi per pi\u00f9 di 35 milioni di fan, e sono stati introdotti nella UK Music Hall of Fame nel 2006. Il gruppo \u00e8 stato anche onorato con un \"Award of Merit\" (\"Premio di merito\") agli American Music Awards del 2004, mentre Jon Bon Jovi e Richie Sambora, come autori, sono stati introdotti nella Songwriters Hall of Fame nel 2009.\nInoltre Jon Bon Jovi e Richie Sambora sono stati gli ispiratori del programma televisivo MTV Unplugged.\nNel 2018 sono stati introdotti nella Rock and Roll Hall of Fame.\nStoria.\nPrimi anni.\nDi origini italiane, il bisnonno era un emigrato partito da Sciacca (Provincia di Agrigento), John Francis Bongiovi Jr nasce il 2 marzo 1962 a Perth Amboy nel New Jersey. Tra i primi regali spicca la sua prima chitarra, ricevuta in regalo a sette anni, ma solo tre anni pi\u00f9 tardi il piccolo John inizi\u00f2 a suonarla. Successivamente, impar\u00f2 a suonare anche il pianoforte, per poi formare a tredici anni la sua prima band: i \"Raze\". A sedici anni, invece, Jon conobbe David Bryan, futuro tastierista dei Bon Jovi. I due si incontrarono frequentando la Sayreville War Memorial High School, e decisero di fondare una cover band R&amp;B chiamata \"Atlantic City Express\", suonando nei locali del New Jersey, nonostante fossero entrambi ancora minorenni. Nello stesso periodo, Jon suon\u00f2 nella band \"Jon Bon Jovi and the Wild Ones\", sempre nata da una sua idea, con la quale gir\u00f2 localmente come il \"Fast Lane\", aprendo concerti per musicisti della zona.\nDurante l'estate del 1980, finita la scuola e con un lavoro part-time in un negozio di scarpe, Jon riusc\u00ec a trovare un impiego ai Power Station Studios, studi di registrazione di Manhattan di cui suo cugino, Tony Bongiovi, era co-proprietario. Qui Jon registr\u00f2 numerose demo, che mand\u00f2 a svariate case discografiche, ma senza ottenere risultati. Lo stesso anno, Jon fece la sua prima esperienza in studio, cantando la canzone \"R2-D2 We Wish You a Merry Christmas\" di Meco Monardo e Daniel Oriolo inclusa dell'album di canzoni natalizie dei film della saga di Guerre stellari, \"Christmas in the Star\", prodotto dal cugino Tony agli studi Power Station e distribuito dalla RSO Records.\nNel 1983, una radio locale del New Jersey (la WAPP 103.5FM \"The Apple\") promosse un concorso, insieme alla St. John's University, per gruppi rock senza contratto discografico. Jon partecip\u00f2 utilizzando musicisti di studio per registrare il brano \"Runaway\" (scritto anni prima). Dopo aver vinto il concorso, il pezzo divent\u00f2 un successo dell'estate di quell'anno. I musicisti che aiutarono Bon Jovi nelle registrazioni del pezzo, noti come \"The All Star Review\", furono: i chitarristi Dave Sabo e Tim Pierce, il tastierista Roy Bittan, il batterista Frankie LaRocka, e il bassista Hugh McDonald.\nA quel punto Jon aveva bisogno di un gruppo: i futuri membri si erano gi\u00e0 incontrati durante i loro inizi, ma la formazione definitiva non si perfezion\u00f2 fino al marzo di quell'anno. Jon chiam\u00f2 David Bryan, che a sua volta port\u00f2 il bassista Alec John Such, insieme a un batterista esperto di nome Tico Torres. In quel lasso di tempo, il chitarrista della band rimase Dave Sabo, che in seguito andr\u00e0 a fare parte degli Skid Row. Sabo non fu mai totalmente d'accordo con il sound che Jon e compagni ricercavano, e per questo venne scalzato dall'arrivo di Richie Sambora. Questi fu notato una sera da Jon e Alec, mentre suonava con un suo gruppo in un locale; Alec disse di conoscerlo, e Jon gli chiese di contattarlo per un provino. Accettata la proposta, Sambora mostr\u00f2 la sua grande tecnica e creativit\u00e0, che gli valsero il posto nella band.\nIl debutto: \"Bon Jovi\" e \"7800\u00b0 Fahrenheit\" (1984-1985).\nIl gruppo inizi\u00f2 a farsi notare dopo aver aperto un concerto per gli Scandal a New York. Durante questa loro esibizione, seppur nel contesto breve, furono notati dal discografico Derek Shulman, e riuscirono a firmare un contratto con la Mercury Records, parte della societ\u00e0 PolyGram. I cinque ragazzi a questo punto necessitavano di un nome ufficiale da dare alla band: si pens\u00f2 dapprima a \"Victory\", ma poi lo staff A&amp;R della casa discografIca fece giustamente notare la popolarit\u00e0 che Jon aveva gi\u00e0 raggiunto con il suo nome, convincendo cos\u00ec la band a chiamarsi \"Bon Jovi\".\nA inizio 1984, fu pubblicato l'album di debutto \"Bon Jovi\", che venne intitolato cos\u00ec proprio per mettere in maggiore risalto il nome del gruppo. Fu disco di platino negli Stati Uniti (dove vendette pi\u00f9 di due milioni di copie) e ottenne buon successo anche nel resto del mondo, arrivando a muovere un totale di circa 3.5 milioni di copie nel mondo. Il primo singolo estratto dall'album fu la gi\u00e0 nota \"Runaway\", che subito ne divenne la hit di punta. I due brani successivi a essere pubblicati furono \"She Don't Know Me\", anche questo di buon successo, e \"Burning for Love\", distribuito solo per il mercato giapponese. Successivamente all'uscita di \"Bon Jovi\", il gruppo intraprese la sua prima tourn\u00e9e mondiale con il Bon Jovi Tour; tuttavia, non si trattava dei primi veri concerti tenuti dalla band, dal momento che questi ne avevano gi\u00e0 aperti alcuni per gruppi famosi, come gli ZZ Top al Madison Square Garden, questo prima ancora che \"Bon Jovi\" fosse uscito nei negozi, e gli Scorpions e i Kiss in Europa, facendosi cos\u00ec conoscere anche fuori dagli Stati Uniti. Grazie a tutti questi risultati, gli esordienti Bon Jovi iniziarono subito a crearsi una buona credibilit\u00e0 nel panorama musicale di quel periodo.\nNel 1985, usc\u00ec il secondo album in studio del gruppo, \"7800\u00b0 Fahrenheit\". La risposta di critica e pubblico per questo lavoro fu per\u00f2, a differenza del disco precedente, molto fredda. In totale, \"7800\u00b0 Fahreneheit\" vendette circa 2.5 milioni di copie nel mondo, risultando ancora oggi l'album in studio meno venduto di tutti tra quelli pubblicati dai Bon Jovi. Non and\u00f2 tanto meglio nemmeno con i quattro singoli estratti dal disco: \"Only Lonely\", \"In and Out of Love\" (solo questi primi due riuscirono a classificarsi nella Billboard Hot 100, ma entrambi non entrarono nella top 40, come era invece successo a \"Runaway\" dell'album precedente), \"The Hardest Part Is the Night\", e \"Silent Night\". In risposta a questi risultati, che all'epoca pare avessero compromesso non poco il futuro dei Bon Jovi, gli stessi membri del gruppo diranno anni dopo che avrebbero potuto e dovuto produrre un album migliore. Nonostante lo scarso successo del disco, il suo tour di promozione, il 7800\u00ba Fahrenheit Tour, ebbe comunque buon successo, mettendo in mostra una buona attitudine del gruppo nelle esibizioni dal vivo. Finita la tourn\u00e9e, la band pubblic\u00f2 la sua prima VHS, \"\", contenente tutti i videoclip realizzati dai Bon Jovi fino a quel periodo.\nIl successo con \"Slippery When Wet\" (1986-1987).\nDopo lo scarso successo ottenuto da \"7800\u00b0 Fahrenheit\", i Bon Jovi decisero di cambiare completamente approccio per il loro terzo album in studio. Per prima cosa, si avvalsero della collaborazione di Desmond Child nella stesura dei brani e, inoltre, cambiarono produttore assumendo l'esperto Bruce Fairbairn. A inizio 1986, iniziarono dunque le registrazioni presso i Little Mountain Sound Studios a Vancouver, in Canada. Il nuovo disco fu pubblicato nell'agosto dello stesso anno con il nome \"Slippery When Wet\", e ottenne subito un enorme successo commerciale. Il disco, infatti, trascorse ben otto settimane al primo posto della Billboard 200, stabilendo il record di permanenza in prima posizione per un album hard rock. Ancora oggi \u00e8 il maggior successo in termini di vendite dei Bon Jovi, con 33 milioni di copie vendute in tutto il mondo, di cui 12 nei soli Stati Uniti, dove fu anche certificato con ben 12 dischi di platino dalla RIAA. Ottennero molto successo anche i quattro singoli estratti dall'album: il primo, \"You Give Love a Bad Name\", infatti, raggiunse la prima posizione della Billboard Hot 100. And\u00f2 ancora meglio con il secondo, \"Livin' on a Prayer\", che al primo posto ci trascorse ben quattro settimane, e ancora oggi \u00e8 ritenuta da molti la pi\u00f9 bella e celebre canzone dei Bon Jovi. Il terzo singolo estratto, invece, \"Wanted Dead or Alive\", non riusc\u00ec a piazzarsi al primo posto, ma raggiunse comunque la posizione numero 7 della Billboard Hot 100. \"Slippery When Wet\" divenne cos\u00ec il primo album hard rock nella storia della musica ad aver avuto tre hit nella top 10 in classifica. Il quarto e ultimo singolo estratto, \"Never Say Goodbye\", non arriv\u00f2 tra i primi dieci posti delle charts, ma divenne comunque famosa per essere stata la prima vera e propria power ballad del gruppo, genere di cui i Bon Jovi diventeranno dei veri specialisti negli anni successivi della loro carriera.\nL'incredibile, e forse anche inaspettato, successo ottenuto da \"Slippery When Wet\" fece subito dimenticare a tutti il fiasco del precedente \"7800\u00b0 Fahrenheit\", e subito iniziarono in molti a interessarsi pesantamente al nuovo fenomeno dei Bon Jovi. Tra i primi ci fu il noto programma musicale MTV; tale emittente, infatti, inizi\u00f2 subito a trasmettere diversi concerti registrati dal vivo del gruppo durante lo Slippery When Wet Tour, tourn\u00e9e che intanto era partita, favorendo cos\u00ec ancora di pi\u00f9 l'ascesa della band del New Jersey. In quel periodo, inoltre, fu segnata anche l'esplosione del movimento hair metal, di cui i Bon Jovi vennero subito considerati i leader indiscussi, e ancora oggi molti li ritengono gli innovatori e i maggiori esponenti.\nNel 1987, \"Slippery When Wet\" risult\u00f2 essere l'album pi\u00f9 venduto dell'anno e, inoltre, \"Livin' on a Prayer\" vinse il premio di \"Best Stage Performance\" (\"Miglior esibizione sul palco\") agli MTV Video Music Awards di quell'anno. Come se non bastasse, i Bon Jovi ricevettero anche la nomina di \"migliore gruppo Pop/Rock\" agli American Music Awards e quella di \"Migliore gruppo Rock\" ai People's Choice Awards. Inoltre, lo stesso anno, furono pubblicati il singolo \"Edge of a Broken Heart\", in qualit\u00e0 di colonna sonora del film \"Disorderlies\", e la seconda raccolta di videoclip del gruppo, \"\", contenente stavolta il materiale promozionale estratto da \"Slippery When Wet\".\nDopo il successo del gruppo, a Jon Bon Jovi e Richie Sambora fu chiesto di collaborare al ritorno alla musica della nota cantante Cher, facendoli partecipare alla produzione dell'album omonimo del 1987. In tale disco, Jon e Richie scrissero e cantarono in sottofondo nella canzone \"We All Sleep Alone\". Per Cher, successivamente, i due co-produrranno anche l'album \"Heart of Stone\" nel 1989.\n\"New Jersey\" (1988-1989).\nDeterminati a dimostrare che l'enorme successo ottenuto da \"Slippery When Wet\" non sarebbe rimasto un'eccezione, i Bon Jovi pubblicarono il loro quarto album in studio, \"New Jersey\", nel settembre del 1988. Come per il precedente disco, anche questo ottenne enorme successo commerciale, seppur vendendo un po' meno. \"New Jersey\", infatti, trascorse ben quattro settimane consecutive al primo posto della Billboard 200 e venne certificato con 7 dischi di platino dalla RIAA, arrivando a vendere un totale di 20 milioni di copie nel mondo. Inoltre, questo fu l'album hard rock ad aver avuto pi\u00f9 hit di sempre nella top 10 in classifica, dal momento che tutti i suoi cinque singoli estratti riuscirono a raggiungere i primi dieci posti della Billboard Hot 100, ovvero: \"Bad Medicine\", \"Born to Be My Baby\", \"I'll Be There for You\", \"Lay Your Hands on Me\", e \"Living in Sin\". Il videoclip di quest'ultima canzone fece molta notizia quando fu bandito da MTV per i suoi contenuti ritenuti \"troppo piccanti\", ma cominci\u00f2 a venire regolarmente trasmesso dopo essere stato ri-editato.\nSuccessivamente all'uscita di \"New Jersey\", i Bon Jovi ripartirono in tourn\u00e9e con il New Jersey Syndicate Tour che, con ben 232 date in totale, divenne il tour pi\u00f9 lungo realizzato dal gruppo. Da segnalare la data del 12 agosto 1989, quando la band fu \"headliner\" del Moscow Music Peace Festival, prima manifestazione hard rock di sempre ad approdare nell'ex-URSS, che fu trasmessa dalle televisioni di tutto il mondo in diretta dallo Stadio Lu\u017eniki di Mosca; lo stesso \"New Jersey\", d'altronde, \u00e8 stato il primo album americano nella storia a essere messo in vendita in Unione Sovietica. Storico rest\u00f2 l'ingresso di Jon Bon Jovi, che attravers\u00f2 in uniforme militare tutta l'arena dello stadio accompagnato dalle note di \"Lay Your Hands on Me\". Sempre nel 1989, i Bon Jovi parteciparono agli MTV Video Music Awards, dove lo stesso Jon e Richie Sambora decisero di stupire il pubblico presentandosi con solo due chitarre acustiche, anzich\u00e9 riproporre la loro tipica performance elettrica in grande stile. Tale esibizione riscosse cos\u00ec tanto successo da spingere i dirigenti di MTV a creare un programma tutto nuovo, chiamato appunto MTV Unplugged, permettendo cos\u00ec ai Bon Jovi di entrare ancora di pi\u00f9 nella storia di tale emittente televisiva. Degna di nota fu anche l'esibizione del gruppo al Monsters of Rock Festival USA di quell'anno.\nDurante il New Jersey Syndicate Tour, tuttavia, iniziarono a crearsi vari problemi e tensioni all'interno della band, e diverse voci su un eventuale scioglimento dei Bon Jovi iniziarono a emergere, soprattutto tra i mass media. Un altro problema fu dettato dalla difficolt\u00e0 di Jon Bon Jovi nell'eseguire le tonalit\u00e0 pi\u00f9 alte con la sua voce, problema che emerse proprio durante tale tour, e che costrinse il cantante ad assumere un maestro di canto per non provocare dei danni permanenti alle sue corde vocali (durante i concerti, con la voce dovette aiutarlo Richie Sambora). Nonostante tutte queste varie complicazioni, la band riusc\u00ec comunque a restare unita e concludere la tourn\u00e9e. Intanto, furono pubblicate le registrazioni ' (una cronoaca del New Jersey Syndicate Tour) e ' (una raccolta dei videoclip promozionali estratti da \"New Jersey\").\nPausa e album solisti (1990-1991).\nTra il 1990 e il 1991, i membri del gruppo decisero di prendersi qualche anno di pausa dall'attivit\u00e0 con i Bon Jovi, per percorrere strade separate. Questa scelta fu dettata dalla necessit\u00e0 di smaltire lo stress e le fatiche provocate dal New Jersey Syndicate Tour, allo scopo di non scatenare ancora altri malumori all'interno del gruppo e, dunque, correre il rischio di un eventuale scioglimento definitivo della band. Tra l'altro, in quel periodo, i mass media stavano continuando ancora di pi\u00f9 a dare per certa un'imminente separazione dei Bon Jovi.\nNel 1990, Jon Bon Jovi registr\u00f2 il suo primo album da solista, dal titolo \"Blaze of Glory\", che fu la colonna sonora del film \"Young Guns II - La leggenda di Billy the Kid\". Dopo essere stato inizialmente contatto dal suo amico Emilio Estevez, che gli chiese di prestargli l'ormai celebre \"Wanted Dead or Alive\" come colonna sonora per l'imminente seguito di \"Young Guns - Giovani pistole\", Jon pens\u00f2 che sarebbe stato meglio comporre un tema tutto nuovo per il film, e cos\u00ec consegn\u00f2 a Estevez il suo primo album da solista (appunto \"Blaze of Glory\"). Il disco fu caratterizzato dalla partecipazione di ospiti di profilo altissimo, quali Elton John, Little Richard, e Jeff Beck. \"Blaze of Glory\" tutto sommato ebbe anche buon successo commerciale e di critica, anche se mai minimamente paragonabile agli elevati livelli ottenuti dai suoi precedenti due lavori con i Bon Jovi, e l'album riusc\u00ec a raggiungere la prima posizione nelle classifiche degli Stati Uniti, dove fu premiato con due dischi di platino. La canzone omonima, che fu estratta come singolo e di cui fu anche prodotto un videoclip contenente immagini dello stesso \"Young Guns II\", ricevette addirittura un Golden Globe e una candidatura come migliore canzone agli Oscar del 1991, piazzandosi seconda nella graduatoria generale dietro solo a \"Sooner or Later (I Always Get My Man)\" di Stephen Sondheim (prodotta per il film \"Dick Tracy\").\nNel 1991, invece, fu il turno dell'album da solista di Richie Sambora, \"Stranger in This Town\", disco dalle tonalit\u00e0 blues al quale collaborarono anche Tico Torres e David Bryan. L'album vede anche la partecipazione di Eric Clapton nella settima traccia, \"Mr. Bluesman\". Lo stesso anno, David Bryan registr\u00f2 alcuni brani per diverse opere teatrali, anche se decise di non pubblicare nessun album da solista (il suo primo lavoro, \"On a Full Moon\", vedr\u00e0 la luce solo quattro anni dopo). Bryan stava attraversando un momento piuttosto difficile, dal momento che era stato ricoverato da poco in ospedale a causa di una malattia procuratagli da un parassita sudamericano. Come se non bastasse, nello stesso periodo, Alec John Such ebbe una brutta caduta mentre era sulla sua moto, subendo un danno permanente al muscolo della mano destra, e fu cos\u00ec costretto ad adottare una nuova tecnica che gli avrebbe consentito di tornare a suonare correttamente il suo basso.\nIntanto, Jon Bon Jovi decise di licenziare quello che era stato il suo manager per tanto tempo, Doc McGhee, pare a causa di delusioni con il mondo della musica, nonostante tutti i recenti successi ottenuti dal cantante anche da solista. Jon cre\u00f2 cos\u00ec il suo personale \"Bon Jovi Management\", che gli avrebbe consentito anche un ruolo maggiore e con pi\u00f9 responsabilit\u00e0 all'interno dei Bon Jovi.\nNell'ottobre del 1991, i membri del gruppo si riunirono tutti insieme per la prima volta dopo quasi due anni, sull'isola isola caraibica di Saint Thomas, allo scopo di discutere i piani per il futuro. Qui vennero risolte tutte le varie divergenze che si erano create all'interno della band durante il New Jersey Syndicate Tour, e si decise di interrompere la pausa per ritornare a registrare un nuovo album. I Bon Jovi, dunque, si recarono ai Little Mountain Sound Studios di Vancouver in Canada, gli stessi in cui avevano gi\u00e0 registrato \"Slippery When Wet\" nel 1986, e cominciarono le sessioni per il nuovo disco, che richiesero diversi mesi.\n\"Keep the Faith\": svolta radicale (1992-1993).\nIl quinto album in studio del gruppo, \"Keep the Faith\", fu pubblicato nel novembre del 1992. Per promuovere il disco, i Bon Jovi decisero di fare una sorta di \"ritorno alle origini\", prendendo parte ad alcuni concerti in piccoli club del New Jersey, ricordando cos\u00ec gli inizi della loro carriera. Nello stesso periodo, inoltre, il gruppo registr\u00f2 un nuovo concerto per MTV, che fu poi messo in commercio nel 1993 con il nome di \"\".\nDall'album furono estratti sei singoli di successo a livello internazionale, vendendo oltre nove milioni di copie in tutto il mondo. Come il sound dei Bon Jovi si \u00e8 trasformato a lavorare nella scena musicale degli anni novanta, anche l'immagine \u00e8 cambiata, adottando uno stile pi\u00f9 sobrio e immediato. La title track dell'album \u00e8 stata il primo singolo lanciato, seguito dalla ballata \"Bed of Roses\", che \u00e8 stata un grande hit da Top 10 negli Stati Uniti.\nPer segnare l'inizio della prossima fase della band, i Bon Jovi intrapresero un tour internazionale, in paesi che non avevano mai visto prima e stadi \"headliner\" in America, Europa, Asia e Australia. Hanno visitato 38 paesi ed eseguito 177 spettacoli nel \"Keep The Faith Tour\".\n\"Cross Road\" e \"These Days\" (1994-1996).\nNei primi mesi del 1994, la canzone \"Good Guys Don't Always Wear White\" (che successivamente far\u00e0 parte del box-set \"100,000,000 Bon Jovi Fans Can't Be Wrong\" del 2004) venne inserita nella colonna sonora del film \"\". In quel periodo, la band l'esegu\u00ec anche dal vivo durante gli MTV Movie Awards, ma nonostante ci\u00f2 la traccia non fu mai pubblicata come singolo, e neanche inserita in nessun album d'inediti.\nNell'ottobre dello stesso anno, i Bon Jovi pubblicarono il loro primo greatest hits, intitolato \"Cross Road\", contenente anche due nuovi brani: \"Always\" e \"Someday I'll Be Saturday Night\". Il primo, che fu estratto come primo singolo dal disco, fu un gigantesco successo commerciale, dato che riusc\u00ec a piazzarsi al primo posto di quasi tutte le classifiche europee, e trascorse ben sei mesi nella top 10 della Billboard Hot 100 negli Stati Uniti. In totale, \"Always\" vendette circa quattro milioni di copie nel mondo, diventando il singolo dei Bon Jovi pi\u00f9 venduto di sempre. Trainato soprattutto da questo successo, \"Cross Road\" raggiunse immediatamente la prima posizione in diverse classifiche, arrivando a vendere circa 20 milioni di copie nel mondo (questi dati portarono la raccolta a diventare il disco del gruppo pi\u00f9 venduto di tutti dai tempi di \"Slippery When Wet\"). A coronamento di quest'enorme successo, i Bon Jovi vennero premiati come \"Best Selling Rock Band\" ai World Music Awards di quell'anno.\nAd inizio 1995, poco prima che iniziassero le registrazioni per il nuovo disco, il bassista Alec John Such decise improvvisamente di lasciare il gruppo. La scelta del sostituto cadde sulla persona pi\u00f9 vicina a Jon e alla band in quel momento: Hugh McDonald, che aveva gi\u00e0 suonato il basso nella formazione del gruppo che incise \"Runaway\". Era la prima volta dall'uscita del loro primo album che i Bon Jovi cambiavano un membro del gruppo, cosa che negli anni successivi non capiter\u00e0 pi\u00f9 neanche una volta. Jon Bon Jovi comment\u00f2 cos\u00ec riguardo all'abbandono di Such:\nIl sesto album in studio dei Bon Jovi, \"These Days\", venne pubblicato nel giugno dello stesso anno, e fu il primo ad essere messo in commercio dopo l'abbandono di Alec John Such. La risposta dei critici al disco fu simile a quella che aveva gi\u00e0 ricevuto il precedente \"Keep the Faith\", dato che questi osservarono come il gruppo stava continuando a maturare e a esplorare diversi genere musicali, mantenendo comunque i loro caratteristici stile e grinta.\nJon Bon Jovi ha successivamente dichiarato come, nonostante \"These Days\" sia stato tra i loro album pi\u00f9 \"dark\" e introspettivi nei testi, in quel periodo regnava una certa allegria all'interno della band. Il primo singolo a essere estratto dal disco fu \"This Ain't a Love Song\", che fu accompagnato da un videoclip esotico girato in Thailandia, e divenne un altro grande successo in tutto il mondo. Questa fu l'unica hit di \"These Days\" a piazzarsi nella top 20 delle classifiche negli USA, risultato non raggiunto dai successivi quattro singoli pubblicati dall'album: \"Something for the Pain\", \"Lie to Me\", l'omonimo \"These Days\", e \"Hey God\". Tuttavia, questi riuscirono ad avere buoni piazzamenti nel resto dell'Europa, soprattutto nel Regno Unito. Ancora oggi, \"These Days\" \u00e8 probabilmente il disco pi\u00f9 amato dai fan del gruppo.\nIn quel periodo, i Bon Jovi ricevettero il premio di \"Miglior artista rock\" agli MTV Europe Music Awards, oltre che alla nomina di \"Miglior gruppo internazionale\" ai BRIT Award del 1996.\nPoco dopo, partirono con il These Days Tour, che ebbe inizio in India e tocc\u00f2 diverse parti del mondo, tra cui (per la prima volta nella storia della band) anche il Sudafrica. Il culmine della tourn\u00e9e si ebbe nel giugno del 1995, quando il gruppo fece il tutto esaurito per tre storiche serate consecutive al vecchio Wembley Stadium di Londra in Inghilterra. L'ultima di queste tre date, quella del 25 giugno, fu ripresa e documentata nella registrazione \"Live from London\", che fu messa in commercio quello stesso anno. Durante le tre esibizioni a Wembley accorsero in totale circa 225.000 persone (una media di 75.000 spettatori presenti a serata).Si tratta della seconda maggiore affluenza mai registrata nel vecchio stadio Londinese, dopo le 4 serate sold out dell'Invisible touch tour dei Genesis del 1987, che portarono nell'impianto 288.000 spettatori\nNuova pausa (1997-1999).\nDopo il successo travolgente del These Days Tour, i membri dei Bon Jovi decisero di prendersi una pausa per la seconda volta. Ma a differenza del periodo successivo al New Jersey Syndicate Tour, contaminato da varie incertezze all'interno del gruppo, questo periodo di riflessione fu una scelta consapevole e concordata da parte di tutti i membri della band.\nIn quel periodo, Jon Bon Jovi fu molto preso dalla sua attivit\u00e0 di attore. Tra il 1997 e il 1998, infatti, apparve in diversi film. In quel periodo, inoltre, pubblic\u00f2 anche il suo secondo album da solista, \"Destination Anywhere\". Del disco fu registrato anche un breve diretto da Mark Pellington, interamente basato sulle canzoni del CD e interpretato dallo stesso Jon Bon Jovi, Demi Moore, Kevin Bacon, e Whoopi Goldberg.\nIntanto, Tico Torres sfrutt\u00f2 il momento di pausa del gruppo per dedicarsi alla sua grande passione per la pittura, mentre David Bryan e Richie Sambora, come Jon Bon Jovi, pubblicarono i loro secondi album da solisti, rispettivamente \"Lunar Eclipse\" e \"Undiscovered Soul\".\nDopo la breve pausa, i Bon Jovi si riunirono nel 1999 per registrare il brano \"Real Life\", che fu pubblicato come singolo, per il film \"EdTV\" diretto da Ron Howard. David Bryan, per\u00f2, fu l'unico membro del gruppo a non poter prendere parte alle registrazioni della canzone, poich\u00e9 in quel periodo si stava riabilitando da un brutto incidente in cui aveva quasi rischiato di rompersi un dito.\n\"Crush\" e \"One Wild Night Live 1985-2001\": nuova generazione di fan (2000\u20132001).\nVerso l'inizio del 2000, i Bon Jovi iniziarono le registrazioni per il loro settimo album in studio. Intanto, il gruppo aveva cambiato etichetta discografica, passando dalla Mercury alla Island Records. Il nuovo disco, che venne chiamato \"Crush\" dopo una lunga selezione di vari nomi, fu pubblicato nel giugno dello stesso anno. L'album ottenne enorme consenso di vendite in Europa, ma soprattutto riport\u00f2 i Bon Jovi al successo anche negli USA, dove i due precedenti dischi non erano stati accolti molto bene, permettendo a \"Crush\" di risultare il CD del gruppo con maggiore successo in tale continente dai tempi di \"New Jersey\". Inoltre, il disco arriv\u00f2 a vendere oltre 10 milioni di copie nel mondo, e permise ai Bon Jovi di farsi conoscere anche da un pubblico pi\u00f9 giovane, creando una loro nuova generazione di fan. Questi ottimi risultati di \"Crush\" furono in larga parte dovuti al singolo di lancio \"It's My Life\", canzone scritta insieme al famoso produttore svedese Max Martin, che rimase per pi\u00f9 di cinque mesi nella top 3 di diverse classifiche in molti paesi. Il videoclip del brano fu premiato da VH1 come \"Miglior video dell'anno\". Buon successo ottennero anche i due successivi singoli estratti dall'album, ovvero \"Say It Isn't So\" e \"Thank You for Loving Me\".\nSuccessivamente, i Bon Jovi partirono nuovamente in tourn\u00e9e con il Crush Tour, che ebbe inizio nell'estate del 2000.\nInizialmente, il tour prevedeva circa 60 date, ma l'improvvisa ri-crescita di popolarit\u00e0 del gruppo moltiplic\u00f2 le richieste di concerti, e cos\u00ec la band rimase in giro per il mondo fino alla met\u00e0 del 2001, organizzando un'altra tourn\u00e9e chiamata One Wild Night Tour. Durante il Crush Tour, i Bon Jovi tornano a suonare al vecchio Wembley Stadium di Londra, in due serate in cui passano nuovamente alla storia per essere stati l'ultimo gruppo a esibirsi in tale stadio prima della sua demolizione.\nUna delle date del tour, quella del 30 agosto 2000 al Stadio Letzigrund di Zurigo, verr\u00e0 registrata e pubblicata lo stesso anno in un DVD intitolato \"The Crush Tour\".\nDurante il tour, il gruppo pubblic\u00f2 il suo primo album live in carriera, intitolato \"One Wild Night Live 1985-2001\", una raccolta di varie performance dal vivo della band durante la sua carriera. I brani del disco furono presi da alcuni archivi contenenti materiale registrato dai Bon Jovi, che il gruppo aveva raccolto nel corso degli anni.\nFinito il One Wild Night Tour, i membri della band decisero inizialmente di prendersi una breve vacanza prima dell'inizio delle registrazioni del loro ottavo album in studio.\nGli attentati dell'11 settembre 2001, per\u00f2, cambiarono tutto: pochi giorni dopo gli atti terroristici, infatti, Jon Bon Jovi e Richie Sambora iniziarono a prendere parte a varie campagne benefiche, allo scopo di aiutare le famiglie rimaste vittime della strage del World Trade Center. Tra queste, va sicuramente citato il concerto benefico \"\", svoltosi il 21 settembre 2001 e pubblicato il 4 dicembre dello stesso anno, in cui i Bon Jovi si esibirono suonando \"Livin' on a Prayer\".\n\"Bounce\", \"This Left Feels Right\" e \"100,000,000 Bon Jovi Fans Can't Be Wrong\" (2002\u20132004).\nVerso la met\u00e0 del 2002, il gruppo inizi\u00f2 le registrazioni del loro programmato ottavo album in studio, che fu pubblicato verso la fine dell'anno con il nome \"Bounce\". Questo titolo \u00e8 un riferimento non solo a New York e alla sua capacit\u00e0 di riprendersi dagli attentati dell'11 settembre 2001, ma anche alla bravura dei Bon Jovi di aver saputo appunto \"rimbalzare\" (traduzione in italiano di \"Bounce\") nel corso degli anni. Il nuovo disco, per\u00f2, non riusc\u00ec a bissare il successo del precedente \"Crush\", venendo abbastanza criticato dai critici, che accusarono particolarmente il gruppo di essere troppo stereotipa. Da segnalare, per\u00f2, \"Bounce\" riport\u00f2 i Bon Jovi al successo negli USA, dove i tre precedenti album in studio non erano stati accolti molto bene, raggiungendo il secondo posto della Billboard 200. Quattro furono i singoli estratti dal disco: \"Everyday\", \"Misunderstood\", \"All About Lovin' You\", e l'omonimo \"Bounce\".\nLa promozione dell'album fu accompagnata dal Bounce Tour, che fin\u00ec nell'agosto del 2003. Dopo la conclusione della tourn\u00e9e, i Bon Jovi tornarono in studio per registrare il loro nono album, \"This Left Feels Right\", che fu pubblicato nel novembre dello stesso anno. Questo inizialmente avrebbe dovuto contenere diversi brani eseguiti dal vivo in versione acustica, ma il gruppo fin\u00ec per ri-scrivere, ri-registrare e reinventare dodici dei suoi pi\u00f9 grandi successi in una luce diversa. Di \"This Left Feels Right\" fu pubblicato anche un DVD intitolato \"This Left Feels Right Live\"\nL'anno seguente, nel 2004, i Bon Jovi pubblicano un box-set intitolato \"100,000,000 Bon Jovi Fans Can't Be Wrong\". Il cofanetto fu composto da quattro CD contenenti ben 38 inediti e 12 brani rari, cos\u00ec come un DVD. Grazie a questa raccolta, i Bon Jovi riuscirono a tagliare il traguardo dei 100 milioni di dischi venduti complessivamente in carriera, commemorando cos\u00ec anche il 20\u00ba anniversario dalla pubblicazione del loro album di debutto, \"Bon Jovi\".\n\"Have a Nice Day\" (2005-2006).\nIl 2 luglio 2005 i Bon Jovi parteciparono al Live 8, manifestazione musicale organizzata a scopo benefico, dove suonarono \"Livin' on a Prayer\", \"It's My Life\" e un nuovo brano, \"Have a Nice Day\". Questa canzone fu il primo singolo estratto dal decimo album in studio del gruppo, chiamato proprio \"Have a Nice Day\", che fu pubblicato nel settembre dello stesso anno. Il disco vendette 202.000 copie nella sua prima settimana di messa in vendita, e debutt\u00f2 alla posizione numero 2 della Billboard 200, diventando . Il secondo singolo estratto fu \"Who Says You Can't Go Home\", messo in vendita negli Stati Uniti a inizio 2006. Proprio in tale nazione fu pubblicata un'altra versione del brano, eseguita dai Bon Jovi insieme a Jennifer Nettles, cantante delle Sugarland. Il terzo e ultimo singolo estratto, invece, fu\n\"Welcome to Wherever You Are\".\nPoco dopo la pubblicazione di \"Have a Nice Day\", la band inaugur\u00f2 il nuovo tour mondiale per il biennio 2005-2006, l'Have a Nice Day Tour. La tourn\u00e9e vide i Bon Jovi suonare in 75 date, decisamente di meno rispetto a quelle dei precedenti tour del gruppo. Nonostante ci\u00f2, fu un significativo successo commerciale, portando la band a suonare davanti a un totale di pi\u00f9 di due milioni di fan, e incassando complessivamente 191 milioni di dollari. L'Have a Nice Day Tour fu la terza tourn\u00e9e di maggiore incasso del 2006, preceduta dal \"'A Bigger Bang World Tour\" dei Rolling Stones e dal Confessions Tour di Madonna e davanti al Vertigo Tour degli U2. Intanto, per l'11 giugno 2006 era stata fissata la data di apertura del nuovo Wembley Stadium, e quel giorno nello stadio si sarebbero dovuti esibire proprio i Bon Jovi; a causa di ritardi nei lavori, per\u00f2, la band fu costretta ad annullare la data, e l'onore di inaugurare il nuovo impianto fu dato a George Michael nel giugno del 2007\nIl 14 novembre 2006, i Bon Jovi furono introdotti nella UK Music Hall of Fame, insieme a James Brown e ai Led Zeppelin.\n\"Lost Highway\" (2007).\nNel giugno del 2007, i Bon Jovi pubblicarono il loro undicesimo album in studio, \"Lost Highway\", disco dalla influenze decisamente country. Per promuovere il nuovo lavoro il gruppo fece diverse apparizioni televisive in quel periodo, prendendo parte ad \"American Idol\", a un nuovo MTV Unplugged e al concerto Live Earth di New York. \"Lost Highway\" ottenne buon successo, raggiungendo il primo posto nelle classifiche di diversi paesi. Dall'album furono estratti quattro singoli: l'omonimo \"Lost Highway\", \"Till We Ain't Strangers Anymore (featuring Lee Ann Rimes)\", \"(You Want to) Make a Memory\", e \"Whole Lot of Leavin. Per promuovere l'album, inoltre, la band ha tenuto un concerto a Chicago davanti a circa 400 spettatori, dove ha suonato l'intero disco pi\u00f9 tre brani dagli album precedenti: \"It's My Life\", \"Who Says You Can't Go Home\" e \"Wanted Dead or Alive\". L'esibizione \u00e8 stata filmata e pubblicata in DVD con il titolo '.\nNell'ottobre del 2007, la band annunci\u00f2 la partenza del Lost Highway Tour, che part\u00ec verso la fine dell'anno per concludersi nell'estate del 2008. La tourn\u00e9e fu quella dal maggiore incasso dello stesso anno, con un totale di 2.157.675 biglietti venduti. Per questi vari motivi, ancora oggi il Lost Highway Tour \u00e8 per i Bon Jovi la loro tourn\u00e9e pi\u00f9 proficua di sempre. Da segnalare, inoltre, che durante il tour il gruppo si esib\u00ec al Royal Variety Performance di Liverpool davanti alla regina Elisabetta, e fu la prima band statunitense a potersi fregiare di questo onore. Dal Lost Highway Tour fu pubblicata una registrazione: \"Live at Madison Square Garden\" (pubblicata in DVD e Blu-Ray nel 2009).\n\"The Circle\" (2009).\nNell'aprile 2009 viene presentato in anteprima al Tribeca Film Festival di New York un documentario diretto da Phil Griffin girato durante il Lost Highway Tour, dal titolo \"When We Were Beautiful\". L'omonimo libro viene messo in vendita il 27 ottobre 2009.\nIl 18 giugno 2009 Jon Bon Jovi e Richie Sambora sono stati inseriti nella Songwriters Hall Of Fame.\nNel giugno 2009 Jon Bon Jovi e Richie Sambora registrano insieme al cantante iraniano Andy Madaidan una nuova versione del classico di Ben E. King \"Stand by Me\", come gesto di solidariet\u00e0 verso la popolazione iraniana in seguito agli scontri seguiti alle elezioni presidenziali.\nIl 17 agosto 2009 debutta in radio il nuovo singolo \"We Weren't Born to Follow\", che otterr\u00e0 anche una nomination ai Grammy Awards. Il dodicesimo album in studio della band, \"The Circle\", viene pubblicato nel novembre 2009. L'album debutta al primo posto nella classifica americana di Billboard, dando alla band il secondo album consecutivo al numero 1, cosa che non succedeva da pi\u00f9 di 20 anni con l'accoppiata Slippery When Wet-New Jersey. The Circle, prodotto da John Shanks e co-prodotto da Bon Jovi e Sambora, \u00e8 stato seguito da un nuovo tour mondiale, The Circle Tour, iniziato al Neal S. Blaisdell Center di Honolulu l'11 febbraio 2010, e conclusosi al Sydney Football Stadium di Sydney il 19 dicembre dello stesso anno.\nIl 9 novembre 2009 i Bon Jovi si esibiscono all'interno dell'imponente manifestazione internazionale organizzata a Berlino per l'anniversario dei 20 anni dalla caduta del Muro, eseguendo \"We Weren't Born to Follow\" in una splendida cornice con alle spalle l'imponente Porta di Brandeburgo.\nNel gennaio 2010, dopo aver pubblicato il secondo singolo estratto da \"The Circle\", \"Superman Tonight\", la band si esibisce per la prima volta nella sua storia alla prestigiosa cerimonia dei Grammy Awards, dove suona un medley di tre canzoni: \"We Weren't Born to Follow\" e, insieme a Jennifer Nettles, \"Who Says You Can't Go Home\" e \"Livin' on a Prayer\", quest'ultima scelta dai fan attraverso un sondaggio online.\nIl 7 giugno 2010 i Bon Jovi si sono esibiti sul tetto dell'O2 Arena di Londra per celebrare la residency di 12 concerti in quest'arena. La performance \u00e8 stata trasmessa in diretta Tv e i fan hanno potuto seguirla dai maxischermi di Peninsula Square, di fronte all'arena.\n\"Greatest Hits\" (2010), \"Live 2011\", una nuova pausa e i progetti solisti (2012).\nLa band ha pubblicato a novembre in tutto il mondo la raccolta \"Greatest Hits\", in versione cd singolo e doppio. La raccolta \u00e8 anticipata dal singolo inedito \"What Do You Got?\", pubblicato a settembre 2010.\nAgli MTV Europe Music Awards 2010 la band riceve il \"Global Icon Award\", assegnato per la prima volta nella storia. Nello stesso anno i Bon Jovi vengono nominati per la Rock and Roll Hall of Fame del 2011, ma perdono assieme a Beastie Boys, Chic, Donovan, The J. Geils Band, LL Cool J, Laura Nyro, Donna Summer, Joe Tex e Chuck Willis in favore di Alice Cooper Band, Neil Diamond, Dr. John, Darlene Love e Tom Waits.\nPer promuovere la raccolta, il 9 febbraio 2011, al Bryce Jordan Center di University Park, i Bon Jovi iniziano il Live 2011 che finir\u00e0 il 31 luglio dello stesso anno al Parque da Bela Vista di Lisbona. Per quanto riguarda l'Italia, il tour ha fatto tappa allo Stadio Friuli di Udine, dove il gruppo si \u00e8 esibito davanti ad un pubblico sold out di 39,926 spettatori. Qui la band \u00e8 stata accolta da un'imponente coreografia organizzata dal Bon Jovi Club Italia e autofinanziata grazie al contributo di numerosi fan. Questa iniziativa ha notevolmente stupito la band, che ha pertanto deciso di allungare la scaletta inserendo pezzi non previsti, quali \"Lie to Me\", \"These Days\", \"Dry County\", \"Always\" e \"I Love This Town\", e che ha definito il concerto, sulla propria pagina di Facebook, come \"uno degli spettacoli pi\u00f9 memorabili che abbiamo mai tenuto in Europa\". Negli ultimi 13 concerti della leg nordamericana del tour, Richie Sambora \u00e8 stato sostituito da Phil X a causa del suo ricovero in una clinica di disintossicazione.\nIl Tour si conclude a Lisbona e la band decide di prendersi una pausa in cui ogni singolo membro porter\u00e0 avanti i propri progetti solisti. Nel mese di settembre 2011 Richie Sambora inizia a comporre il suo terzo disco solista, pubblicato circa un anno dopo, il 18 settembre 2012: \"Aftermath Of The Lowdown\" vede la luce a 14 anni di distanza dal precedente \"Undiscovered Soul\" ed \u00e8 un disco incentrato sugli alti e i bassi della vita di Sambora nell'ultimo decennio. Seguir\u00e0 un breve tour solista chiamato Every Road Tour, che prende il nome dal singolo di lancio del disco, \"Every Road Leads Home To You\".\nNel corso del 2012 Jon Bon Jovi ha intanto iniziato a comporre nuovi brani. Alcuni sono per il nuovo disco dei Bon Jovi, mentre altri sono stati scritti per altri artisti, come per il duo Country Big &amp; Rich. Due brani, invece, sono stati destinati alla colonna sonora del film \"Uomini di parola\" di Fisher Stevens, con Al Pacino e Christopher Walken: uno di essi si intitola \"Not Running Anymore\" ed \u00e8 il brano di punta, candidato anche ai Golden Globe 2013 nella categoria \"Miglior Brano Inedito\".\n\"What About Now\" e \"Because We Can - The Tour\" (2013).\nDurante tutto il corso del 2012 Jon Bon Jovi ha scritto brani sia con Richie Sambora che avvalendosi dell'aiuto di parolieri e cantautori come Desmond Child, Billy Falcon e John Shanks. Il nuovo disco dei Bon Jovi ha cos\u00ec preso forma e a ottobre 2012 \u00e8 stato annunciato che sar\u00e0 pubblicato a inizio 2013: il titolo \u00e8 \"What About Now\" e sar\u00e0 anticipato dal singolo \"Because We Can\", in uscita il 7 gennaio 2013. L'album debutta in prima posizione negli USA, con 101,000 copie vendute nella prima settimana. What About Now diventa cos\u00ec il loro terzo album consecutivo a raggiungere la prima posizione in USA dopo \"The Circle\" e \"Lost Highway \" e il loro quinto in carriera.[5] L'album ha venduto pi\u00f9 di un milione di copie in tutto il mondo, diventando disco d'oro in Gran Bretagna vendendo 100,000 copie. Il singolo iniziale d\u00e0 anche il nome al nuovo Tour mondiale, in partenza il 9 febbraio 2013 alla Mohegan Sun Arena di Uncasville.\nPer quanto riguarda l'Italia, il Because We Can - The Tour far\u00e0 tappa il 29 giugno dello stesso anno allo Stadio Giuseppe Meazza di Milano. Il nuovo album sar\u00e0 pubblicato a fine marzo 2013, ad annunciarlo \u00e8 stato lo stesso Jon Bon Jovi durante un concerto speciale tenutosi presso la BBC Radio a Londra il 24 gennaio. In quest'occasione sono state suonate per la prima volta dal vivo cinque nuove canzoni: \"What About Now\", Amen\", \"What's Left Of Me\", \"That's What The Water Made Me\" e \"Army of One\". Inoltre domenica 27 gennaio la band \u00e8 stata ospite della trasmissione \"Che tempo che fa\" condotta da Fabio Fazio dove ha eseguito \"Because We Can\".\nLa band ha annunciato che il nuovo album uscir\u00e0 l'8 marzo 2013 in Australia e Germania, l'11 nel Regno Unito, il 12 in Italia e negli Stati Uniti e il 13 in Giappone. A febbraio \u00e8 stato pubblicato il secondo singolo solo negli Stati Uniti, ovvero \"What About Now\". A causa della tempesta battezzata \"Nemo\" che ha colpito la parte nord-orientale degli Stati Uniti, la data di apertura del Because We Can - The Tour alla Mohegan Sun Arena di Uncasville \u00e8 stata posticipata al 25 ottobre. Tuttavia il gruppo ha tenuto un concerto gratuito per non deludere i fan che erano presenti sul posto da giorni. Dal 2 aprile 2013 fino al 25 dello stesso mese, ovvero nelle ultime 15 date nordamericane, Richie Sambora \u00e8 assente dal tour per ragioni personali. A sostituirlo sar\u00e0 nuovamente Phil X. Il 30 aprile, sul sito ufficiale della band, viene annunciato che Sambora sar\u00e0 assente anche nelle date sudafricane e europee.\nPer quanto riguarda l'Italia l'unica data del tour europeo \u00e8 nello storico e pi\u00f9 importante stadio italiano San Siro il 29 giugno 2013 in Milano davanti a 51.500 spettatori paganti. Jon Bon Jovi appena debutta nello stadio, meravigliato dalla \"Muraglia umana\" di San Siro, saluta il pubblico con queste parole: \u201cChe bello essere qui, che posto unico\".\nSebbene la non perfetta forma del frontman e i problemi interni alla band (l'assenza del chitarrista Richie Sambora), il concerto va oltre lo show, grazie a un'interazione band-pubblico incredibile e una performance al di l\u00e0 di ogni aspettativa.\nIl fan club italiano sfodera una coreografia da mozzare il fiato all'inizio della canzone \"Because we can\", che copre primo, secondo e terzo anello rosso e i primi due delle curve, mostrando la scritta \"Bon Jovi Forever\" su un'immensa bandiera Americana come sfondo; sul prato migliaia di bandiere italiane, e sempre sugli spalti uno striscione lunghissimo che ripercorre attraverso alcune date ed eventi simbolici la storia degli ultimi trent'anni dal 1984 Nascita della Band al 2013 concerto a Milano San Siro. \nLa reazione di Jon \u00e8 inaspettata: il cantante perde le parole durante il primo ritornello e sbaglia ad attaccare la seconda strofa, completamente segnato in volto e commosso. Il cantante stoppa il pezzo e si ferma a guardare cosa sta succedendo di fronte a lui scoppiando in lacrime alla vista del regalo che la platea italiana ha fatto al suo gruppo, il boato del pubblico \u00e8 mostruoso e, dopo ancora qualche secondo in cui il leader riprende fiato fa ripartire il brano da capo. \nAl termine dello stesso ringrazier\u00e0 i fans e dir\u00e0 senza nascondersi \u201cSto piangendo come una ragazzina\u201c.\nLa band regala 3 ore e 15 minuti di concerto con 30 canzoni nella setlist, la scaletta pi\u00f9 lunga dell'intero tour mondiale regalando chicche come \"Undivided\" non suonata da diversi anni, e la conclusiva \"This Ain't A Love Song\" scelta tra i cartelli del pubblico.\nI giorni seguenti innumerevoli le recensioni entusiastiche presenti sul web e sulle maggiori testate giornalistiche italiane, in particolare la rivista musicale online ONSTAGE lo ha classificato il miglior concerto dell'estate 2013 definendolo: \"Indimenticabile\". \nDopo lo storico concerto di Udine 2011 anche Milano 2013 \u00e8 stata una notte da ricordare come lo stesso Jon Bon Jovi ha scritto sui Social Network i giorni seguenti l'evento: \"A tutti i nostri amici in Milano, Grazie per una notte che non dimenticheremo\".\nIl tour mondiale risulta il pi\u00f9 seguito del 2013. II 17 dicembre 2013 ultima data al Suncorp Stadium di Brisbane, trasmessa in diretta streaming sul sito dei Bon Jovi. \n2014 - Sambora lascia la band.\nDopo diversi mesi, Richie Sambora ha cos\u00ec spiegato il suo allontanamento dalla band durante il \"Because We Can Tour\":\nIl 13 novembre 2014, Jon Bon Jovi conferma l'uscita di Richie Sambora dal gruppo, il quale ha lasciato la band per dedicarsi esclusivamente alla sua carriera solista.\nRichie Sambora ha ripreso la sua carriera da solista e ha annunciato che stava preparando un nuovo album, oltre a un tour da solista. Il chitarrista ha partecipato alla jam session organizzata da Steven Tyler per festeggiare il nuovo anno nel 2014; presenti nell'occasione anche artisti come Alice Cooper e Sammy Hagar. L\u00ec conobbe Orianthi, una giovane chitarrista di talento che era in tour con Alice Cooper, e con la quale, secondo Sambora, si leg\u00f2 fin dal primo momento. Da quel momento in poi, entrambi hanno iniziato a lavorare insieme. A febbraio Sambora ha fatto un mini-tour in Australia e ha portato con s\u00e9 Orianthi. Sambora ha elogiato la giovane donna, di cui ha affermato che ha cantato e composto molto bene, e l'ha persino considerata una chitarrista migliore di lui. Poco dopo, Orianthi ha rivelato che avrebbe lavorato con Sambora alla composizione del suo nuovo album.\nSambora ha effettuato un mini tour in Europa a giugno e luglio, con Orianthi nella band, dove si \u00e8 esibito in paesi come Regno Unito, Germania, Francia, Paesi Bassi e Scozia.\n2015 - Burning Bridges e il mini tour internazionale.\nA gennaio la band ha annunciato l'uscita, per il 21 agosto 2015 (in Italia sar\u00e0 disponibile dal 28 agosto nei negozi), di \"Burning Bridges\": dieci pezzi, fra nuove tracce, outtakes e brani rari che vedono ancora Sambora come songrwiter. I singoli di lancio sono la nuova \"We don't run\" (scritta da Jon Bon Jovi e dal produttore John Shanks, che si occupa anche delle chitarre) e \u201cSaturday Night Gave Me Sunday Morning\u201d, una outtake scritta da Jon Bon Jovi, Sambora e Shanks.\nUn \"fan album\" che accompagner\u00e0 un mini tour asiatico intitolato Bon Jovi Live! con tappe, tra settembre e ottobre 2015, in Indonesia, Cina, Singapore, Malesia, Corea del Sud, Taiwan, Abu Dhabi e Israele (il 3 ottobre, all'Hayarkon Park di Tel Aviv)\n2016 - This House Is Not For Sale.\nIl \"vero\" nuovo album di inediti, intitolato \"This House Is Not for Sale\", viene pubblicato nell'ottobre 2016.\nIl disco \u00e8 anticipato dal singolo omonimo, pubblicato nel mese di agosto dello stesso anno. Secondo Jon Bon Jovi l'album vuole descrivere l'integrit\u00e0 della band nel corso degli anni ed \u00e8 primo album a cui non ha collaborato lo storico chitarrista della band Richie Sambora, il primo a cui ha collaborato il chitarrista canadese Phil X ed il primo in cui non compare il songwriter Desmond Child come co-autore. Contestualmente il chitarrista Phil X viene ufficializzato come membro stabile della band, assieme a Hugh McDonald, dal 1994 accreditato solo come turnista.\nIl 23 febbraio 2018 \u00e8 stata pubblicata una riedizione dell'album contenente due tracce inedite: \"When We Were Us\" e \"Walls, rientrando\" per la seconda volta al primo posto della Billboard 200, beneficiando della sua vendita associata a quella dei biglietti del tour che toccher\u00e0 gli Stati Uniti durante il 2018 e l'Europa nel corso del 2019.\n2018 - Rock And Roll Hall Of Fame.\nNel 2018 la band \u00e8 stata introdotta nella Rock and Roll Hall of Fame. L'esibizione, durante la cerimonia di premiazione, ha compreso quattro brani: You Give Love A Bad Name, It's My Life, When We Were Us, Livin' On A Prayer.\nAlla line up attuale del tour (compresi John Shanks alla seconda chitarra ed Everett Bradley alle percussioni ed ai cori come musicisti di supporto) si sono aggiunti gli ex membri storici Richie Sambora alla chitarra e Alec John Such al basso.\nBon Jovi 2020 (2019-presente).\nIl 9 marzo 2019, Jon Bon Jovi ha annunciato tramite i social media che la band \u00e8 tornata in studio per registrare il quindicesimo album in studio della band, che uscir\u00e0 nel 2020. Nell'agosto 2019, Jon Bon Jovi ha annunciato che il nuovo album si intotler\u00e0 Bon Jovi 2020, che sar\u00e0 pubblicato nel maggio 2020.\nA novembre 2019, hanno pubblicato il singolo \"Unbroken\", scritta dai Bon Jovi per il documentario di Josh Aronson \"To be of service\". Nel Gennaio 2020, hanno annunciato il 2020 Tour, a sostegno del loro album, che vedr\u00e0 la band impegnata in 18 date nel nord America; il tour avr\u00e0 come guest star l'artista canadese Bryan Adams. A causa della diffusione della Pandemia, Jon Bon Jovi ha deciso di posticipare l'uscita dell'album e di cancellare il Tour a supporto dell'album. Bon Jovi 2020 \u00e8 stato pubblicato il 2 ottobre 2020.\nStile musicale.\nNel corso della sua carriera la band non \u00e8 mai riuscita ad adottare il proprio genere musicale, ma si \u00e8 adattata al suono di ogni epoca, pur ruotando sempre attorno al rock, per svariare nel corso della loro carriera dall'hard rock all'hair metal, dall'arena rock al pop rock e all'heavy metal. Durante i suoi primi anni di vita, negli anni ottanta, i Bon Jovi iniziarono come un gruppo vicino all'heavy metal, la loro musica era caratterizzata dall'essere hard rock con sfumature melodiche e potenti ballate (note come power ballad), a causa di questo e il loro modo di vestire i media li considerava una band glam metal. Negli anni novanta, con l'uscita del loro album Keep the Faith nel 1992, lasciarono il suono glam e pubblicarono un album pi\u00f9 vicino al rock 'n' roll classico, prendendo ispirazione dal suono di gruppi e artisti come Aerosmith, Bruce Springsteen o i Rolling Stones. Nel 1995, con il loro album These Days, adottarono un sound pop rock pi\u00f9 in linea con lo stile del tempo. In questo lavoro sono state incluse molte ballate, sebbene contenesse anche alcune canzoni rock come Hey God.\nAl loro ritorno nel 2000, con il loro album Crush, hanno nuovamente optato per un suono orientato al pop rock, fortemente influenzato dalle band contemporanee. Nel 2002, con Bounce, hanno sperimentato un suono pi\u00f9 metal, combinando brani di hard rock, rock alternativo e rock melodico. Con Have a Nice Day hanno continuato nella linea dell'hard rock e heavy metal. Dal 2007 con Lost Highway hanno unito il country rock con il pop rock. Con The Circle, What About Now, This House Is Not for Sale e Bon Jovi 2020 si sono consolidati come gruppo pop rock.\nFormazione.\nEx componenti.\nTimeline"}
{"id": "2524751", "revid": "306856", "url": "https://it.wikipedia.org/wiki?curid=2524751", "title": "Cagiva C592", "text": "La Cagiva C592 \u00e8 una moto agonistica della casa Cagiva, il cui nome \u00e8 formato dall'unione di pi\u00f9 lettere e numeri \"\"C\", \"5\" e \"92\", dove \"C\" sta per \"Cagiva\", \"5\" sta per \"500\" (come la classe del mondiale e la cilindrata), \"92\"\" sta per 1992 (anno in cui \u00e8 stato portato in gara il modello), questa moto da competizione \u00e8 infatti prodotta dalla casa di Varese che corse nel motomondiale del 1992 con alla guida Eddie Lawson con il numero 7, mentre Alex Barros la guid\u00f2 con il numero 12.\nDescrizione.\nQuesta moto aveva delle caratteristiche di tutto rispetto, come le varie espansioni in titanio (di spessore ridotto) e i silenziatori in carbonio (che permisero una riduzione del peso), inoltre adotta una distribuzione degli scoppi, chiamata Big Bang (utilizzata per la prima volta).\nCon questa moto la Cagiva prova due forcelloni diversi a disposizione, o in alluminio con capriata di rinforzo alleggerita (rispetto al modello della C591) o in fibra di carbonio, mentre la soluzione delle prese d'aria laterali sui lati della moto, rimane analoga al modello C591, difatti esteticamente non risulta molto differente dal modello precedente, dal quale si differenzia maggiormente per via del codino leggermente pi\u00f9 rotondeggiante nella parte inferiore.\nClassifica finale.\nI piloti alla fine del campionato non si trovarono in posizioni di rilievo, rispettivamente si piazzarono Eddie Lawson 9\u00ba, Alex Barros 13\u00ba.\nDa segnalare la prima vittoria per Cagiva, ottenuta nel gran premio d'Ungheria grazie a Eddie Lawson."}
{"id": "2524752", "revid": "125071036", "url": "https://it.wikipedia.org/wiki?curid=2524752", "title": "Graziano Galatone", "text": "Carriera.\nFra le numerose esperienze musicali e teatrali che lo hanno visto impegnato, oltre alle partecipazioni in fiction di successo come attore protagonista di puntata, l'artista \u00e8 stato particolarmente apprezzato per aver interpretato dal 2002 fino ad oggi il capitano Ph\u0153bus de Ch\u00e2teaupers in \"Notre-Dame de Paris\", nel 2003 il ruolo di Cavaradossi in \"Tosca - Amore disperato\" di Lucio Dalla,La sua collaborazione con Dalla prosegue e nel 2006 realizza l'arrangiamento di \"Disperato Erotico Stomp per la manifestazione \"Notte della Taranta a Melpignano(LE) e successivamente scrive il brano \"FIUTO\" contenuto nell'album Angoli nel Cielo cantato dallo stesso Dalla e con il Premio Oscar Tony Servillo. 2006 fino ad oggi il ruolo di Lorenzo il Magnifico nell'Opera \"Il principe della giovent\u00f9\" di Riz Ortolani. Nel 2003 ricevette anche il premio nazionale Sandro Massimini dall'Associazione Nazionale dell'Operetta.\n\u00c8 autore di musiche e testi inediti.\nIn scena nel 2009 l'opera musical in due atti \"Bernadette, il miracolo di Lourdes\", di cui Galatone \u00e8 autore.\nSvolge intensa attivit\u00e0 artistica come concertista e docente di seminari e stages nelle materie di Musical e Musica Popolare. Come artista rivendica sempre la sua appartenenza alla terra di Puglia, dal punto di vista artistico e affettivo.\nIl 18 giugno 2010 ha debuttato nel ruolo di Renzo Tramaglino ne \"I promessi sposi - Opera moderna\" su testi di Michele Guard\u00ec e musica di Pippo Flora, musical ispirato al romanzo di Alessandro Manzoni \"I promessi sposi\". Nell'agosto di quello stesso anno fu a Villa Torlonia insieme all'amico e collega Gi\u00f2 Di Tonno per ricevere il \"Premio Persefone\".\nNel 2015 debutta come Regista del prestigioso \"Premio Valentino\" conseguendo uno strepitoso successo per la buona riuscita della manifestazione.\nNegli anni 2016-2017, 2019-2020 e 2022 veste nuovamente i panni di Ph\u0153bus de Ch\u00e2teaupers in Notre Dame de Paris con un grande ritorno del cast originale.\nNella stagione 2019-2020 conduce I fatti vostri su Rai 2 occupandosi della parte musicale sostituendo l'amico e collega Gi\u00f2 Di Tonno."}
{"id": "2524753", "revid": "765341", "url": "https://it.wikipedia.org/wiki?curid=2524753", "title": "Specie di Thlaspi", "text": "La voce elenca le specie di \"Thlaspi\" pi\u00f9 note.\nI nomi comuni in italiano sono evidenziati in grassetto accanto al nome scientifico."}
{"id": "2524754", "revid": "262227", "url": "https://it.wikipedia.org/wiki?curid=2524754", "title": "Giusto Suttermans", "text": ""}
{"id": "2524755", "revid": "254059", "url": "https://it.wikipedia.org/wiki?curid=2524755", "title": "Quattro Castella", "text": "Quattro Castella (\"I Qu\u00e2ter Cast\u0113\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nEtimologia.\nIl paese di Quattro Castella prende il nome da quattro castelli che sorgono su altrettanti colli. Partendo da est si incontrano Monte Vetro, Bianello, Monte Lucio e Monte Zane. Probabilmente facevano parte del sistema difensivo settentrionale dei domini dei Canossa. Ad eccezione del Castello di Bianello, che sorge pressoch\u00e9 intatto, degli altri castelli non restano che pochi ruderi.\nGeografia fisica.\nQuattro Castella \u00e8 situato alle propaggini dell'Appennino reggiano, a a sud-ovest da Reggio nell'Emilia. Il comune castellese, compreso tra le prime colline appenniniche e l'alta pianura, abbraccia una fascia della provincia che va dalla val d'Enza ad ovest a alla valle del Crostolo.\nCultura.\nEventi.\nRievocazioni storiche con Corteo Storico Matildico nel mese di maggio.\nContrade:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 815, pari al 6,2% della popolazione. Le nazionalit\u00e0 pi\u00f9 numerose sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2524759", "revid": "136801", "url": "https://it.wikipedia.org/wiki?curid=2524759", "title": "Majorca Open", "text": ""}
{"id": "2524764", "revid": "110157", "url": "https://it.wikipedia.org/wiki?curid=2524764", "title": "Rip It Up", "text": "Rip It Up \u00e8 il primo greatest hits della band britannica Dead or Alive, pubblicato nel 1987 dalla Epic Records. Contiene otto singoli provenienti dai due precedenti album \"Youthquake\" e \"Mad, Bad and Dangerous to Know\". Nessun brano invece in rappresentanza del loro primo album \"Sophisticated Boom Boom\", decisione presa dal gruppo molto probabilmente in quanto l'album venne quasi ignorato dal pubblico. Oltre a ci\u00f2, i gi\u00e0 citati \"Youthquake\" e \"Mad, Bad and Dangerous to Know\", oltre ad essere i dischi pi\u00f9 famosi, hanno lo stesso sound new wawe e dance, diversamente da \"Sophisticated Boom Boom\", che ha un sound pi\u00f9 gothic rock."}
{"id": "2524769", "revid": "287204", "url": "https://it.wikipedia.org/wiki?curid=2524769", "title": "Wrigley Field", "text": "Il Wrigley Field, conosciuto anche come The Friendly Confines o Cubs Park, \u00e8 uno stadio di baseball situato a Chicago nello Stato dell'Illinois, Stati Uniti. Ospita gli incontri casalinghi dei Chicago Cubs, squadra che milita nella Major League Baseball (MLB) ed \u00e8 il secondo stadio pi\u00f9 vecchio tuttora in uso dietro al solo Fenway Park di Boston.\nCostruito nella periferia a nord della citt\u00e0 pi\u00f9 precisamente nella zona chiamata Lakeview, \u00e8 considerato uno degli impianti pi\u00f9 belli e affascinanti del mondo per via della sua storia e delle sue particolarit\u00e0. Negli anni ha subito diversi restauri e interventi di manutenzione avvenuti sulla struttura originale eretta nel 1914.\nOccasionalmente viene utilizzato per concerti e in passato ha ospitato partite di football, hockey e calcio.\n\u00c8 stato \"omaggiato\" nel film The Blues Brothers; il protagonista Elwood usa proprio 1060 West Addison come indirizzo per falsificare la sua patente.\nStoria.\nProgettato inizialmente dall'architetto Zachary Taylor Davis su commissione di Charles Weeghman, proprietario della squadra di baseball dei Chicago Whales militante nella vecchia Federal League, lo stadio \u00e8 stato inaugurato il 23 aprile del 1914 con il nome di Weeghman Park e ospit\u00f2 i Whales solamente per un paio di stagioni prima che la lega venne sciolta perch\u00e9 ritenuta di concorrenza, troppo piccola ed economicamente poco sviluppata per competere contro le due leghe maggiori, l'american e la national.\nDurante i mesi successivi Weeghman, che nel frattempo era rimasto orfano di una squadra, organizz\u00f2 una cordata per acquistare una delle due formazioni della citt\u00e0 che militava nelle serie maggiore, i Chicago Cubs. Tra i nuovi investitori c'era anche l'imprenditore e fondatore di un'azienda produttrice di gomme da masticare William Wrigley Jr. che successivamente nel 1918 divenne unico proprietario della squadra e decise di cambiare il nome dello stadio due volte. Tra il 1920 e il 1926 era conosciuto come Cubs Park e a partire dal novembre del 1926 divenne definitivamente Wrigley Field.\nRistrutturazioni e lavori di ampliamento.\nConsiderato che la location e la struttura dello stadio sono rimaste quelle originali dal giorno della sua apertura, con il passare degli anni ha dovuto subire parecchi interventi di ristrutturazione ed espansione. \nI primi lavori risalgono al 1922 e vennero aggiunti svariati posti a sedere lungo tutto il perimetro del campo. \nPrima dell'inizio delle stagioni 1927 e 1928 si costruirono ulteriori gradinate in cemento sulla struttura gi\u00e0 esistente dietro casa base, andando a formare uno stadio su due piani che durante le stagioni successive fece registrare nuovi record di affluenza per gli stadi della Major League. \nNel 1937 si decise di intervenire sulla parte esterna del campo, il cosiddetto outfield, fino al momento poco coinvolto in cambiamenti di rilievo. Per volere del general manager di allora Bill Veeck, si cosparse il muro esterno che delimita il campo di gioco con dell'edera tuttora piantata (caratteristica unica per uno stadio di baseball), si costruirono gradinate in cemento che sostituirono le vecchie in legno e infine venne installato un nuovo tabellone segnapunti con il caratteristico orologio al centro che viene usato ancora oggi. \nIntorno al 1942 si pens\u00f2 di installare dei fari per giocare partite in notturna. Questo progetto non and\u00f2 mai a buon fine perch\u00e9 durante la seconda guerra mondiale il proprietario di allora decise di donare il materiale necessario per la costruzione all'esercito americano. Solamente in tempi pi\u00f9 recenti, precisamente nel 1988 e dopo molte battaglie tra squadra, tifosi e la citt\u00e0 di Chicago, si install\u00f2 un impianto di illuminazione notturno e la prima partita dopo il tramonto si gioc\u00f2 il 9 agosto 1988 e vide i Chicago Cubs vincere con il punteggio di 6 a 4 contro i New York Mets.\nNel 2005 si lavor\u00f2 ancora sulle gradinate nell'outfield aggiungendo ulteriori 1900 posti. Questo ampliamento venne accolto malvolentieri dalla citt\u00e0 e dai tifosi perch\u00e9 cancell\u00f2 le ultime tracce rimanenti dell'impianto originale, pi\u00f9 precisamente vennero eliminati i mattoni che delimitavano il campo esterno venduti poi singolarmente come souvenir ai cittadini e tifosi.\nNel 2007 venne sostituita l'erba del campo di gioco perch\u00e9 ritenuta una delle peggiori di tutta la lega. Venne abbassato il livello del campo di qualche centimetro e vennero costruiti dei canali di scolo ai bordi per facilitare il drenaggio dell'acqua e cos\u00ec ridurre il tempo di attesa nelle eventuali partite sospese per pioggia. Venne anche installato un nuovo sistema di innaffiamento del manto erboso andando a sostituire quello originale presente dal 1935.\nLa ristrutturazione pi\u00f9 recente \u00e8 stata programmata a partire dal 2014 per concludersi entro il 2019, prender\u00e0 il nome di \"1060 Project\" e sar\u00e0 il pi\u00f9 grosso intervento di modifica mai eseguito. I lavori verranno effettuati principalmente durante i mesi in cui il campionato \u00e8 fermo e le aree interessate saranno le gradinate nonch\u00e9 la struttura interna degli spogliatoi, degli uffici dirigenziali, della sala stampa e dell'intrattenimento dei tifosi. Verranno installati nuovi video-tabelloni, restaurata la storica insegna rossa all'entrata principale e create aree di intrattenimento adiacenti allo stadio.\nCapienza.\nDi seguito viene riportata la capienza dello stadio durante i rispettivi anni:\nCaratteristiche e segni distintivi.\nUna delle caratteristiche che distingue il Wrigley Field \u00e8 la presenza di edera sul muro che delimita il campo esterno di gioco. Viene piantata qualche settimana prima dell'inizio del campionato e durante le partite iniziali si pu\u00f2 notare che le foglie non sono ancora del tutto maturate; si crea cos\u00ec un particolare effetto visivo insieme al colore dei mattoni sottostanti che nel corso della stagione svanisce e lascia spazio al verde caratteristico della pianta che coprir\u00e0 tutto il muro. Sporadicamente capita che la pallina battuta dai giocatori vada persa all'interno di essa e in questo caso si fa riferimento alla regola del ground-rule double consistente nel avanzamento del battitore coinvolto di due basi.\nI cosiddetti \"Rooftop Seats\", letteralmente \"le sedie sul tetto\". Lo stadio sorge nel mezzo di un quartiere residenziale e i tetti delle case circondanti vengono usati come tribune. Tradizione che appartiene a Wrigley Field dai primi anni della sua vita, \u00e8 nata come passatempo dai rispettivi inquilini che durante le partite salivano sul tetto della propria abitazione per godere di una visuale unica mentre dall'inizio degli anni '80 \u00e8 diventato un vero business; i visitatori pagano un biglietto per seguire le partite dalle terrazze che sono state abbellite grazie alla costruzione di bar, ristoranti, schermi digitali, tendoni e piccole gradinate. Attualmente \u00e8 stato stipulato un contratto tra i proprietari degli stabili e la societ\u00e0 dei Cubs che ricever\u00e0 il 17% dei profitti provenienti dai Rooftop Seats fino al 2023.\nNello stadio \u00e8 presente un tabellone segnapunti che viene azionato manualmente durante le partite, \u00e8 attivo dal 1937 (anno in cui \u00e8 stato installato durante i lavori di ampliamento) ed \u00e8 posizionato sopra le tribune centrali dell'outfield. I numeri che indicano il punteggio e le scritte delle squadre sono dipinti con della vernice bianca sopra ad una placca metallica di colore verde e vengono aggiornati da un operatore che ha accesso al tabellone tramite una porta posizionata alla base. Negli anni ha subito pochi interventi di manutenzione e nel 1941 \u00e8 stato aggiunto l'orologio che non ha mai perso l'ora esatta in 80 anni di lavoro.\nUsi secondari.\nL'impianto ha molteplici usi e viene utilizzato anche per eventi al di fuori di partite di baseball. Spesso vengono organizzati concerti anche se sono accolti malvolentieri dagli abitanti del quartiere per via delle luci accese e del rumore che proviene dallo stadio. In passato ha ospitato incontri di football, calcio e partite di hockey."}
{"id": "2524771", "revid": "107831", "url": "https://it.wikipedia.org/wiki?curid=2524771", "title": "Heineken Open 2001", "text": "L'Heineken Open 2001 \u00e8 stato un torneo di tennis giocato sul cemento.\n\u00c8 stata la 34\u00aa edizione dell'Heineken Open,che fa parte della categoria International Series nell'ambito dell'ATP Tour 2001.\nSi \u00e8 giocato all'ASB Tennis Centre di Auckland in Nuova Zelanda,\ndall'8 al 15 gennaio 2001.\nCampioni.\nSingolare.\n Dominik Hrbat\u00fd ha battuto in finale Francisco Clavet 6-4, 2-6, 6-3\nDoppio.\n Marius Barnard / Jim Thomas hanno battuto in finale David Adams / Mart\u00edn Garc\u00eda 7-6 (12-10), 6-4"}
{"id": "2524776", "revid": "204391", "url": "https://it.wikipedia.org/wiki?curid=2524776", "title": "Adenoidite", "text": ""}
{"id": "2524781", "revid": "228587", "url": "https://it.wikipedia.org/wiki?curid=2524781", "title": "Quinta da Regaleira", "text": "La Quinta da Regaleira \u2013 chiamata comunemente anche Pal\u00e1cio da Regaleira (dal nome dell'edificio principale), a sua volta detto anche Pal\u00e1cio do Monteiro dos Milh\u00f5es (dal nome del proprietario; letteralmente: \u201cPalazzo del/di Monteiro dei milioni\u201d) \u2013 \u00e8 una tenuta (in portoghese: \"quinta\") di 4 ha con palazzo, giardini e grotte, situata nel centro storico della citt\u00e0 portoghese di Sintra (a nord-ovest di Lisbona) e costruita \u2013 nella veste attuale\u00a0\u2013 tra il 1904 ed il 1910 su progetto dell'architetto italiano Luigi Manini (1848-1936) e su commissione di Ant\u00f3nio Augusto Carvalho Monteiro (1848-1920), che aveva acquistato la propriet\u00e0 nel 1892.\nLa tenuta prende il nome dalla figlia di uno dei proprietari precedenti, divenuta in seguito baronessa di Regaleira.\nIl palazzo e i giardini della \"Quinta da Regaleira\", oggi propriet\u00e0 del comune di Sintra e sede della Fondazione Cultursintra (\"Funda\u00e7\u00e3o Cultursintra\"), sono annoverati\u00a0\u2013 come tutto il centro storico di Sintra \u2013 nel Patrimonio dell'Umanit\u00e0 dall'UNESCO.\nUbicazione.\nLa \"Quinta da Regaleira\" si trova nel centro storico di Sintra, vicino al Palazzo di Seteais (\"Pal\u00e1cio de Seteais\").\nCaratteristiche.\nNella tenuta si trovano statue, laghetti, grotte, labirinti, tempietti, ecc., il tutto circondato da una vegetazione e da giardini esotici.\nNella bizzarra e fantasiosa costruzione, si pu\u00f2 osservare il connubio di vari stili architettonici: prevale il gotico-manuelino, ma vi sono anche tracce dello stile rinascimentale e di quello romanico.\nNumerosi\u00a0\u2013 come e pi\u00f9 che nel Pal\u00e1cio Nacional da Pena \u2013 sono i riferimenti all'esoterismo, alla massoneria, all'alchimia e alla mitologia classica, tutto frutto delle concezioni di Carvalho Monteiro (V. il paragrafo \" \")\nNella struttura, infine, \u00e8 stato allestito anche un ristorante.\nStoria.\nTra i primi proprietari del terreno su cui ora sorgono il palazzo e i giardini, vi fu un certo Jos\u00e9 Leite che lo acquist\u00f2 nel 1697 e quindi un certo Francisco Albertino Guimar\u00e3es de Castro che lo ottenne nel 1715 (prendendo cos\u00ec il nome di \u201cQuinta do Castro\u201d, oltre che di \u201cQuinta da Torre\u201d) in un'asta pubblica e vi aliment\u00f2 una fontana preesistente, facendo canalizzare l'acqua della Serra de Sintra.\nIn seguito pass\u00f2 dapprima in possesso di un certo Manuel Bernardo (nel 1830), quindi, nel 1840 di un ricco mercante di Oporto, soprannominato Allen e la cui figlia si sarebbe fregiata in seguito del titolo di baronessa di Regaleira (da cui il nome della tenuta).\nQuesti ultimi vendettero poi la propriet\u00e0 nel 1892 ad Ant\u00f3nio Augusto Carvalho Monteiro, un imprenditore che aveva fatto le proprie fortune in Brasile soprattutto grazie alle piantagioni di caff\u00e8 e per questo soprannominato \u201cMonteiro dos Milh\u00f5es\u201d (\u201cMonteiro dei milioni\u201d).\nFu cos\u00ec che la tenuta acquist\u00f2 la forma attuale: Monteiro incaric\u00f2 infatti l'architetto italiano Luigi Manini di costruirgli un palazzo circondato da giardini, ispirandosi al Palazzo del Bu\u00e7aco (progettato dallo stesso Manini) e al Pal\u00e1cio Nacional da Pena..\nI lavori di costruzione iniziarono nel 1904 e terminarono nel 1910.\nNel 1942, la tenuta fu venduta a Waldemar d'Orey, che inizi\u00f2 delle opere di restauro. \nNel 1987, la propriet\u00e0 fu acquisita da un'impresa giapponese, la Aoki Corporation, e la tenuta rimase chiusa al pubblico, dovendo servire come abitazione privata.\nNel 1997 la \"Quinta da Regaleira\" venne infine acquistata dal comune di Sintra ed \u00e8 ora aperta al pubblico. Ospita inoltre la Fondazione Cultursintra, che si occupa della salvaguardia e conservazione dei beni culturali.\nPunti d'interesse.\nTra i punti d'interesse della tenuta vi sono, tra l'altro, oltre al Palazzo: la Cappella della Santissima Trinit\u00e0; la Torre da Regaleira; il Pozzo Iniziatico, la Gruta da Leda, la Gruta do Labirinto, ecc.\nLegenda della mappa a lato:\nA) Palazzo\nB) Cappella\nC) Serra\nD) Uffici della Fondazione Cultursintra\nE) Casa delle carrozze \"(Cocheiras)\"\nF) Officina delle Arti \"(Oficina das Artes)\"\nG) Terrazza delle chimere \"(Terra\u00e7o das Quimeras)\"\nH) Loggia di Pis\u00f5es \"(Loggia de Pis\u00f5es)\"\nI) Fontana dell'Ibis \"(Fonte do Ibis)\"\nJ) Fontana dell'Abbondanza \"(Fonte da Abund\u00e2ncia)\"\nK) Torre da Regaleira\nL) Terrazzo dei Mondi Celesti \"(Terra\u00e7o dos Mundos Celestes)\"\nM) Portale dei guardiani \"(Portal dos Guardi\u00e3es)\"\nN) Pianerottolo degli Dei \"(Patamar dos Deuses)\"\nO) Campo da tennis \"(Patamar do tennis)\"\nP) Grotta dell'Acquario \"(Gruta do Aqu\u00e1rio)\"\nQ) Pozzo Iniziatico \"(Po\u00e7o Inici\u00e1tico)\" \nR) Pozzo incompiuto \"(Po\u00e7o Imperfeito)\"\nS) Grotta del Labirinto \"(Gruta do Labirinto)\"\nT) Grotta di Leda \"(Gruta da Leda)\"\nU) Laghetto senza nome\nV) Laghetto della Cascata \"(Lago da Cascata)\"\nW) Grotta d'Oriente \"(Gruta do Oriente)\"\nX) Grotta della Vergine \"(Gruta da Virgem)\" \n1) Entrata principale\n2) Entrata secondaria\n3) Entrata superiore\nBosco.\nGran parte del terreno della tenuta \u00e8 occupato dal bosco, disposto secondo le teorie del \u201cprimitivismo\u201d di Ant\u00f3nio Augusto Carvalho Monteiro, ovvero pi\u00f9 ordinato e curato nella parte bassa e sempre pi\u00f9 selvaggio man mano che si sale verso la parte alta.\nPalazzo.\nIl palazzo, ovvero l'edificio principale della tenuta, \u00e8 frutto del lavoro dello scultore Jos\u00e9 da Fonseca ed \u00e8 arredato con pavimenti di vetro veneziano.\nL'edificio presenta una torre ottagonale.\nCappella.\nNella \"Capela da Sant\u00edssima Trindade\", costruita in stile gotico-manuelino, vi sono rappresentazioni di Santa Teresa d'\u00c1vila, di e dell'Annunciazione.\nTorre da Regaleira.\nLa Torre da Regaleira \u00e8 stata strutturata in modo tale da dare l'impressione ai frequentatori di trovarsi al centro del mondo.\nPianerottolo degli Dei \"(Patamar dos Deuses)\".\nIl cosiddetto \"Patamar dos Deuses\" (= \u201cPianerottolo degli Dei\u201d) \u00e8 un esempio di come anche la mitologia classica sia stata uno dei motivi ispiratori dell'architettura del luogo: \u00e8 composto infatti da nove statue raffiguranti divinit\u00e0 degli Antichi Greci e degli Antichi Romani.\nGrotta dell'Acquario \"(Gruta do Aqu\u00e1rio)\".\nL'acquario, ora in cattivo stato di conservazione, \u00e8 costruito in modo tale come se fosse incastonato nella roccia.\nPozzo Iniziatico \"(Po\u00e7o Inici\u00e1tico)\".\nIl cosiddetto \u201cPozzo Iniziatico\u201d (\"Po\u00e7o Inici\u00e1tico\") \u00e8 costituito da una scala a spirale di nove piani, dalla quale si scende fino a 30 metri di profondit\u00e0.\nIl luogo si ispira ai gironi della \u201cDivina Commedia\u201d.\nIn fondo al pozzo, \u00e8 scolpita la croce dei Templari.\nGrotta di Leda \"(Gruta da Leda)\".\nLa Gruta da Leda (\u201cGrotta di Leda\u201d) prende il nome dalla statua che rappresenta Leda, figura della mitologia greca, descritta come la figlia di Testio e moglie di Tindaro, re di Sparta e che, nel mito, venne sedotta da un cigno (pure rappresentato nella scultura), che in realt\u00e0 era il dio Zeus.\nLa grotta, di forma esagonale, ha riferimenti alchemici e rappresenta l'unione fra cielo (Zeus) e terra (Leda)."}
{"id": "2524782", "revid": "1543377", "url": "https://it.wikipedia.org/wiki?curid=2524782", "title": "Seaside (Florida)", "text": "Seaside \u00e8 una comunit\u00e0 della Florida, negli Stati Uniti. \u00c8 stata fondata dal costruttore Robert Davis nel 1979 sopra terreni che aveva ereditato da suo nonno. Il piano urbanistico della citt\u00e0 \u00e8 stato disegnato dall'architetto Andr\u00e9s Duany e Elizabeth Plater-Zyberk.\nStoria.\nSeaside \u00e8 spesso citata come la prima citt\u00e0 sviluppata secondo i principi del neourbanesimo. La rivista \"Time\" ha scritto riguardo alla citt\u00e0: \u00abthe most astounding design achievement of its era and, one might hope, the most influential\u00bb.\nSeaside include edifici di architetti come Aldo Rossi, L\u00e9on Krier, Steven Holl, Dan Solomon, Steven Badanes, e tanti altri."}
{"id": "2524785", "revid": "599013", "url": "https://it.wikipedia.org/wiki?curid=2524785", "title": "Ronald Huth", "text": "Carriera.\nClub.\nCresciuto nel Tacuary, nel 2007 venne scovato dagli \"scout\" del Liverpool e aggreggato alla squadra riserve.\nNel luglio 2009 \u00e8 stato acquistato dal Vicenza, con cui debutta il 20 febbraio 2010.\nNazionale.\nCome parte della nazionale paraguaiana Under-20 ha partecipato al campionato sudamericano Under-20 2009."}
{"id": "2524786", "revid": "1305772", "url": "https://it.wikipedia.org/wiki?curid=2524786", "title": "Kite", "text": "Kite (\"aquilone\" in lingua inglese) pu\u00f2 indicare:"}
{"id": "2524791", "revid": "31886", "url": "https://it.wikipedia.org/wiki?curid=2524791", "title": "Operaestate Festival Veneto", "text": "Operaestate Festival Veneto \u00e8 una manifestazione estiva di spettacolo dal vivo che si svolge annualmente nella citt\u00e0 di Bassano del Grappa.\nNasce nel 1981 a Rossano Veneto come stagione lirica estiva per poi introdurre negli anni seguenti progetti di teatro, danza, musica e cinema. Il Festival ha assunto in oltre trent'anni di attivit\u00e0 un ruolo di rilevanza regionale prima e nazionale poi. La diversit\u00e0 e l'ampiezza della proposta costituisce uno dei suoi maggiori punti di forza.\nL'obiettivo del Festival \u00e8 quello di avvicinare il pubblico all'arte performativa e dello spettacolo dal vivo in tutte le sue forme e con essa elevare il valore culturale dell'intero territorio. Da questa prioritaria mira si sviluppano pertanto differenti progetti:\nCronologia Operistica.\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014"}
{"id": "2524792", "revid": "363629", "url": "https://it.wikipedia.org/wiki?curid=2524792", "title": "Tumbling", "text": "Il tumbling, o power tumbling, \u00e8 uno sport ginnico che combina la ginnastica artistica a terra e le specifiche del trampolino. \u00c8 disciplina dei Giochi mondiali.\nStoria.\nNel corso degli anni un certo numero di metodi sono stati ideati per consentire all'uomo di guadagnare tempo in aria, Trampolino e Tumbling possono essere fatti risalire, grazie ad alcuni disegni e reperti archeologici, alle antiche civilt\u00e0 di Cina, Egitto e Persia. \nNon \u00e8 del tutto chiaro l'utilizzo di queste attrezzature in tempi antichi anche se alcuni storici suppongono l'impiego in attivit\u00e0 belliche; infatti non vi erano competizioni sportive che contemplassero questo tipo di attrezzature.\nNel 1886 nasce negli Stati Uniti il \"power tumbling\", contestualmente al primo Campionato Nazionale di questa disciplina; \u00e8 uno sport che combina le competenze di ginnastica artistica con quelle del trampolino: consiste nel presentare serie acrobatiche con un numero di elementi consecutivi maggiore di quello richiesto nella ginnastica artistica tradizionale, in uno spazio lineare (e non quadrato) e pi\u00f9 lungo.\nAgli albori del \"power tumbling\" i ginnasti si cimentavano su sottili strisce di gomma, gli atleti riescono in breve tempo a far crescere il livello tecnico di questa disciplina e si rendono conto che il limite alle loro evoluzioni \u00e8 il tempo di volo, si inizia quindi a sperimentare una vasta gamma di superfici tra cui tappeti, serie di sci legati insieme, legname con diverse propriet\u00e0 meccaniche, fino ad arrivare alla versione attuale, ideata da Randy Mulkey che \u00e8 formata da una serie di barre in fibra di vetro o di carbonio. \nTrovato il materiale che pi\u00f9 si prestava alle esigenze, la struttura ha subito ancora piccole ma significative variazioni in merito alla lunghezza, la rincorsa e la zona di arrivo. \nCaratteristiche.\nAttualmente l'attrezzatura omologata per le competizioni internazionali di power tumbling misura complessivamente 56 metri di lunghezza (25\u00a0m di rincorsa, 25\u00a0m di tumbling e 6\u00a0m di tappetatura per l'arrivo) , una larghezza variabile da 1 a 3 metri (1\u00a0m rincorsa, 2\u00a0m tumbling e 3\u00a0m zona d'arrivo) e un'altezza di 30\u00a0cm dal suolo. \nLe competizioni sono varie e si differenziano per livelli, et\u00e0 e sesso; nelle \"top series\" il programma prevede l'esecuzione di 2 diverse serie acrobatiche, ognuna di esse costituita da 10 elementi acrobatici di cui 3 salti, il valore aumenta all'aumentare delle rotazioni sugli assi longitudinale e trasversale del corpo.\nNell'arco degli anni sono emerse alcune certezze che hanno portato radicali cambiamenti nell'allenamento dell'atleta di power tumbling: inizialmente praticato da ginnasti con l'allenamento dell'artistica tradizionale, si sono aggiunte conoscenze dal campo del trampolino elastico e del \"double-tramp\" che hanno portato a tralasciare parti come la forza statica e la mobilit\u00e0 articolare in virt\u00f9 di esplosivit\u00e0 e velocit\u00e0; oggi la preparazione fisica di un atleta di power tumbling \u00e8 pi\u00f9 simile a quella di un velocista che a quella di un ginnasta."}
{"id": "2524793", "revid": "287204", "url": "https://it.wikipedia.org/wiki?curid=2524793", "title": "Gregory Sciaroni", "text": ""}
{"id": "2524794", "revid": "2091899", "url": "https://it.wikipedia.org/wiki?curid=2524794", "title": "Oops!... I Did It Again World Tour", "text": "Oops!...I Did It Again World Tour \u00e8 il secondo tour della popstar Britney Spears, a supporto del suo secondo album \"Oops!...I Did It Again\". Primo dei tour mondiali della cantante, ha raggiunto Nord America, Europa e Brasile. Il tour \u00e8 stato confermato nel febbraio del 2000, quando la Spears era ancora impegnata col suo tour precedente, il .\"..Baby One More Time Tour\".\nIl palco scenico era molto pi\u00f9 elaborato rispetto a quello del precedente tour, godeva infatti di alcune migliorie quali piattaforme movibili, schermi video e fuochi pirotecnici. La setlist comprendeva canzoni contenute nel nuovo album di studio e i maggiori successi estratti dal primo disco, \"...Baby One More Time.\"\nLo show era suddiviso in quattro atti, ciascuno dei quali era introdotto da un video, pi\u00f9 l'encore. Ogni concerto si apriva con la Spears che scendeva da una piattaforma posta molto in alto, e si concludeva con un encore. Il tour ricevette molte critiche e recensioni positive, che parlavano di una Spears energica e preparata, molto in simbiosi anche con la band. Fu oltre s\u00ec un grande successo commerciale, riuscendo ad incassare pi\u00f9 di 40,5 milioni di dollari.\nStoria.\nIl 22 febbraio 2000, fu annunciato un tour estivo in supporto del secondo album di Britney Spears, Oops!... I Did It Again. Il tour \u00e8 il primo con cui la Spears raggiunge l'Europa. Lei ha commentato, \"Andr\u00f2 in Europa, e star\u00f2 in giro per sei mesi, [...] Non sono mai stata fuori dagli Stati Uniti, non ho mai avuto altri fan in altri paesi, ed esibirmi per loro sar\u00e0 davvero emozionante\". Prima dell'inizio del tour, la rivista Forbes afferm\u00f2 che il promotore dei concerti SFX Entertainment le aveva garantito un minimo di 200,000 dollari a tappa.\nSinossi.\nLo show inizia con un video dove Britney Spears d\u00e0 il benvenuto al pubblico. In seguito, una grande sfera viene calata sul palco e quando risale, la cantante in carne ed ossa appare in scena indossando una maglietta rosa (arancione in alcune date), una giacca argentata e dei pantaloni glitterati. Vengono eseguite cos\u00ec \"Crazy\" e \"Stronger\". Successivamente Britney si toglie la giacca ed esegue \"What U See (Is What You Get)\", durante la quale indossa un cappello da cowgirl e fa una pole dance. La prima sezione finisce con \"From the Bottom of My Broken Heart\". \nLa seconda sezione inizia con un interludio chiamato What Would You Do to Meet Britney?, dove dei fan vengono invitati sul palco e hanno la possibilit\u00e0 di incontrare la Spears. Quest'ultima parla con loro e si scatta una foto, per poi dare il benvenuto al pubblico nella sua camera da letto. \"Born to Make You Happy\" viene eseguita indossando un pigiama bianco e un paio di pantofole. Per il brano seguente, cio\u00e8 \"Lucky\", Britney canta insieme a due coriste e verso la fine, i ballerini vestiti da marinai eseguono una breve coreografia mentre le tre ragazze si vestono da capitani e cantano l'ultimo ritornello. Successivamente veniva eseguita \"Sometimes\", seguita da \"Don't Let Me Be the Last to Know\". Per quest'ultima, la Spears indossa un lungo abito bianco e un boa. \nLa terza sezione inizia con una cover di \"The Beat Goes On\" di Sonny &amp; Cher. Durante il brano, Britney Spears indossa un kimono e si solleva in aria. Poi, dopo essersi tolta il kimono, esegue \"Don't go Knocking On My Door\", seguita da una cover dei Rolling Stones: \"(I Can't Get No) Satisfaction\".\nChiudono lo show \"...Baby One More Time\" , eseguita con degli abiti da cheerleader, e \"Oops!... I Did It Again\". Durante quest'ultima sono presenti dei giochi pirotecnici e quando finisce, Britney sparisce in un tunnel di fuoco e lo show si conclude.\nSviluppo.\nJamie King fu scelto come direttore del tour. Tim Miller e Kevin Antunes erano rispettivamente direttore di produzione e direttore musicale. Mark Foffano fu scelto come direttore delle luci. Il palcoscenico era pi\u00f9 elaborato rispetto a quelli dei tour precedenti ed includeva schermi video, piattaforme e materiali di scena. La setlist includeva pezzi del suo primo album e sette canzoni del secondo. La Spears spieg\u00f2 \"Ho cantato le stesse canzoni per molto tempo. Sar\u00e0 carino cambiare qualcosa\". Ha anche parlato delle sue aspettative riguardo al tour, dicendo: \"Non vedo l'ora. Avr\u00f2 un tour mondiale. Avr\u00f2 pi\u00f9 ballerini, un palco pi\u00f9 grande, pi\u00f9...solo molto pi\u00f9 grande\".\nLe attrezzature audio furono fornite dalla Showco che us\u00f2 il sistema PRISM, che ha adattava lo spettacolo per ogni tappa in base alla sua altezza, larghezza e copertura richiesta. La Spears ha usato delle registrazioni audio dal vivo (realizzate precedentemente) che venivano attivate per sostituire il suo microfono quando i balli diventavano troppo energetici per mantenere un buon controllo della voce.\nRicezione.\nCritica.\nLo show ha ricevuto recensioni generalmente positive da parte della critica. Andrew Miller del The Pitch ha affermato: \"[il concerto] a Sandstone ha provato che molte delle critiche alla Spears sono osservazioni senza base da persone che non hanno mai partecipato ad uno degli spettacoli di questa star. La musica era suonata da una band talentuosa, e i bassi di alcune canzoni, come \"...Baby One More Time\" e \"The Beat Goes On\" sono saliti a un ringhio funky nelle esibizioni dal vivo. Inoltre, la voce della Spears era vera, mentre cantava aveva un tono seducentemente basso [...] ma era comunque in grado di arrivare alle note alte [...], anche se le ha lasciate alle coriste [...] mentre eseguiva i passi di ballo pi\u00f9 sfrenati\". Richard Leiby del The Washington Post credeva disse dello show \"\u00c8 stato grande\". Dan Aquilante del New York Post disse che la Spears \"sembrava divertirsi quanto i suoi fan. Forse \u00e8 stato il cappello da cowboy stile Mariah Carey, o forse il palo da strip preso in prestito dall'armadio di Madonna, [...] ma la Spears era nel suo elemento\". Letta Tayler del Newsday ha detto: \"Per met\u00e0 dello show, \u00e8 rimasta la vecchia Britney, l'adolescente in erba che sognava l'amore. Ma nella seconda parte, era a tutto gas, con coprispalle, abiti, un atteggiamento duro e un con un taglio pi\u00f9 energico verso il suo techno pop e hip-hop\". Jon Pareles del The New York Times ha affermato: \"Quello che ti colpisce di questa cantante diciottenne \u00e8 il grande sorriso, la piccola voce, sincerit\u00e0, numeri di danza complicati, pubblicit\u00e0 spudorata e la determinazione ad avere entrambi i lati dell'adolescenza riservatole\".. Jim Farber del Daily News ha commentato che \"Anche se un po' piccante, il concerto di Britney ha subito la familiarit\u00e0 il marchio di fabbrica di tutti gli spettacoli degli adolescenti. Il brio, le esplosioni e i danzatori volanti sono conformi alla sdolcinatezza dei parchi di divertimento a tema\".\nIncassi.\nI dati riportati corrispondono in media a 507.786 in incassi e 15.841 in spettatori. Susanne Ault di Billboard ha anche rivelato che alcune date ebbero il tutto esaurito in un solo giorno. Il tur ha avuto un guadagno totale di 40.5 milioni di dollari. \u00c8 il decimo tour dell'anno in termini di guadagni in Nord America, ed il secondo di un artista solista, secondo solo al Twenty Four Seven Tour di Tina Turner.\nSetlist.\n\"The Britney Spears Experience\" (Intro)\n\"What Whould You Do to Meet Britney? (Performance Interlude)\"\n\"Meet the Band (Performance Interlude)\"\n\"Meet the Dancers (Dance Interlude)\"\n\"The Britney Spears Experience II (Video Finale)\"\nFonte:"}
{"id": "2524795", "revid": "149727", "url": "https://it.wikipedia.org/wiki?curid=2524795", "title": "Filosnodati", "text": ""}
{"id": "2524801", "revid": "12290", "url": "https://it.wikipedia.org/wiki?curid=2524801", "title": "Duro a morire", "text": ""}
{"id": "2524804", "revid": "287204", "url": "https://it.wikipedia.org/wiki?curid=2524804", "title": "Zetman", "text": " \u00e8 un manga di Masakazu Katsura (gi\u00e0 autore di \"Video Girl Ai\" e \"I\"s\") uscito tra il 2002 e il 2014. Basandosi sull'omonima storia breve pubblicata nel 1994, Katsura disegna un personaggio sostanzialmente nuovo, contando sui suoi dieci anni in pi\u00f9 di esperienza sulle spalle. In una intervista Katsura ha affermato che i personaggi di Koga e Jin sono ispirati alle due personalit\u00e0 del supereroe della DC Comics Batman.\nL'anime di 13 episodi prodotto in Giappone nel 2012 \u00e8 inedito in Italia.\nTrama.\nI player, mostri crudeli e pericolosi creati in laboratorio dalla misteriosa Amagi Corporation, sono utilizzati come bestie da combattimento per sadici giochi su cui scommettono numerosi magnati e personaggi facoltosi. Un giorno, senza preavviso, i player organizzano una ribellione, compiono una strage e riescono a fuggire dalla cattivit\u00e0 arrivando a mescolarsi con la gente comune. Il presidente dalla Amagi Corporation, il vecchio Amagi, responsabile della sciagura, decide di dedicare il resto della sua vita a combattere i player, cercandoli e scovandoli con tutti i mezzi a sua disposizione, fino alla creazione di Z.E.T., un essere perfetto, forte, veloce ed imbattibile, con il solo scopo di eliminare tutti i player in circolazione. Il dottor Goro Kanzaki, uno degli scienziati di Amagi, riesce a dare vita al piccolo Jin, un bambino destinato a diventare Z.E.T., ma, ripensandoci, decide di fuggire con il bambino e sparire dalla circolazione. Il piccolo Jin si ritrova per\u00f2 presto solo, dopo che un player \u00e8 riuscito a scovarli ed eliminare Kanzaki. Con la morte di Kanzaki si perde cos\u00ec il segreto di come trasformare Jin nell'essere perfetto, Z.E.T., essendo lo scienziato l'unico a conoscerne il procedimento. Il presidente Amagi, che negli anni non si \u00e8 mai arreso, riesce a ritrovare un Jin ormai ragazzo, ma ogni tentativo di farlo trasformare si rivela un insuccesso. Intanto i player pi\u00f9 evoluti hanno dato vita ad una misteriosa organizzazione, chiamata Evol, che intende liberarsi di Z.E.T., e dopo aver trovato il laboratorio nascosto di Amagi, lo attaccano distruggendolo, ma Jin riesce a salvarsi. Il presidente Amagi ha due nipoti, Konoha e Koga Amagi: Konoha, coetanea di Jin, lo aveva conosciuto da bambina e ne \u00e8 da sempre segretamente innamorata; Koga invece cova l'ambizione di diventare un supereroe e a tale necessit\u00e0 si fa costruire un costume speciale a imitazione di un personaggio dei cartoni animati che guardava da bambino di nome Alphas.\nMedia.\n\"One-shot\".\nIl manga nasce da un'idea che Masakazu Katsura aveva gi\u00e0 sviluppato in una pubblicazione del 1994, intitolata \"Zetman\", che raccoglieva quattro storie brevi apparse su \"Weekly Sh\u014dnen Jump\" tra il 1989 e il 1994.\nManga.\n\"Zetman\" inizia ad essere serializzato come serie a lungo termine sulla stessa rivista dal 31 ottobre 2002 con l'uscita del primo capitolo, raccolto poi in \"tank\u014dbon\" dal novembre 2003 e completato nel 2014. Conta 20 volumi.\nFuori dal Giappone, il manga \u00e8 pubblicato dalla Editorial Ivrea in Argentina, dal Grupo Editorial Vid in Messico, dalla Star Comics in Italia, da Gl\u00e9nat in Spagna e in Francia da Tonkam.\nAnime.\nLa trasposizione in anime di Zetman \u00e8 iniziata il 2 aprile 2012. Diretto da Osamu Nabeshima, con sceneggiatura di Atsuhiro Tomioka e character design di Hirotoshi Takaya, le musiche sono curate dal compositore italiano Gabriele Roberto.\nL'anime \u00e8 inedito in Italia."}
{"id": "2524810", "revid": "17204", "url": "https://it.wikipedia.org/wiki?curid=2524810", "title": "Tenchu z", "text": ""}
{"id": "2524812", "revid": "124772229", "url": "https://it.wikipedia.org/wiki?curid=2524812", "title": "Juan Pons", "text": "Biografia.\nNel 1974 debutta a Bilbao in Un ballo in maschera con Jos\u00e9 Carreras. A seguito del suo positivo debutto internazionale nel 1980 per l'inaugurazione della stagione d'opera al Teatro alla Scala di Milano in Falstaff, con Mirella Freni, la regia di Giorgio Strehler e direzione di Lorin Maazel, Juan Pons si rivel\u00f2 come uno dei baritoni pi\u00f9 importanti a livello mondiale. Ancora alla Scala nel 1981 \u00e8 Tonio nella prima rappresentazione di Pagliacci con Domingo diretto da Georges Pr\u00eatre.\nDa allora \u00e8 stato un ospite continuo all'Op\u00e9ra Garnier a Parigi e poi ancora nei teatri d'opera di Zurigo e Barcellona.\nIl suo repertorio comprende i maggiori ruoli di baritono, da Falstaff, nuovamente cantato al Teatro alla Scala nel 1983 sotto la direzione di Riccardo Muti, in occasione del centenario della prima esecuzione dell'opera, ai pi\u00f9 noti ruoli verdiani nelle opere \"Il trovatore\", \"Ernani\", \"Un ballo in maschera\", \"Rigoletto\", \"La forza del destino\", \"La traviata\", \"Simon Boccanegra\", e \"Macbeth\". Fra le opere di altri autori si ricordano \"Pagliacci\" di Ruggero Leoncavallo, \"Cavalleria rusticana\" di Pietro Mascagni e \"Tosca\", \"Gianni Schicchi\", \"Il tabarro\", \"La fanciulla del West\" e \"Madama Butterfly\" di Giacomo Puccini.\nOltre al repertorio principale, Juan Pons ha anche cantato opere meno note come \"Aroldo\", \"Herodiade\", \"Faust\", \"Roberto Devereux\" e \"La fiamma\" di Ottorino Respighi.\n\u00c8 stato pi\u00f9 volte protagonista all'apertura delle stagioni del met, dove ha cantato per pi\u00f9 di quindici anni di seguito."}
{"id": "2524815", "revid": "111992830", "url": "https://it.wikipedia.org/wiki?curid=2524815", "title": "Sinfonia n. 3 (Bruckner)", "text": "La Sinfonia n. 3 in Re minore (WAB 103) di Anton Bruckner fu dedicata a Richard Wagner: infatti molte volte tuttora \u00e8 chiamata Sinfonia di Wagner. Fu scritta nel 1873, revisionata nel 1877 e nuovamente nel 1891.\nNel 1873 Bruckner invi\u00f2 la sua seconda e la sua terza sinfonia a Wagner, chiedendogli di sceglierne una. Il giorno dopo il compositore and\u00f2 a fargli una visita per chiedergli qual era la sua scelta definitiva, ma bevettero cos\u00ec tanta birra insieme che Bruckner dimentic\u00f2 quale sinfonia avesse scelto Wagner. Cos\u00ec gli scrisse una lettera dicendogli \"Sinfonia in re minore, dove la tromba introduce il tema principale?\" e Wagner rispose \"S\u00ec! Buona fortuna, Richard Wagner\". In seguito a quell'episodio Wagner era solito chiamare Bruckner con l'appellativo \"Bruckner, die Trompete\" (\"Bruckner la tromba\") e rimasero amici. Nella dedica, Bruckner scrisse di Wagner \"l'inarrivabile signore famoso in tutto il mondo maestro di musica e poesia\".\nLa prima esecuzione della sinfonia risale al 16 dicembre 1877, con la direzione di Bruckner stesso. Il concerto fu un completo disastro: nonostante Bruckner fosse un bravo direttore corale, si rivel\u00f2 a malapena un direttore d'orchestra: il pubblico Viennese, insoddisfatto di come inizi\u00f2 l'esecuzione, lasci\u00f2 a poco a poco la sala mentre l'orchestra suonava. Quando l'orchestra fin\u00ec di suonare, abbandon\u00f2 la sala lasciando Bruckner insieme ad alcuni suoi sostenitori. Due di questi, Gustav Mahler e Rudolf Krzyzanowski, prepararono una versione per piano a 4 mani del lavoro.\nDescrizione.\nLa sinfonia comprende 4 movimenti:\nOrganico.\nLa sinfonia richiede un organico di due flauti, due oboi, due clarinetti, due fagotti, quattro corni, tre trombe, tre tromboni, timpani e archi."}
{"id": "2524817", "revid": "1226", "url": "https://it.wikipedia.org/wiki?curid=2524817", "title": "Oggetto astronomico ipotetico", "text": ""}
{"id": "2524823", "revid": "290948", "url": "https://it.wikipedia.org/wiki?curid=2524823", "title": "Cannello ossi-acetilenico", "text": ""}
{"id": "2524824", "revid": "868848", "url": "https://it.wikipedia.org/wiki?curid=2524824", "title": "Convertitore AC-DC", "text": ""}
{"id": "2524825", "revid": "204391", "url": "https://it.wikipedia.org/wiki?curid=2524825", "title": "Iperpiressia", "text": ""}
{"id": "2524827", "revid": "1719883", "url": "https://it.wikipedia.org/wiki?curid=2524827", "title": "Mago Nero", "text": ""}
{"id": "2524834", "revid": "131145", "url": "https://it.wikipedia.org/wiki?curid=2524834", "title": "Silvio Benigno Crespi", "text": ""}
{"id": "2524835", "revid": "298229", "url": "https://it.wikipedia.org/wiki?curid=2524835", "title": "Nazionale di hockey su prato femminile del Messico", "text": "La nazionale di hockey su prato femminile del Messico \u00e8 la squadra femminile di hockey su prato rappresentativa del Messico ed \u00e8 posta sotto la giurisdizione della Federacion Mexicana De Hockey."}
{"id": "2524836", "revid": "124381919", "url": "https://it.wikipedia.org/wiki?curid=2524836", "title": "Mirabeach", "text": "Mirabeach, fino al 2011 nota come Mirabilandia Beach, \u00e8 un parco acquatico, sezione del pi\u00f9 vasto parco tematico italiano \"Mirabilandia\", presso Ravenna, all'interno del quale \u00e8 situato. Costruito nel 2003, determinando un notevole ampliamento di \"Mirabilandia\" a nord-ovest, si estende su un'area di ed \u00e8 costituita di spiagge, piscine, acquascivoli, spazi verdi, bar, ristoranti e negozi, somigliando a un'isola paradisiaca tropicale, paragonabile a una spiaggia del Mar Rosso, dei Caraibi, delle Hawaii o della Polinesia. Infatti le palme provengono dal Brasile e la sabbia bianca al silicio, che non scotta al sole, \u00e8 stata importata da Sharm el-Sheikh.\nAttrazioni.\nAll'interno del parco acquatico vi sono 8 attrazioni, suddivise in due lagune distinte.\nEl Castillo.\n\u00c8 un \"playground\" acquatico interattivo, cio\u00e8 una grande struttura in acciaio simile ai classici castelli in legno per bambini con ponti, scale e scivoli che partono da torrette. Nel caso di \"Mirabilandia\", la struttura \u00e8 multipiano e si descrive come una serie di tubazioni idrauliche (i nodi trave-pilastro richiamano le giunzioni a flangia degli acquedotti) e dai piani pi\u00f9 elevati escono 8 acquascivoli enormi cascate d'acqua il tutto in un'ambientazione esotica. Le particolarit\u00e0 principali dell'attrazione sono una moltitudine di spruzzi e getti d'acqua che provengono da tutte le direzioni e la possibilit\u00e0 di azionare tubi di gomma e cannoncini per fare battaglie acquatiche con altre persone. Sono presenti valvole che comandano getti e docce e un'altalena basculante che pompa acqua su chi vi siede. L'attrazione \u00e8 sovrastata da un gigantesco pentolone oscillante che riversa, a intervalli regolari, enormi quantit\u00e0 d'acqua su tutto il castello (visibile anche dalla ruota panoramica di \"Mirabilandia\", \"Eurowheel\").\nLaguna del Sol.\nPiscina a mezzaluna posizionata nei pressi di \"El Castillo\", profonda fino a , su uno sfondo di musiche latino-americane. Dispone di idromassaggi sul fondo che creano mulinelli d'acqua in certi punti ed entrano in funzione alternativamente. \u00c8 sede dei principali spettacoli del parco acquatico, che comprendono ginnastica acquatica e balli di gruppo.\nRio \u00c0ngel.\nSi tratta di un fiume lento, classica attrazione presente in molti altri parchi acquatici, che circumnaviga l'intera seconda laguna del parco, comprese la struttura da cui partono gli scivoli (i quali terminano la loro corsa nelle sue acque) e un'area simile a un'isola tropicale piena di palme e vegetazione. Il canale, profondo , si pu\u00f2 percorrere su gommoni: un giro completo, lungo oltre , dura dai 15 ai .\nRio Diablo.\n, precisamente un master blaster di colore azzurro costruito dalla ditta Water Ride Concepts, percorso su gommoni. Si affronta un acquascivolo lungo , la cui principale caratteristica \u00e8 quella di riuscire a spingere gli ospiti anche in tratti in salita attraverso potenti getti d'acqua pompati sotto il gommone. Il percorso presenta tratti aperti e chiusi, salite e discese. La fine dell'acquascivolo \u00e8 nel sottostante fiume lento \"Rio \u00c0ngel\".\nSalto del Caribe.\nAcquascivolo tubolare di colore giallo intrecciato al compagno \"Salto Tropical\", con la caratteristica di avere il tubo aperto per buona parte del percorso. \u00c8 affrontato con gommoni monoposto e finisce la sua corsa nelle acque di \"Rio \u00c0ngel\".\nSalto Tropical.\nAcquascivolo tubolare di colore giallo intrecciato al compagno \"Salto del Caribe\", con la caratteristica di avere il tubo chiuso per buona parte del percorso. \u00c8 affrontato con gommoni monoposto e finisce la sua corsa nelle acque di \"Rio \u00c0ngel\".\nVuelta Vertigo.\nSi tratta di un half-pipe: consiste in una larga struttura bianca a \"V\", da un lato della quale si scende su gommoni biposto gialli, volteggiando poi pi\u00f9 volte avanti e indietro, come in un doppio scivolo.\nWave surfer.\nSia i principianti che gli esperti possono provare, grazie a questa attrazione, lo sport acquatico del surf su onde artificiali.\nL'altezza minima per accedere all'attrazione \u00e8 di e si deve pagare un biglietto supplementare.\nEl Cobra.\nAcquascivolo tubolare di colore verde che ha la caratteristica di iniziare facendo cadere da una botola che si apre sotto i piedi.\nIngresso al parco.\nPer poter accedere a \"Mirabeach\" si pu\u00f2 pagare un supplemento dopo aver acceduto a Mirabilandia o comprare un biglietto solo per il parco acquatico.\n\"Mirabeach\" \u00e8 visibile da alcune delle attrazioni pi\u00f9 alte di \"Mirabilandia\", tra le quali \"Eurowheel\" (la ruota panoramica) e \"iSpeed\"."}
{"id": "2524840", "revid": "336009", "url": "https://it.wikipedia.org/wiki?curid=2524840", "title": "Chevrolet Tacuma", "text": ""}
{"id": "2524841", "revid": "339392", "url": "https://it.wikipedia.org/wiki?curid=2524841", "title": "Milan Football and Cricket Club 1899-1900", "text": ""}
{"id": "2524842", "revid": "339392", "url": "https://it.wikipedia.org/wiki?curid=2524842", "title": "Milan Football and Cricket Club 1900-1901", "text": ""}
{"id": "2524843", "revid": "336009", "url": "https://it.wikipedia.org/wiki?curid=2524843", "title": "Chevrolet Rezzo", "text": ""}
{"id": "2524845", "revid": "991694", "url": "https://it.wikipedia.org/wiki?curid=2524845", "title": "Milan Football and Cricket Club 1903-1904", "text": ""}
{"id": "2524846", "revid": "991694", "url": "https://it.wikipedia.org/wiki?curid=2524846", "title": "Milan Football and Cricket Club 1904-1905", "text": ""}
{"id": "2524848", "revid": "298229", "url": "https://it.wikipedia.org/wiki?curid=2524848", "title": "Nazionale di hockey su prato femminile di Cuba", "text": "La nazionale di hockey su prato femminile di Cuba \u00e8 la squadra femminile di hockey su prato rappresentativa di Cuba ed \u00e8 posta sotto la giurisdizione della Federacion Cubana De Hockey."}
{"id": "2524849", "revid": "339392", "url": "https://it.wikipedia.org/wiki?curid=2524849", "title": "Milan Football and Cricket Club 1901-1902", "text": ""}
{"id": "2524851", "revid": "336009", "url": "https://it.wikipedia.org/wiki?curid=2524851", "title": "Daewoo Rezzo", "text": ""}
{"id": "2524852", "revid": "991694", "url": "https://it.wikipedia.org/wiki?curid=2524852", "title": "Milan Football and Cricket Club 1905-1906", "text": ""}
{"id": "2524853", "revid": "991694", "url": "https://it.wikipedia.org/wiki?curid=2524853", "title": "Milan Football and Cricket Club 1906-1907", "text": ""}
{"id": "2524854", "revid": "991694", "url": "https://it.wikipedia.org/wiki?curid=2524854", "title": "Milan Football and Cricket Club 1907-1908", "text": ""}
{"id": "2524855", "revid": "991694", "url": "https://it.wikipedia.org/wiki?curid=2524855", "title": "Milan Football and Cricket Club 1908-1909", "text": ""}
{"id": "2524856", "revid": "131358", "url": "https://it.wikipedia.org/wiki?curid=2524856", "title": "Milan Football and Cricket Club 1909-1910", "text": ""}
{"id": "2524857", "revid": "131358", "url": "https://it.wikipedia.org/wiki?curid=2524857", "title": "Milan Football and Cricket Club 1910-1911", "text": ""}
{"id": "2524858", "revid": "131358", "url": "https://it.wikipedia.org/wiki?curid=2524858", "title": "Milan Football and Cricket Club 1911-1912", "text": ""}
{"id": "2524859", "revid": "131358", "url": "https://it.wikipedia.org/wiki?curid=2524859", "title": "Milan Football and Cricket Club 1912-1913", "text": ""}
{"id": "2524860", "revid": "131358", "url": "https://it.wikipedia.org/wiki?curid=2524860", "title": "Milan Football and Cricket Club 1913-1914", "text": ""}
{"id": "2524861", "revid": "61051", "url": "https://it.wikipedia.org/wiki?curid=2524861", "title": "Nazionale di hockey su prato femminile della Giamaica", "text": "La nazionale di hockey su prato femminile della Giamaica \u00e8 la squadra femminile di hockey su prato rappresentativa della Giamaica ed \u00e8 posta sotto la giurisdizione della Jamaica Hockey Federation."}
{"id": "2524863", "revid": "131358", "url": "https://it.wikipedia.org/wiki?curid=2524863", "title": "Milan Football and Cricket Club 1914-1915", "text": ""}
{"id": "2524864", "revid": "131358", "url": "https://it.wikipedia.org/wiki?curid=2524864", "title": "Milan Football and Cricket Club 1915-1916", "text": ""}
{"id": "2524865", "revid": "131358", "url": "https://it.wikipedia.org/wiki?curid=2524865", "title": "Milan Football and Cricket Club 1916-1917", "text": ""}
{"id": "2524866", "revid": "131358", "url": "https://it.wikipedia.org/wiki?curid=2524866", "title": "Milan Football and Cricket Club 1917-1918", "text": ""}
{"id": "2524868", "revid": "131358", "url": "https://it.wikipedia.org/wiki?curid=2524868", "title": "Milan Football and Cricket Club 1918-1919", "text": ""}
{"id": "2524869", "revid": "298229", "url": "https://it.wikipedia.org/wiki?curid=2524869", "title": "Nazionale di hockey su prato femminile del Brasile", "text": "La nazionale di hockey su prato femminile del Brasile \u00e8 la squadra femminile di hockey su prato rappresentativa del Brasile ed \u00e8 posta sotto la giurisdizione della Confedera\u00e7\u00e3o Brasileira De Hockey."}
{"id": "2524870", "revid": "61051", "url": "https://it.wikipedia.org/wiki?curid=2524870", "title": "Nazionale di hockey su prato femminile del Venezuela", "text": "La nazionale di hockey su prato femminile del Venezuela \u00e8 la squadra femminile di hockey su prato rappresentativa del Venezuela ed \u00e8 posta sotto la giurisdizione della Venezuelan Hockey Federation Sobre Cesped."}
{"id": "2524872", "revid": "131358", "url": "https://it.wikipedia.org/wiki?curid=2524872", "title": "Associazione Calcio Milan 1962-1963", "text": ""}
{"id": "2524875", "revid": "131358", "url": "https://it.wikipedia.org/wiki?curid=2524875", "title": "Associazione Calcio Milan 1963-1964", "text": ""}
{"id": "2524876", "revid": "131358", "url": "https://it.wikipedia.org/wiki?curid=2524876", "title": "Associazione Calcio Milan 1964-1965", "text": ""}
{"id": "2524877", "revid": "300067", "url": "https://it.wikipedia.org/wiki?curid=2524877", "title": "Nazionale di hockey su prato femminile dell'Uruguay", "text": "La nazionale di hockey su prato femminile dell'Uruguay \u00e8 la squadra femminile di hockey su prato rappresentativa dell'Uruguay ed \u00e8 posta sotto la giurisdizione della Federacion Uruguaya De Hockey Sobre Cesped."}
{"id": "2524879", "revid": "180559", "url": "https://it.wikipedia.org/wiki?curid=2524879", "title": "Nazionale di hockey su prato femminile di Trinidad e Tobago", "text": "La nazionale di hockey su prato femminile di Trinidad e Tobago \u00e8 la squadra femminile di hockey su prato rappresentativa di Trinidad e Tobago ed \u00e8 posta sotto la giurisdizione della Trinidad &amp; Tobago Hockey Federation."}
{"id": "2524880", "revid": "131358", "url": "https://it.wikipedia.org/wiki?curid=2524880", "title": "Associazione Calcio Milan 1965-1966", "text": ""}
{"id": "2524881", "revid": "131358", "url": "https://it.wikipedia.org/wiki?curid=2524881", "title": "Associazione Calcio Milan 1966-1967", "text": ""}
{"id": "2524882", "revid": "131358", "url": "https://it.wikipedia.org/wiki?curid=2524882", "title": "Associazione Calcio Milan 1967-1968", "text": ""}
{"id": "2524883", "revid": "131358", "url": "https://it.wikipedia.org/wiki?curid=2524883", "title": "Associazione Calcio Milan 1968-1969", "text": ""}
{"id": "2524884", "revid": "131358", "url": "https://it.wikipedia.org/wiki?curid=2524884", "title": "Associazione Calcio Milan 1969-1970", "text": ""}
{"id": "2524885", "revid": "131358", "url": "https://it.wikipedia.org/wiki?curid=2524885", "title": "Associazione Calcio Milan 1970-1971", "text": ""}
{"id": "2524886", "revid": "131358", "url": "https://it.wikipedia.org/wiki?curid=2524886", "title": "Associazione Calcio Milan 1971-1972", "text": ""}
{"id": "2524887", "revid": "131358", "url": "https://it.wikipedia.org/wiki?curid=2524887", "title": "Associazione Calcio Milan 1972-1973", "text": ""}
{"id": "2524888", "revid": "131358", "url": "https://it.wikipedia.org/wiki?curid=2524888", "title": "Associazione Calcio Milan 1973-1974", "text": ""}
{"id": "2524889", "revid": "131358", "url": "https://it.wikipedia.org/wiki?curid=2524889", "title": "Associazione Calcio Milan 1974-1975", "text": ""}
{"id": "2524890", "revid": "131358", "url": "https://it.wikipedia.org/wiki?curid=2524890", "title": "Associazione Calcio Milan 1975-1976", "text": ""}
{"id": "2524891", "revid": "131358", "url": "https://it.wikipedia.org/wiki?curid=2524891", "title": "Associazione Calcio Milan 1976-1977", "text": ""}
{"id": "2524892", "revid": "131358", "url": "https://it.wikipedia.org/wiki?curid=2524892", "title": "Associazione Calcio Milan 1977-1978", "text": ""}
{"id": "2524893", "revid": "131358", "url": "https://it.wikipedia.org/wiki?curid=2524893", "title": "Associazione Calcio Milan 1978-1979", "text": ""}
{"id": "2524894", "revid": "131358", "url": "https://it.wikipedia.org/wiki?curid=2524894", "title": "Associazione Calcio Milan 1979-1980", "text": ""}
{"id": "2524896", "revid": "131358", "url": "https://it.wikipedia.org/wiki?curid=2524896", "title": "Associazione Calcio Milan 1980-1981", "text": ""}
{"id": "2524898", "revid": "131358", "url": "https://it.wikipedia.org/wiki?curid=2524898", "title": "Associazione Calcio Milan 1981-1982", "text": ""}
{"id": "2524899", "revid": "131358", "url": "https://it.wikipedia.org/wiki?curid=2524899", "title": "Associazione Calcio Milan 1982-1983", "text": ""}
{"id": "2524900", "revid": "131358", "url": "https://it.wikipedia.org/wiki?curid=2524900", "title": "Associazione Calcio Milan 1983-1984", "text": ""}
{"id": "2524901", "revid": "131358", "url": "https://it.wikipedia.org/wiki?curid=2524901", "title": "Associazione Calcio Milan 1984-1985", "text": ""}
{"id": "2524902", "revid": "1793900", "url": "https://it.wikipedia.org/wiki?curid=2524902", "title": "Andr\u00e9s Duany", "text": "Duany visse a Cuba fino al 1960. Si laure\u00f2 in architettura e urbanistica a Princeton University, successivamente studio presso l'\u00c9cole des Beaux-Arts di Parigi ricevendo il master in architettura da Yale School of Architecture.\nNel 1977, Duany fondo a Miami lo studio Arquitectonica, assieme a sua moglie Elizabeth Plater-Zyberk, Bernardo Fort-Brescia, Laurinda Hope Spear, and Hervin Romney. Arquitectonica divenne famosa per l'espressivo high-tech modernista, Atlantis Condominium progettato dallo studio comparve nei titoli di testa della serie televisiva \"Miami Vice\".\nDuany and Plater-Zyberk fondarono nel 1980 Duany Plater-Zyberk &amp; Company (DPZ), con sede a Miami, Florida. DPZ divenne il leader del movimento nazionale chiamato New Urbanism, sostenendo la fine dei sobborghi e dello sprawl.\nLo studio divenne famoso a livello internazionale negli anni ottanta con il progetto delle citt\u00e0 di Seaside, Florida e Kentlands, Maryland, e per aver progettato molte citt\u00e0 di nuova fondazione, piani urbanistici regionali, e progetti di rivitalizzazione comunitaria.\nDuany \u00e8 cofondatore e emerito membro del Congress for the New Urbanism, fondato nel 1993 ed \u00e8 uno dei sostenitori del modello di sviluppo smart growth nonch\u00e9 l'ideatore del modello di pianificazione territoriale detto transect."}
{"id": "2524903", "revid": "131358", "url": "https://it.wikipedia.org/wiki?curid=2524903", "title": "Associazione Calcio Milan 1985-1986", "text": ""}
{"id": "2524904", "revid": "131358", "url": "https://it.wikipedia.org/wiki?curid=2524904", "title": "Associazione Calcio Milan 1986-1987", "text": ""}
{"id": "2524905", "revid": "131358", "url": "https://it.wikipedia.org/wiki?curid=2524905", "title": "Associazione Calcio Milan 1987-1988", "text": ""}
{"id": "2524907", "revid": "131358", "url": "https://it.wikipedia.org/wiki?curid=2524907", "title": "Associazione Calcio Milan 1988-1989", "text": ""}
{"id": "2524908", "revid": "131358", "url": "https://it.wikipedia.org/wiki?curid=2524908", "title": "Associazione Calcio Milan 1989-1990", "text": ""}
{"id": "2524909", "revid": "17654", "url": "https://it.wikipedia.org/wiki?curid=2524909", "title": "San Carlo di Napoli", "text": ""}
{"id": "2524910", "revid": "217830", "url": "https://it.wikipedia.org/wiki?curid=2524910", "title": "Gran Premio motociclistico di Madrid 1998", "text": "Il Gran Premio motociclistico di Madrid 1998 corso il 14 giugno, \u00e8 stato il sesto Gran Premio della stagione 1998 del motomondiale e ha visto vincere: la Honda di Carlos Checa nella classe 500, Tetsuya Harada nella classe 250 e Lucio Cecchinello nella classe 125."}
{"id": "2524911", "revid": "131358", "url": "https://it.wikipedia.org/wiki?curid=2524911", "title": "Associazione Calcio Milan 1990-1991", "text": ""}
{"id": "2524912", "revid": "131358", "url": "https://it.wikipedia.org/wiki?curid=2524912", "title": "Associazione Calcio Milan 1991-1992", "text": ""}
{"id": "2524913", "revid": "131358", "url": "https://it.wikipedia.org/wiki?curid=2524913", "title": "Associazione Calcio Milan 1992-1993", "text": ""}
{"id": "2524914", "revid": "131358", "url": "https://it.wikipedia.org/wiki?curid=2524914", "title": "Associazione Calcio Milan 1993-1994", "text": ""}
{"id": "2524915", "revid": "131358", "url": "https://it.wikipedia.org/wiki?curid=2524915", "title": "Associazione Calcio Milan 1994-1995", "text": ""}
{"id": "2524916", "revid": "461628", "url": "https://it.wikipedia.org/wiki?curid=2524916", "title": "Consacrazione di san Lorenzo come diacono", "text": "La Consacrazione di san Lorenzo come diacono da parte di Sisto II \u00e8 un affresco della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa il riquadro tra due finestre del registro mediano della parete sinistra ed \u00e8 il primo episodio delle \"Storie di san Lorenzo\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa scena della \"Consacrazione di san Lorenzo\" \u00e8 l'unica del ciclo a non essere affiancata a un'altra nella medesima parete, ma, per via della disposizione delle finestre, si erge isolata al centro. Essa \u00e8 comunque da mettere in diretta relazione con l'episodio della lunetta soprastante con \"Santo Stefano riceve il diaconato da san Pietro\".\nEntrambe le scene sono infatti rappresentate in una basilica e mostrano un papa che consegna la pisside e la patena nella cerimonia del conferimento del diaconato. In questo caso per\u00f2 la navata della chiesa \u00e8 rappresentata di scorcio, in un'ardita costruzione prospettica con cinque colonne per lato che sorreggono un architrave (riferimento all'architettura paleocristiana delle basiliche romane), recedendo fino a una nicchia centrale. Le figure non occupano esattamente il centro, ma il solo elemento in primo piano che si trovi sulla verticale di fuga \u00e8 il calice che Sisto II sta porgendo a Lorenzo. La prospettiva centrale venne introdotta a Roma proprio dall'Angelico e la rappresentazione di una fuga prospettica di colonne all'interno di una basilica, ripresa poco dopo anche nell'affresco di \"San Lorenzo che distribuisce le elemosine\", \u00e8 usata qui per la prima volta su scala monumentale, dopo alcuni esperimenti in opere di piccolo formato come la \"Presentazione al tempio\" della predella dell'\"Annunciazione di Cortona\" (anni 1430) o l'\"Apparizione dei santi Pietro e Paolo a Domenico\" della predella dell'\"Incoronazione della Vergine\" del Louvre (1434-1435 circa). \nAttorno a queste figure si dispongono a semicerchio altri sacerdoti, diaconi e religiosi vari, ciascuno caratterizzato da vesti ricche di dettagli dorati, oggetti preziosi tenuti in mano o comunque evocativi, come il velo trasparente, reso con grande maestria, del prelato dietro al papa. Il papa, nelle cui fattezze si cela un ritratto di Niccol\u00f2 V (espediente qui sperimentato per la prima volta, che venne ampiamente riutilizzato in seguito), veste gli abiti pontificali: il camice, la dalmatica, la casula, il pallio e il fanone; particolarmente prezioso \u00e8 il triregno che indossa, con perle, smalti e pietre preziose, e di grande pregio \u00e8 anche il suo seggio, decorato da borchie e incisioni.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. \nCome nelle altre opere dell'Angelico, elemento centrale della pittura \u00e8 la luce chiara e diffusa."}
{"id": "2524917", "revid": "131358", "url": "https://it.wikipedia.org/wiki?curid=2524917", "title": "Associazione Calcio Milan 1995-1996", "text": ""}
{"id": "2524918", "revid": "131358", "url": "https://it.wikipedia.org/wiki?curid=2524918", "title": "Associazione Calcio Milan 1996-1997", "text": ""}
{"id": "2524919", "revid": "131358", "url": "https://it.wikipedia.org/wiki?curid=2524919", "title": "Associazione Calcio Milan 1997-1998", "text": ""}
{"id": "2524920", "revid": "131358", "url": "https://it.wikipedia.org/wiki?curid=2524920", "title": "Associazione Calcio Milan 1998-1999", "text": ""}
{"id": "2524922", "revid": "131358", "url": "https://it.wikipedia.org/wiki?curid=2524922", "title": "Associazione Calcio Milan 1999-2000", "text": ""}
{"id": "2524923", "revid": "36426", "url": "https://it.wikipedia.org/wiki?curid=2524923", "title": "Sisto II", "text": ""}
{"id": "2524924", "revid": "80598", "url": "https://it.wikipedia.org/wiki?curid=2524924", "title": "Eugenio Guglielmi", "text": ""}
{"id": "2524926", "revid": "339392", "url": "https://it.wikipedia.org/wiki?curid=2524926", "title": "Volontario del Soccorso", "text": ""}
{"id": "2524928", "revid": "131358", "url": "https://it.wikipedia.org/wiki?curid=2524928", "title": "Associazione Calcio Milan 2000-2001", "text": ""}
{"id": "2524929", "revid": "131358", "url": "https://it.wikipedia.org/wiki?curid=2524929", "title": "Associazione Calcio Milan 2001-2002", "text": ""}
{"id": "2524930", "revid": "131358", "url": "https://it.wikipedia.org/wiki?curid=2524930", "title": "Associazione Calcio Milan 2002-2003", "text": ""}
{"id": "2524931", "revid": "628767", "url": "https://it.wikipedia.org/wiki?curid=2524931", "title": "Distretto di Boz", "text": "Il distretto di Boz (usbeco Bo`z) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Boz."}
{"id": "2524935", "revid": "386574", "url": "https://it.wikipedia.org/wiki?curid=2524935", "title": "C.R.I.", "text": ""}
{"id": "2524936", "revid": "628767", "url": "https://it.wikipedia.org/wiki?curid=2524936", "title": "Distretto di Jalalkuduk", "text": "Il distretto di Jalalkuduk (usbeco Jalalquduq) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Akhunbabaev."}
{"id": "2524940", "revid": "767487", "url": "https://it.wikipedia.org/wiki?curid=2524940", "title": "Cattive inclinazioni", "text": "Cattive inclinazioni \u00e8 un film thriller, prodotto in Italia nel 2003, diretto da Pierfrancesco Campanella, con Eva Robin's, Elisabetta Cavallotti e Franco Nero.\nTrama.\nAlcune donne vengono barbaramente uccise da un serial killer, che si accanisce sulle proprie vittime, straziandole con numerosi colpi sferrati con una squadra metallica da disegno. Sullo sfondo, si intrecciano torbide storie di sesso morboso e di gelosie ossessive e di avide bramosie di denaro e potere, tutte al femminile.\nCuriosit\u00e0.\nIl film \u00e8 stato annunciato col titolo \"Cattiver\u00ece\", in seguito modificato in \"Cattive coscienze\" e poi nel definitivo \"Cattive inclinazioni\".\nAlla stesura della sceneggiatura ha collaborato, come consulente tecnico, Salvatore Ferraro, all'epoca implicato in un processo che lo vedeva imputato per favoreggiamento nell'omicidio della studentessa Marta Russo. La circostanza ha suscitato polemiche da parte della stampa.\nIl direttore del doppiaggio \u00e8 stato il regista Giuseppe Ferrara.\nNote.\nLa distribuzione estera del film \u00e8 stata affidata al Gruppo Minerva International. Il film \u00e8 uscito, in edizione doppiata, negli Stati Uniti (con il titolo di \"Bad Inclination\") e in molti paesi europei."}
{"id": "2524942", "revid": "110342765", "url": "https://it.wikipedia.org/wiki?curid=2524942", "title": "Distretto di Khodjaobod", "text": "Il distretto di Khodjaobod (usbeco Xo\u02bbjaobod tumani) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Khodjaobod."}
{"id": "2524946", "revid": "628767", "url": "https://it.wikipedia.org/wiki?curid=2524946", "title": "Distretto di Kurgontepa", "text": "Il distretto di Kurgontepa (usbeco Qo`rg`ontepa) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Kurgontepa. Altre citt\u00e0 del distretto sono Qorasuv e Xonobod."}
{"id": "2524948", "revid": "628767", "url": "https://it.wikipedia.org/wiki?curid=2524948", "title": "Distretto di Oltinkol", "text": "Il distretto di Oltinkol (usbeco Oltinko`l) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Oltinkol."}
{"id": "2524949", "revid": "3115", "url": "https://it.wikipedia.org/wiki?curid=2524949", "title": "Controllo in cascata", "text": "Il controllo in cascata o regolazione in cascata in ingegneria \u00e8 un'architettura a due ingressi, un sistema di controllo con anello di retroazione \u00e8 in grado di risolvere molti problemi di regolazione.\nL'errore che si forma come differenza tra i valori desiderati e quelli misurati viene annullato, o comunque ridotto notevolmente, tramite l'algoritmo standard PID. \nTale algoritmo residente nel controllore, produce un segnale che opportunamente trattato andr\u00e0 modificare le variabili manipolate, cio\u00e8 quelle variabili che agendo sull'attuatore andranno modificare i valori delle variabili controllate.\nQuesta regolazione diventa problematica nel caso in cui anche le variabili manipolate sono sede di un errore.\nSe questo errore pu\u00f2 essere misurato, allora il problema pu\u00f2 essere risolto tramite due anelli di controllo annidati l'uno sull'altro: Il \"primario\" (master, esterno) , e il \"secondario\" (slave, interno); con questa configurazione il segnale d'uscita del controllore master diventa \"set point\" del controllore slave.\nUso.\nLa regolazione in cascata viene utilizzata anche quando il controllore master non \u00e8 un PID ma un controllo avanzato con un algoritmo che pu\u00f2 risiedere in qualche computer dedicato.\nTale configurazione viene spesso utilizzata nei sistemi di controllo distribuito (DCS) per avere una migliore gestione dell'impianto."}
{"id": "2524950", "revid": "628767", "url": "https://it.wikipedia.org/wiki?curid=2524950", "title": "Distretto di Pakhtaabad", "text": "Il distretto di Pakhtaabad (usbeco Paxtaobod) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Pakhtaabad."}
{"id": "2524951", "revid": "628767", "url": "https://it.wikipedia.org/wiki?curid=2524951", "title": "Distretto di Shakhrihon", "text": "Il distretto di Shakhrihon (usbeco Shahrixon) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Shakhrihon."}
{"id": "2524952", "revid": "118311699", "url": "https://it.wikipedia.org/wiki?curid=2524952", "title": "Distretto di Ulygnor", "text": "Il distretto di Ulygnor (usbeco Ulug\u02bbnor) \u00e8 uno dei 14 distretti della Regione di Andijan, in Uzbekistan. Il capoluogo \u00e8 Okoltin."}
{"id": "2524955", "revid": "729019", "url": "https://it.wikipedia.org/wiki?curid=2524955", "title": "Otite esterna diffusa", "text": "L'otite esterna diffusa \u00e8 una patologia flogistica che interessa tutta o gran parte della cute del condotto uditivo esterno e talvolta la superficie esterna della membrana timpanica.\nEpidemiologia.\nL'otite esterna diffusa rappresenta il 25-50% delle patologie flogistiche a carico dell'orecchio. Si manifesta prevalentemente in estate, in accordo con il nesso eziologico (immersioni, contatto continuativo con acqua). Colpisce soprattutto nuotatori e subacquei, con un rischio relativo 5 volte superiore.\nEziologia.\nQuesto tipo di otite \u00e8 dovuta quasi esclusivamente ad un'infezione batterica. La macerazione dell'epidermide operata dall'esposizione continuativa con l'acqua favorisce l'infezione dei tessuti sottocutanei da parte di batteri quali \"Pseudomonas aeruginosa\" o \"Staphylococcus aureus\"; analogamente, una scorretta toeletta del condotto uditivo esterno, micro-traumatismi e dermatosi possono favorire la penetrazione di batteri e la conseguente infezione. Molto meno frequenti sono le forme virali e micotiche.\nProfilo clinico.\nUn intenso dolore spontaneo che si localizzi nelle strutture uditive esterne e che si presenti durante la masticazione o in seguito alla pressione sul trago, \u00e8 un elemento caratteristico di questo processo patologico. Pu\u00f2 essere presente otorrea sierosa o purulenta, eritema ed edema; un'ipoacusia di entit\u00e0 medio-lieve testimonia una riduzione del calibro del condotto uditivo esterno conseguente all'edema o alla presenza di secrezioni e croste.\nProfilo diagnostico.\nIn un contesto anamnestico ed obiettivo suggestivo, l'otoscopia rappresenta l'esame in grado di dimostrare la presenza di edema e dell'iperemia del condotto esterno che caratterizza il quadro patologico. La presenza di tumefazione e di otorrea pu\u00f2 rendere difficile la visualizzazione della membrana timpanica; per questo, l'esame otoscopico deve essere ripetuto successivamente al fine di indagare eventuali lesioni a questa struttura.\nTerapia.\nUno schema antibiotico per via orale che si componga di derivati della penicillina (amoxicillina) o delle cefalosporine (cefacloro) deve essere continuato per almeno 5-8 giorni. Si possono associare antinfiammatori steroidei in caso di edema esteso o analgesici-antipiretici in caso di dolore-febbre. La guarigione avviene dopo 5-10 giorni solitamente senza conseguenze funzionali ed anatomiche."}
{"id": "2524956", "revid": "628767", "url": "https://it.wikipedia.org/wiki?curid=2524956", "title": "Distretto di Asaka", "text": "Il distretto di Asaka \u00e8 uno dei 14 distretti della Regione di Andijan, in Uzbekistan con 191.500 abitanti.\nIl capoluogo \u00e8 Asaka.\nSuddivisione amministrativa.\nIl distretto \u00e8 formato da 9 comuni:"}
{"id": "2524958", "revid": "729019", "url": "https://it.wikipedia.org/wiki?curid=2524958", "title": "St John's Wood (metropolitana di Londra)", "text": "St. John's Wood \u00e8 una stazione della metropolitana di Londra, servita dalla linea Jubilee.\nLa stazione fu aperta il 20 novembre 1939 in una nuova sezione di gallerie di livello profondo costruita tra Baker Street e Finchley Road quando le corse della linea Metropolitan sulla diramazione per Stanmore furono passate alla linea Bakerloo. Fu passata insieme al resto della diramazione per Stanmore alla linea Jubilee quando quest'ultima apr\u00ec nel 1979.\nCon l'apertura della stazione di St. John's Wood, due stazioni vicine della Metropolitan Line furono chiuse: Lord's (che era stata aperta originariamente nel 1868 con il nome di St John's Wood Road) e Marlborough Road.\nL'edificio della stazione \u00e8 situato all'incrocio di Acacia Road e Wellington Road e le mappe della metropolitana tra il 1938 ed il 1939 indicano che originariamente si sarebbe dovuta chiamare Acacia Road o Acacia. Questa stazione \u00e8 la pi\u00f9 vicina al Lord's Cricket Ground ed agli Abbey Road Studios. Per questo motivo alla stazione si vendono souvenir legati ai Beatles.\n\u00c8 compresa nella \"Travelcard Zone 2\".\nSt. John's Wood \u00e8 la risposta ad un quesito popolare: \"Quale stazione della metropolitana \u00e8 l'unica a non avere lettere in comune con la parola 'Mackerel'?\""}
{"id": "2524959", "revid": "628767", "url": "https://it.wikipedia.org/wiki?curid=2524959", "title": "Distretto di Baliqchi", "text": "Il distretto di Baliqchi \u00e8 uno dei 14 distretti della Regione di Andijan, in Uzbekistan con 150.800 abitanti.\nIl capoluogo \u00e8 Baliqchi.\nSuddivisione amministrativa.\nIl distretto \u00e8 formato da una citt\u00e0 (il capoluogo Baliqchi) e 8 comuni:"}
{"id": "2524963", "revid": "755885", "url": "https://it.wikipedia.org/wiki?curid=2524963", "title": "Teardrop (Massive Attack)", "text": "Teardrop \u00e8 un singolo del gruppo musicale britannico Massive Attack, pubblicato il 27 aprile 1998 come secondo estratto dal terzo album in studio \"Mezzanine\".\nLa canzone ha avuto un notevole successo, raggiungendo il decimo posto nella Official Singles Chart.\nDescrizione.\nTerza traccia dell'album, il brano \u00e8 cantato da Elizabeth Fraser dei Cocteau Twins ed alcune sonorit\u00e0 della ritmica ricordano vagamente il brano \"Sometimes I Cry\" di Les McCann.\nVideo musicale.\nIl videoclip, diretto da Walter Stern, mostra un feto nel grembo materno che canta il brano.\nUn montaggio strumentale del brano \u00e8 stato usato nella sequenza di apertura della serie televisiva statunitense \"Dr. House - Medical Division\", non utilizzato nella versione italiana per motivi di copyright.\nTracce.\nTesti e musiche di Robert Del Naja, Grant Marshall, Andrew Vowles e Elizabeth Fraser, eccetto dove indicato\nVersione di Jos\u00e9 Gonz\u00e1lez.\nTeardrop \u00e8 anche un singolo del secondo album di Jos\u00e9 Gonz\u00e1lez, \"In Our Nature\"; esso \u00e8 stato pubblicato in Europa il 12 novembre 2007.\nVersione dei The Collective.\nIl 13 novembre 2011 \u00e8 stata commercializzata una reinterpretazione di \"Teardrop\" ad opera di un gruppo assemblato dal produttore Gary Barlow e chiamato The Collective.\nPubblicato come singolo ufficiale per Children in Need 2011, la cover \u00e8 stata prodotta da Labrinth e ha visto come interpreti Chipmunk, Dot Rotten, Ed Sheeran, Ms. Dynamite, Mz. Bratt, Tulisa, Rizzle Kicks, Tinchy Stryder e Wretch 32.\nA seguito della sua pubblicazione, il brano ha ricevuto in gran parte recensioni negative, ed \u00e8 entrato nella classifica britannica al numero 24, il peggiore piazzamento nella classifica del Children In Need Song da 16 anni.\nVideo musicale.\nIl videoclip \u00e8 stato pubblicato nell'ottobre 2011 e rappresenta un feto."}
{"id": "2524964", "revid": "628767", "url": "https://it.wikipedia.org/wiki?curid=2524964", "title": "Distretto di Buloqboshi", "text": "Il distretto di Buloqboshi \u00e8 uno dei 14 distretti della Regione di Andijan, in Uzbekistan. Il capoluogo \u00e8 Buloqboshi."}
{"id": "2524968", "revid": "628767", "url": "https://it.wikipedia.org/wiki?curid=2524968", "title": "Distretto di Izboskan", "text": "Il distretto di Izboskan \u00e8 uno dei 14 distretti della Regione di Andijan, in Uzbekistan. Il capoluogo \u00e8 Paytug."}
{"id": "2524970", "revid": "767487", "url": "https://it.wikipedia.org/wiki?curid=2524970", "title": "Distretto di Marhamat", "text": "Il distretto di Marhamat \u00e8 uno dei 14 distretti della Regione di Andijan, in Uzbekistan. Il capoluogo \u00e8 Marhamat."}
{"id": "2524971", "revid": "486946", "url": "https://it.wikipedia.org/wiki?curid=2524971", "title": "Ex Cirielli", "text": ""}
{"id": "2524975", "revid": "287204", "url": "https://it.wikipedia.org/wiki?curid=2524975", "title": "Julio Cesar Chavez", "text": ""}
{"id": "2524977", "revid": "22643", "url": "https://it.wikipedia.org/wiki?curid=2524977", "title": "Georgij Voronoi", "text": ""}
{"id": "2524978", "revid": "73843", "url": "https://it.wikipedia.org/wiki?curid=2524978", "title": "Nazionale di hockey su prato femminile di Bermuda", "text": "La nazionale di hockey su prato femminile di Bermuda \u00e8 la squadra femminile di hockey su prato rappresentativa di Bermuda ed \u00e8 posta sotto la giurisdizione della Bermuda Hockey Federation."}
{"id": "2524979", "revid": "237256", "url": "https://it.wikipedia.org/wiki?curid=2524979", "title": "Georgij Voronoj", "text": ""}
{"id": "2524981", "revid": "298229", "url": "https://it.wikipedia.org/wiki?curid=2524981", "title": "Nazionale di hockey su prato femminile di Barbados", "text": "La nazionale di hockey su prato femminile di Barbados \u00e8 la squadra femminile di hockey su prato rappresentativa di Barbados ed \u00e8 posta sotto la giurisdizione della Barbados Hockey Association."}
{"id": "2524982", "revid": "298229", "url": "https://it.wikipedia.org/wiki?curid=2524982", "title": "Nazionale di hockey su prato femminile delle Antille Olandesi", "text": "La nazionale di hockey su prato femminile delle Antille Olandesi \u00e8 la squadra femminile di hockey su prato rappresentativa delle Antille Olandesi ed \u00e8 posta sotto la giurisdizione della Nederlands Antilliaanse Hockey Association."}
{"id": "2524984", "revid": "599013", "url": "https://it.wikipedia.org/wiki?curid=2524984", "title": "Kevin Campbell", "text": "Carriera.\nSi \u00e8 ritirato dall'attivit\u00e0 agonistica nel maggio 2007."}
{"id": "2524988", "revid": "351434", "url": "https://it.wikipedia.org/wiki?curid=2524988", "title": "Steven George Gerrard", "text": ""}
{"id": "2524991", "revid": "351434", "url": "https://it.wikipedia.org/wiki?curid=2524991", "title": "Fernando Alonso D\u00edaz", "text": ""}
{"id": "2524995", "revid": "76963", "url": "https://it.wikipedia.org/wiki?curid=2524995", "title": "Priscilla Allen", "text": "Biografia.\nNata Priscilla Lawson, studi\u00f2 dramma alla San Diego University e divenne in seguito insegnante di recitazione. \nDivenne famosa al grande pubblico per il suo ruolo della donna grassa nel film \"Atto di forza\", che non era altro che il cyber costume indossato da Quaid, interpretato da Arnold Schwarzenegger.\nHa partecipato in altre pellicole come attrice caratterista e in alcune puntate di \"Happy Days\".\nFu anche cabarettista."}
{"id": "2524998", "revid": "113562394", "url": "https://it.wikipedia.org/wiki?curid=2524998", "title": "Lingue dell'Angola", "text": "In Angola la lingua ufficiale \u00e8 il portoghese, tuttavia diverse lingue bantu sono molto diffuse tra la popolazione. Un migliaio di abitanti parla lingue del gruppo khoisan.\nLa lingua ufficiale \u00e8 il portoghese per motivi culturali, sociali e politici che risalgono alla storia coloniale. Si stima che sia la lingua madre per il 39% della popolazione, e seconda lingua per molti altri.\nI cinque principali idiomi della famiglia bantu in Angola sono:"}
{"id": "2525000", "revid": "1305772", "url": "https://it.wikipedia.org/wiki?curid=2525000", "title": "Guitar Hero 5", "text": "Guitar Hero 5 \u00e8 il quinto videogame della nota serie omonima Guitar Hero il cui sviluppo \u00e8 affidato a Neversoft e la pubblicazione \u00e8 effettuata da Activision l'11 settembre 2009.\nSviluppo.\nIl gioco \u00e8 stato annunciato nel dicembre 2008 e, successivamente, ufficializzato nel febbraio 2009 insieme a ' e ' (il terzo capitolo per Nintendo DS) come capitoli della serie commercializzati da Activision entro la fine dell'anno. Nel maggio del 2009 sono state pubblicate le prime immagini e le prime caratteristiche del nuovo capitolo, oltre che le prime tracce confermate ufficialmente della tracklist.\nIl gioco \u00e8 uscito il primo Settembre 2009.\nCaratteristiche.\nIl gioco, esattamente come il suo predecessore \"Guitar Hero World Tour\", propone una tracklist di canzoni da suonare dei controller-strumenti che replicano i quattro strumenti principali di una band, ovvero chitarra, basso, batteria e microfono per il canto.\nIl titolo presenta diverse novit\u00e0: uno dei cambiamenti pi\u00f9 importanti \u00e8 legato all'interfaccia che \u00e8 stata notevolmente semplificata e permette ora di cominciare a suonare in qualunque momento e permettendo ad altri giocatori di fare altrettanto, semplicemente utilizzando un menu che salta fuori appositamente e selezionando \"al volo\" il livello di difficolt\u00e0. Un'altra aggiunta importante \u00e8 stata la possibilit\u00e0 di essere svincolati dagli strumenti in gioco, ovvero di permettere a chiunque di suonare lo strumento che gli pare indipendentemente da ci\u00f2 che suonano gli altri; se prima per giocare in tanti era necessario dividersi canto, chitarra basso e batteria, ora si pu\u00f2 suonare insieme con due o pi\u00f9 degli stessi strumenti nella stessa sessione.\n\u00c8 stata inoltre rivista la modalit\u00e0 carriera: ora \u00e8 sempre necessario suonare tutte le canzoni sbloccandole di volta in volta e sbloccando inoltre nuovi locali ma in pi\u00f9 ci sono anche delle sfide legate ad ogni singola canzone per le quali si possono prendere delle valutazioni extra; l'ottenimento delle stelle nelle sfide sono utili a sbloccare nuovi costumi o oggetti per i personaggi del gioco, o anche i trucchi che non vanno cos\u00ec pi\u00f9 sbloccati con delle sequenze ma diventano regolarmente attivabili tramite il menu di gioco.\nVersione Wii.\nLa versione del gioco sviluppata per Nintendo Wii sfrutta alcune delle caratteristiche aggiunte dai vari aggiornamenti del firmware della console; nello specifico sar\u00e0 possibile comprare le canzoni online e scaricarle direttamente sulle schede SD -sono supportate sia quelle standard che le SDHC- e sar\u00e0 possibile anche suonarle direttamente da l\u00ec senza doverle copiare nella memoria della console.\nLa versione per la console Nintendo del gioco permette di giocare con i Mii e inoltre permette anche di collegare fino a due Nintendo DS per due tipi di gioco:\nGli strumenti.\nDopo l'uscita del gioco nei negozi europei, gli acquirenti della versione PAL hanno scoperto che nella versione bundle di \"Guitar Hero 5\" era inclusa una chitarra uguale a quella di \"Guitar Hero World Tour\", ma notevolmente migliorata. Invece della chitarra nuova gi\u00e0 disponibile sul suolo americano; inoltre, \u00e8 arrivato unicamente il bundle con la sola chitarra mentre negli Stati Uniti era uscito un bundle completo con dei controller-strumenti nuovi; le dichiarazioni di Activision sono state che i nuovi controller-strumenti sarebbero giunti in Europa con l'espansione \"Band Hero\". Particolarmente attesa la chitarra: questa, che all'apparenza differisce apparentemente solo per la finitura di colore rosso al posto della vecchia \"sunburst\", in realt\u00e0 \u00e8 stata migliorata nelle parti pi\u00f9 fragili della versione precedente: su tutto il \"touch pad\" ora \u00e8 digitale invece che analogico e questo dovrebbe renderlo meno soggetto a problemi.\nPer gli strumenti \u00e8 prevista la compatibilit\u00e0 con gli altri capitoli della serie.\nSpecial guest.\nCome gi\u00e0 \u00e8 avvenuto anche per i precedenti episodi, anche in questo nuovo capitolo del franchise conterr\u00e0 la riproposizione virtuale di personaggi famosi del mondo della musica. qua di seguito quelli finora diffusi:\nTracklist.\nLa tracklist \u00e8 composta da 85 canzoni di 83 artisti diversi e sono tutte in versione originale. Qua di seguito la tracklist completa:\nCanzoni aggiuntive.\nQuesto nuovo capitolo dispone della possibilit\u00e0 di importare le canzoni degli ultimi Guitar Hero e i relativi contenuti scaricabili; per importare i brani di \"\" e \"Guitar Hero World Tour\" - i due titoli supportati - \u00e8 necessario acquistare per ognuno una licenza che permette di importare parte della tracklist dei due titoli, mentre per rendere compatibili le canzoni scaricabili di \"Guitar Hero World Tour\" \u00e8 sufficiente scaricare un aggiornamento gratuito di poco meno di 300 MB.\n\"Guitar Hero 5\" ha inoltre dei contenuti scaricabili tutti suoi che non sono compatibili con \"Guitar Hero World Tour\" a causa delle nuove modalit\u00e0 di gioco di quest'ultimo capitolo; questi sono tuttavia utilizzabili con il successivo \"Band Hero\" che da questo titolo eredita motore e modalit\u00e0 di gioco."}
{"id": "2525001", "revid": "66387", "url": "https://it.wikipedia.org/wiki?curid=2525001", "title": "Nixtamal", "text": "Il nixtamal \u00e8 la granella di mais bollita e lasciata riposare in una soluzione, fortemente alcalina, di calce (idrossido di calcio). E' un ingrediente di base della cucina dell'America Centrale usato in numerosi piatti come tortillas messicane, tamales, hominy. Il nixtamal fatto ulteriormente fermentare \u00e8 alla base del pozol.\nIl processo di bollitura in ambiente basico usato per preparare il nixtamal viene chiamato nixtamalizzazione.\nNixtamal \u00e8 una parola della lingua nahuatl formata da \"nextli\", cenere e \"tamalli\", involtini di foglie di mais o banano ripieni di mais.\nCaratteristiche.\nIl nixtamal \u00e8 preparato con una tecnica consolidata ed invariata da millenni, dalle popolazioni del Centro America. I chicchi di mais precedentemente essiccati vengono bolliti in una soluzione di acqua e calce (idrossido di calcio). La proporzione \u00e8 di tre parti di acqua per una parte di calce e pu\u00f2 essere leggermente variata in funzione della durezza dei grani.\nMesso a riposo una notte il seme di mais si gonfia e diventa facile rimuoverne il pericarpo (la parte pi\u00f9 esterna del chicco). La granella ne risulta rammollita e decolorata assumendo una tonalit\u00e0 pallida. Dopo il risciacquo, che ha lo scopo di rimuovere la soluzione alcalina, si ottiene il nixtamal.\nA questo punto generalmente il nixtamal viene macinato ottenendo un impasto umido che in spagnolo prende il nome di \"masa\" e che pu\u00f2 essere usato tale e quale; oppure l'impasto viene seccato diventando una farina che in spagnolo prende il nome di \"harina de maiz nixtamalizado\" oppure \"masa instantanea de maiz\".\nIl processo di nixtamalizzazione ha degli effetti importanti sui nutrienti del mais: aumenta la disponibilit\u00e0 della niacina (vitamina PP, Pellagra-Preventing, o vitamina B3) che altrimenti in questo cereale risulta poco o nulla disponibile, mobilita fosforo e potassio e riduce i fitati (composti organici antinutrizionali).\nNel passato, nei paesi nei quali il mais era alla base dell'alimentazione e non era utilizzata la nixtamalizzazione (in tutti i paesi europei) la carenza di niacina fu responsabile del flagello della pellagra.\nIl nixtamal pu\u00f2 essere fatto fermentare per la preparazione del pozol. Tale processo oltre ad incrementare alcune vitamine produce sostanziali aumenti in aminoacidi pregiati."}
{"id": "2525005", "revid": "767487", "url": "https://it.wikipedia.org/wiki?curid=2525005", "title": "San Lorenzo distribuisce le elemosine", "text": "San Lorenzo distribuisce le elemosine \u00e8 un affresco (271x205 cm) della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa il riquadro destro del registro mediano della parete centrale ed \u00e8 il terzo episodio delle \"Storie di san Lorenzo\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa scena di \"San Lorenzo distribuisce le elemosine\" \u00e8 accanto a quella di \"San Lorenzo riceve i tesori della Chiesa\", dalla quale \u00e8 separata da una cornice. La scena che rappresenta \u00e8 tratta dalla leggenda di san Lorenzo, descritta ad esempio da sant'Ambrogio. Lorenzo, ricevuti i beni da papa Sisto II prima di essere ucciso, li distribuisce ai poveri prima che gli vengano requisiti dall'imperatore Valeriano. \nL'episodio \u00e8 ambientato in un maestoso edificio dall'architettura rinascimentale, che \u00e8 una versione dalla veduta in prospettiva della scena di \"Santo Stefano che distribuisce le elemosine\", nella lunetta della parete sinistra. Anche in questo caso infatti il diacono \u00e8 rappresentato sul sagrato di una basilica, ma \u00e8 visibile dietro di lui, attraverso l'audace rettangolo del portale, la fuga prospettica di tutta la navata in stile paleocristiano, con colonne che reggono architravi ed una grande abside centrale, che enfatizza la figura di san Lorenzo. La prospettiva centrale venne introdotta a Roma proprio dall'Angelico e la rappresentazione di una fuga prospettica di colonne all'interno di una basilica, usata poco prima anche nell'affresco della \"Consacrazione di san Lorenzo come diacono\", \u00e8 usata qui per su scala monumentale, dopo alcuni esperimenti anteriori in opere di piccolo formato come la \"Presentazione al tempio\" della predella dell'\"Annunciazione di Cortona\" (anni 1430) o l'\"Apparizione dei santi Pietro e Paolo a Domenico\" della predella dell'\"Incoronazione della Vergine\" del Louvre (1434-1435 circa). \nIn primo piano il portale \u00e8 decorato da paraste corinzie con insoliti motivi vegetali, che si ritrovano anche in altri affreschi della cappella, ma che non hanno analogie n\u00e9 con l'architettura classica n\u00e9 con quella rinascimentale del secondo quarto del XV secolo.\nLorenzo \u00e8 accerchiato da una variegata moltitudine di bisognosi: uno zoppo, un uomo privo delle gambe che si muove strascicandosi con appigli di legno, un cieco, un pellegrino, un mendicante, due madri coi figli, due piccoli orfani coi vestiti laceri. Nonostante i riferimenti realistici ai poveri e ai malati che ricevono l'elemosina, il senso che prevale nell'affresco \u00e8 quello di ordine e armonia generale.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. \nCome nelle altre opere dell'Angelico, elemento centrale della pittura \u00e8 la luce chiara e diffusa. Notevole \u00e8 l'enfasi plastica delle figure."}
{"id": "2525007", "revid": "765341", "url": "https://it.wikipedia.org/wiki?curid=2525007", "title": "Quartieri Spagnoli", "text": "I cosiddetti Quartieri Spagnoli sorgono nel centro storico della citt\u00e0 di Napoli, e riguardano quella parte del contesto urbanistico cittadino comprendente, principalmente, il quartiere di Montecalvario, con porzioni minori dei quartieri di San Ferdinando e Avvocata.\nStoria.\nL'area urbana nota come \"quartieri\" (nel senso militare del termine) \u2014e caratterizzata, dal punto di vista urbanistico, da una struttura reticolare che scende dalle alture dominate da Castel Sant'Elmo, con la tipica vocazione di alloggi destinati ad ospitare la sua \"guardia\"\u2014 sorge intorno al XVI secolo, ad opera dell'architetto senese Giovanni Benincasa e del napoletano Ferdinando Manlio, per volont\u00e0 dell'allora vicer\u00e9 Pedro de Toledo, al fine di acquartierare le guarnigioni militari spagnole destinate alla repressione di eventuali rivolte della popolazione napoletana, oppure come dimora temporanea per i soldati che passavano da Napoli in direzione di altri luoghi di conflitto e, allo stesso tempo, in qualit\u00e0 di edilizia popolare atta a dare alloggio ai numerosi abitanti locali che, in quegli anni, dalle campagne circostanti si erano stabiliti nella capitale del regno. \nFin dalla sua nascita, l'area conosciuta come \"quartieri spagnoli\" \u2014anche in ragione di un elevato rapporto tra popolazione e densit\u00e0 edilizia\u2014 present\u00f2 fenomeni di criminalit\u00e0, gioco d'azzardo e soprattutto prostituzione, legati in particolar modo all'offerta di \"svago\" proferita dai locali ai soldati ivi acquartierati o di passaggio. Nonostante l'emanazione, da parte del vicer\u00e9 di Napoli don Pedro de Toledo, di alcune apposite leggi atte a debellare il fenomeno, il quartiere rimase \u2014anche in seguito alla perdita della sua funzione originaria\u2014 sempre un'area di grandi difficolt\u00e0 sociali della citt\u00e0 partenopea.\nNel corso dell'evoluzione antropica dell'area, dal Cinquecento al Settecento, viene progressivamente meno la presenza militare, mentre \"altissima \u00e8 la percentuale di immigrati dai centri circostanti, che si inseriscono particolarmente nel settore dei servizi. Massiccia \u00e8 anche la presenza degli artigiani, soprattutto sarti e calzolai\". A partire dal XVIII secolo tale area cittadina venne caratterizzata \u2014come del resto anche altre aree della citt\u00e0\u2014 da una forte frammentazione e disparit\u00e0 delle attivit\u00e0 lavorative ed imprenditoriali. Fino al XIX secolo, la vicinanza di via Toledo, sede di importanti uffici amministrativi e finanziari (Banco delle Due Sicilie, Borsa, Gran Corte dei Conti),\nincise significativamente sulla composizione socio-professionale degli abitanti di tale area, la quale assunse una fisionomia di tipo residenziale, data la presenza di nobili, impiegati, proprietari ed appartenenti al ceto medio. Con l'unit\u00e0 d'Italia, la popolazione si proletarizza in un generale passaggio ad un'economia ai margini della legalit\u00e0, che in certa misura si prolungher\u00e0 nel corso del secolo successivo.\nNonostante le proposte di \"sventramento\" \u2014avanzate in occasione di ipotesi urbanistiche di risanamento nella prima met\u00e0 del XX secolo\u2014 l'aspetto dell'area rimase inalterato e, al giorno d'oggi, nel quartiere vivono circa 14.000 persone, per un totale di 4.000 famiglie, dislocate su una superficie di circa 80 ettari. A causa della particolare conformazione del suolo, come in altri quartieri storici della citt\u00e0, \u00e8 possibile che avvengano, non di rado, cedimenti del terreno. Nella notte a cavallo tra il 22 e il 23 settembre 2009, in vico San Carlo, probabilmente a causa delle forti piogge, si \u00e8 verificato il crollo del manto stradale, che ha dato luogo a una voragine di quasi 20 metri di lunghezza. Ci\u00f2 ha provocato l'immediata evacuazione di alcuni edifici e la chiusura della chiesa di San Carlo alle Mortelle.\nI Quartieri Spagnoli oggi.\nNel settembre del 2012 \u00e8 stata aperta, in prossimit\u00e0 dei Quartieri Spagnoli, la stazione Toledo della Linea 1 della metropolitana di Napoli. Durante gli scavi per la realizzazione della seconda uscita della stazione, in piazza Montecalvario, sono state rinvenute tracce di insediamenti abitativi dell'Et\u00e0 del bronzo databili intorno al 1500 a.C. In piazzetta Santa Maria degli Angeli, invece, sono stati ritrovati reperti della Napoli medievale. \nLa zona ha cominciato cos\u00ec a conoscere una riabilitazione dal punto di vista turistico. Grazie alla particolare conformazione urbanistica, ai nuovi negozi e punti di ristorazione, ai piccoli mercati di pesce e ortofrutticoli che vi stazionano all'interno, all'apertura della nuova stazione metropolitana e, in generale, al folklore che la zona conserva, i Quartieri Spagnoli sono non di rado punto ricercato dalle foto di curiosi e turisti provenienti da ogni parte del mondo. Inoltre, la zona ha cominciato ad accogliere negli ultimi anni un significativo numero di studenti universitari, italiani e stranieri, che ivi prendono in affitto appartamenti o singole stanze, grazie anche alla vicinanza con alcune sedi delle universit\u00e0 napoletane.\nChiese, palazzi e siti d'interesse storico e culturale.\nNonostante la nomea che il quartiere si porta dietro, esso costituisce comunque un nucleo di rilevanza storico-artistica di prim'ordine della citt\u00e0 di Napoli, che offre anche diversi spunti della cultura popolare e dello stile di vita napoletano, come, per esempio, la presenza di piccole botteghe artigianali, oppure dei \"bassi napoletani\", o, ancora, di piccoli e bui vicoli caratterizzati da alte scalinate e dai panni stesi ad asciugare tra i palazzi. Tra i principali monumenti d'interesse del quartiere, vi sono:"}
{"id": "2525010", "revid": "1719883", "url": "https://it.wikipedia.org/wiki?curid=2525010", "title": "Mago nero", "text": ""}
{"id": "2525012", "revid": "729019", "url": "https://it.wikipedia.org/wiki?curid=2525012", "title": "Compagnie auto-avio sahariane", "text": "Le Compagnie auto-avio sahariane (a volte riferite al singolare, come \"La Compagnia\") furono delle speciali unit\u00e0 militari del Regio esercito, attive durante la seconda guerra mondiale ed operanti nel deserto Sahariano durante la campagna del Nord Africa. Le loro operazioni militari si svolsero in Egitto, Libia e Tunisia.\nStoria.\nLe Compagnie furono costituite nella seconda met\u00e0 degli anni trenta per volere del governatore della libia Italo Balbo, a seguito di una riconversione delle truppe montate su dromedario (i \"meharisti\") in fanteria motorizzata, con il compito di svolgere operazioni di ricognizione a lungo raggio in terreno desertico. Le cinque compagnie furono riunite nel \"I Battaglione sahariano\", costituito il 1\u00ba luglio 1937 e assegnato al Comando truppe Sahara Libico di Cufra della Guardia alla frontiera.\nDurante la campagna del Nordafrica della seconda guerra mondiale furono impegnate in ruoli esploranti, di ricognizione e controricognizione, spesso in contrapposizione alle analoghe unit\u00e0 britanniche dell'LRDG.\nLe compagnie erano composte da soldati esperti (gli \"arditi camionettisti\"), operanti a bordo di autoblindo AB41 e di camionette FIAT e Lancia (Fiat-SPA AS37, SPA-Viberti AS42 e Fiat 634), specificamente adattate al contesto desertico, e munite di mitragliatrici pesanti, cannoncini leggeri da 47\u00a0mm e 65\u00a0mm, e cannoncini antiaerei Breda 20/65 Mod. 1935.\nNel 1940, all'inizio delle ostilit\u00e0, quattro compagnie furono aggregate al Raggruppamento sahariano \"Maletti\" e furono distrutte con esso nella battaglia di Nibeiwa. Furono rimpiazzate da cinque compagnie di nuova costituzione, agli ordini del tenente colonnello Della Valle, assegnate al Raggruppamento sahariano \"Mannerini\". La 1\u00aa Compagnia fu dislocata a Gialo, la 2\u00aa a Cufra, la 3\u00aa ad Hon, la 4\u00aa a Gadames e la 5\u00aa a Ghat.\nIn quella zona desertica della Libia italiana si ebbe uno scontro tra la 2\u00aa Compagnia e gli inglesi alla fine di gennaio 1941 a Jebel Sherif.\nIn questo scontro vittorioso avvenuto nella valle dello Jebel Sherif, gli inglesi dell'LRDG (Long Range Desert Group) ebbero un uomo ucciso e due catturati, incluso il maggiore Clayton, oltre ad accusare la distruzione di tre unit\u00e0 da combattimento mobili. Gli italiani ebbero tre morti e tre feriti I quattro inglesi superstiti scapparono a piedi nel deserto libico fino al Nilo. Al maggiore Clayton fu conferita la medaglia del Distinguished Service Order.\nLe Compagnie auto-avio sahariane continuarono ad affrontare il LRDG nel 1941 e 1942, attuando anche un'incursione in Egitto sotto gli ordini di Del Pozzo.\nVerso il termine della campagna d'Africa, nel 1943, i mezzi rimanenti seguirono le sorti dello schieramento italiano prendendo parte alla campagna di Tunisia, dove parteciparono a scontri nell'area di Mareth (Operazione Pugilist), fino alla resa definitiva delle forze dell'Asse nel teatro africano.\nOrganizzazione.\nLa compagnia auto-avio sahariana prevista da Balbo era composta da personale misto, italiano e libico, ognuna con in organico:\nIl numero di Compagnie attive vari\u00f2 tra le 3 e le 5 nel corso della guerra, ognuna delle quali dotata di circa 20-30 camionette armate. Ogni compagnia era anche autonomamente dotata di 3 aerei Caproni Ca.309 \"Ghibli\" da ricognizione della Aviazione Sahariana della Regia Aeronautica.\nNel 1940 l'organizzazione fu rivista e modernizzata. L'organico fu stabilito in 4 ufficiali, 7 sottufficiali e 32 soldati nazionali e 77 \u00e0scari libici, dotati di 16 autocarri sahariani Fiat-SPA AS37 e 3 autocarri pesanti Fiat 634. Il nuovo reparto era formato da:\nIl plotone comando era dotato di un AS37 attrezzato di radio per comunicare con gli aeroplani dell'Aviazione Sahariana.\nLa pianta organica venne nuovamente rivista nel 1942. Ogni compagnia era formata da 5 ufficiali, 3 sottufficiali e 2 soldati italiani e da 133 libici. La dotazione di mezzi comprendeva 7 camionette desertiche AS37 e Fiat-SPA AS42 \"Sahariana\" e 10 autocarri Lancia 3Ro, mentre il nuovo organigramma prevedeva:\nArmi e mezzi.\nIl raggruppamento disponeva delle stesse armi personali e di reparto della normale fanteria italiana, con l'importante differenza che i pezzi da accompagnamento erano montati su installazioni brandeggiabili sui cassoni delle camionette e degli autocarri. Si trattava dell'Cannone-mitragliera Breda 20/65 Mod. 35, nata come arma contraerea ma rivelatasi ottima nel ruolo anticarro ed antipersonale. La copertura anticarro era garantita dai cannoni 47/32 Mod. 1935 e dai fuciloni Solothurn S-18/1000.\nLa completa motorizzazione rendeva il raggruppamento una positiva eccezione tra i reparti del Regio Esercito. Oltre all'autocarro leggero a trazione integrale Fiat-SPA AS37 ed ai pesanti Fiat 634 e Lancia 3Ro, utilizzati sia per il trasporto di materiali e truppe sia come semoventi per le armi, spiccavano le camionette desertiche appositamente progettate per questo tipo di guerra, ovvero la Camionetta Desertica AS37 e soprattutto la Fiat-SPA AS42 \"Sahariana\", armate con mitragliera o cannone 47/32, fucilone controcarro o fino a tre mitragliatrici Breda Mod. 37.\nAssolutamente eccezionale e rivoluzionaria era invece l'assegnazione organica ad ogni compagnia dei Caproni Ca.309 \"Ghibli\", bimotori da ricognizione e bombardamento leggero, armati di due mitragliatrici Breda-SAFAT ed una mitragliatrice Lewis da 7,7 mm. I \"Ghibli\" dell'Aviazione Sahariana operarono in Libia fino al febbraio 1942, quando gli ultimi 27 esemplari rientrarono in patria, lasciando un unico esemplare a combattere la campagna di Tunisia."}
{"id": "2525014", "revid": "729019", "url": "https://it.wikipedia.org/wiki?curid=2525014", "title": "Otite esterna maligna", "text": "L'otite esterna maligna \u00e8 una patologia flogistica del condotto uditivo esterno con evoluzione distrofico-necrotizzante delle strutture uditive e dell'osso temporale.\nEpidemiologia.\n\u00c8 una forma rara; colpisce prevalentemente soggetti anziani, diabetici ed immunodepressi. Dal punto di vista storico, il primo caso venne rivelato durante la seconda guerra mondiale nell'isola di Guam con un'incidenza del 50 %.\nEziologia e patogenesi.\nL'evoluzione necrotizzante \u00e8 dovuta all'infezione sostenuta da \"Pseudomonas aeruginosa\". La flogosi esita verso la formazione di tessuto granuleggiante e chiaramente necrotico che invade il condotto uditivo esterno. In seguito all'estensione nell'osso temporale, infezione pu\u00f2 colpire le strutture della base cranica, con rapida involuzione della situazione clinica.\nProfilo clinico.\nIl quadro si manifesta inizialmente con otorrea purulenta, con dolore che tende ad intensificarsi nel tempo. La lesione dei nervi cranici (dal VI al XII) pu\u00f2 manifestarsi con paralisi oculare e/o facciale, sordit\u00e0, vertigini, ageusia, dolore e paralisi cervicale.\nProfilo diagnostico.\nIn corso di esame otoscopico si evidenzia la presenza di tessuto necrotico e leggermente sanguinamente delimitato da cute edematosa ed iperemica. La metodica TC \u00e8 necessaria per evidenziare il coinvolgimento delle strutture endocraniche e la diffusione dell'infezione. Una scintigrafia con gallio dimostra la presenza di flogosi estesa all'osso temporale. Il tampone auricolare \u00e8 in grado di dimostrare la presenza di \"Pseudomonas aeruginosa\", fornendo utili indicazioni terapeutiche in seguito all'allestimento di un antibiogramma.\nTerapia.\nNelle fasi iniziali deve essere imposto uno schema antibiotico che preveda l'utilizzo di penicilline anti-pseudomonas o cefalosporine di 3\u00aa generazione associate ad un aminoglicoside come la gentamicina per almeno 6 settimane. Nelle fasi avanzate \u00e8 invece indicata la terapia chirurgica (mastoidectomia o petrosectomia) associata ad ossigenoterapia iperbarica.\nComplicazioni.\nL'estensione dell'infezione alle strutture craniche \u00e8 la complicazione pi\u00f9 frequente, con elevato rischio di morte (30-50%). Una tromboflebite dei seni venosi endocranici pu\u00f2 portare rapidamente verso l'exitus."}
{"id": "2525020", "revid": "767487", "url": "https://it.wikipedia.org/wiki?curid=2525020", "title": "Anita Carter", "text": "Biografia.\nFiglia minore di Ezra e Maybelle Carter, insieme alle sorelle, Helen Carter e June Carter, form\u00f2 un trio, dove suonava il basso elettrico.\nIl trio si un\u00ec alla radio show Grand Ole Opry nel 1950, mentre nel 1971 fece lo stesso per il \"The Johnny Cash Show\".\nTra i vari singoli e albums registrati, risalta in maniera particolare Ring of Fire (inizialmente chiamata \"Love's Ring of Fire\", scritto nel 1962 con la sorella June.\nDopo aver ascoltato la registrazione, il suo futuro cognato Johnny Cash pensava di aggiungere al brano dei corni messicani, perci\u00f2 le disse che avrebbe realizzato una sua registrazione se la canzone non avesse avuto successo. Quando effettivamente il singolo di Anita non appar\u00ec neanche in classifica, nel marzo 1963 Cash aggiunse alla versione i corni messicani e la nomin\u00f2 \"Ring of Fire\", e a differenza della prima versione quella di Cash ebbe un successo a livello internazionale.\nAnita Carter mor\u00ec all'et\u00e0 di 66 anni, per seri danni al pancreas, ai reni e al fegato, provocati dall'artrite reumatoide.\nVita privata.\nAnita si spos\u00f2 con Dale Potter nel 1950, dal quale divorzi\u00f2 pi\u00f9 tardi, e nel 1953 con il musicista Donald S Davis (1928-2015), con il quale divorzi\u00f2 ma che in seguito rispos\u00f2. Infine si un\u00ec anche con Bob Wootton, il chitarrista della Tennessee Three di Johnny Cash, nel 1974 (divorziando per\u00f2 poi anche da lui). Dai suoi matrimoni ebbe due figli, Lorrie Frances e John Christopher."}
{"id": "2525021", "revid": "47767", "url": "https://it.wikipedia.org/wiki?curid=2525021", "title": "San Lorenzo davanti a Valeriano", "text": "San Lorenzo davanti a Valeriano \u00e8 un affresco (271x235 cm) della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa il riquadro sinistro del registro mediano della parete destra ed \u00e8 il quarto episodio delle \"Storie di san Lorenzo\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa scena di \"Valeriano che condanna san Lorenzo\" \u00e8 accanto a quella del \"Martirio di san Lorenzo\", alla quale \u00e8 legata senza interruzioni tramite un personaggio che sporge oltre il confine rappresentato dal variare degli edifici. Nonostante questo collegamento e la cornice unica che circonda le due scene, l'Angelico non sfrutt\u00f2 in maniera soddisfacente le possibilit\u00e0 di unificazione spaziale, come avviene ad esempio nelle lunette. \nSan Lorenzo era diacono di Sisto II che, durante la persecuzione di Valeriano, ebbe l'incarico di prendere i beni della Chiesa e di distribuirli ai poveri. Cos\u00ec, quando l'imperatore venne a chiedere le ricchezze dei cristiani, Lorenzo pot\u00e9 rispondere portando un gruppo di poveri, che erano la vera ricchezza della Chiesa. Nella scena dipinta dall'Angelico \u00e8 omessa la presenza dei poveri e tutto si focalizza sul processo a Lorenzo tenuto dall'imperatore, in trono al centro della scena, alla presenza dei suoi soldati e di vari funzionari e figure secondarie. L'imperatore indica a Lorenzo minaccioso gli strumenti di tortura che si trovano ai suoi piedi.\nL'elemento pi\u00f9 interessante della scena \u00e8 probabilmente l'architettura dello sfondo, impostata a una sfarzosa policromia che ricorda i fasti dell'antica Roma che il papato di Niccol\u00f2 V si proponeva di ricreare. Il trono dell'imperatore, rialzato di alcuni gradini sui quali si legge l'anno 253, \u00e8 posto sotto una nicchia dorata, affiancata da paraste rosate con motivi vegetali (un'invenzione dell'Angelico presente anche in altri episodi del ciclo, che non ha riscontri n\u00e9 nell'architettura classica n\u00e9 in quella rinascimentale del secondo quarto del XV secolo) e sormontata da un attico con una ghirlanda che incornicia l'aquila imperiale e girali di acanto. La parete \u00e8 poi composta da pilastri tra specchiature marmoree, nascoste da un prezioso drappo dorato, appeso ai capitelli, mentre in alto si vedono alcuni vasi poggiati sulla trabeazione e ciuffi d'alberi che spuntano (tra cui una palma, simbolo del martirio imminente). Uno sfondo del genere si trova anche, con alcune varianti, anche in opere su tavola dell'Angelico, come la Pala di Annalena, la Pala di San Marco lo scomparto di predella dei \"Santi Cosma e Damiano davanti a Lisia\" (dove manca per\u00f2 il drappo). Sulla nicchia, sotto la semicupoletta a conchiglia, si trova un'iscrizione che ricorda il nome dell'imperatore.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. \nCome nelle altre opere dell'Angelico, elemento centrale della pittura \u00e8 la luce chiara e diffusa. Notevole \u00e8 l'enfasi plastica delle figure."}
{"id": "2525022", "revid": "729019", "url": "https://it.wikipedia.org/wiki?curid=2525022", "title": "Rimantas Stankevi\u010dius", "text": "La carriera.\nNel 1966 si diplom\u00f2 alla Scuola Superiore d'Aviazione di Chernigov. \nNel 1975 Stankevi\u010dius divenne un pilota collaudatore, partecip\u00f2 al test di collaudo del MiG-29 e vol\u00f2 su 57 diversi tipi di aerei accumulando oltre 4000 ore di volo. Nel 1982 gli fu elargito il grado di collaudatore di prima categoria.\nDopo il settembre 1984 complet\u00f2 l'addestramento per volare sul Buran. Rimantas complet\u00f2 14 test sulla navetta gemella del Buran e 6 test di rullaggio con il Buran, coprendo nei voli sia il ruolo di pilota che quello di comandante.\nL'incidente.\nEsattamente un mese prima, il 9 agosto 1990, era arrivato a Salgareda il pilota che avrebbe dovuto presentare il Sukhoi in volo: Leonid Lobas. L'obiettivo era visitare il luogo dell'esibizione per prepararla al meglio. La sorte ha voluto che quel mattino Mario Ferrari avesse programmato un volo sul suo North American T-6 Texan (marche I-TSEI) che egli stesso aveva riportato alle condizioni di volo. Lobas venne invitato a salire sul posto posteriore per una perlustrazione aerea della zona. Durante il volo Ferrari esegu\u00ec un tonneau a bassa quota. Durante la fase rovescia il T-6 perse qualche metro e la semiala destra and\u00f2 a sbattere contro un camino di una casa vicina. L'impatto al suolo provoc\u00f2 la morte dello stesso Ferrari, mentre Lobas venne estratto in gravi condizioni, portato all'ospedale di Treviso e operato. Assistette come spettatore all'esibizione del 9 settembre. Mario Ferrari era stato il primo italiano a riportare in volo un T-6 e faceva parte dell'equipaggio del \"Lyra 15\" precipitato in Congo.\nRimantas Stankevicius aveva appena partecipato all'Everett Air Show, sempre pilotando un Sukhoi Su-27, quando venne incaricato di sostituire Lobas. Arriv\u00f2 a Rivolto del Friuli qualche giorno prima dell'esibizione direttamente da Mosca senza scali n\u00e9 rifornimenti in volo.\nDurante il volo, per\u00f2, a seguito di un involontario impatto col terreno durante un looping a bassa quota (molto probabilmente dovuto alla scarsa conoscenza della zona circostante, che lo port\u00f2 a calcolare male la sommit\u00e0 del looping) si schiant\u00f2 sul terreno, decidendo eroicamente di non eiettarsi - e quindi lasciare l'aereo impattare sulla folla - ma di rimanere a bordo e cercare di causare meno danni possibile, fino al momento dell'impatto.\nPrima di decollare scrisse un testo in francese che lo speaker, comandante Massimo Piovesan, tradusse e lesse agli spettatori in italiano:\nStankevicius \u00e8 sepolto a Kaunas, in Lituania."}
{"id": "2525024", "revid": "36426", "url": "https://it.wikipedia.org/wiki?curid=2525024", "title": "Santi Cosma e Damiano davanti a Lisia", "text": ""}
{"id": "2525025", "revid": "36426", "url": "https://it.wikipedia.org/wiki?curid=2525025", "title": "Valeriano condanna san Lorenzo", "text": ""}
{"id": "2525026", "revid": "729019", "url": "https://it.wikipedia.org/wiki?curid=2525026", "title": "Artbook", "text": "Un artbook, o art book, \u00e8 una raccolta di immagini e disegni, realizzati anche con l'ausilio della computer grafica.\nTale raccolta \u00e8 generalmente rilegata in forma di libro, le cui pagine possono essere di carta semplice, plastificata, o pergamena.\nGli artbook hanno generalmente come oggetto un unico tema: possono raccogliere fotografie, immagini di film e serie televisive, o disegni d'artista.\nGli artbook stanno acquistando popolarit\u00e0 in special modo nel campo di anime e manga: molti mangaka, infatti, realizzano artbook per aumentare la popolarit\u00e0 delle proprie opere e creare raccolte di disegni da collezione per i fan."}
{"id": "2525031", "revid": "124689459", "url": "https://it.wikipedia.org/wiki?curid=2525031", "title": "Edy Vessel", "text": "Biografia.\nNata a Trieste nel 1940, inizi\u00f2 la sua attivit\u00e0 come indossatrice e contemporaneamente prese lezioni di ballo, sino ad essere scelta alla fine degli anni cinquanta da Wanda Osiris, come ballerina di fila per una sua rivista.\nVenne notata dal regista Mario Mattoli che la fece debuttare nel cinema nella pellicola \"Guardatele ma non toccatele\" (1959), con Ugo Tognazzi e Johnny Dorelli.\nPartecip\u00f2 a una decina di film sino a \"8\u00bd\" (1963) di Federico Fellini, per poi abbandonare definitivamente il cinema, e sposare l'uomo d'affari Camillo Crociani, dal quale ebbe due figlie. Nel 1975, quando era presidente di Finmeccanica, Crociani fu coinvolto nello scandalo Lockheed e per evitare l'arresto fugg\u00ec con tutta la famiglia in Messico, dove mor\u00ec nel 1980. Rimasta vedova, Edy Vessel spos\u00f2 in seconde nozze il conte Pierluigi Vitalini. La figlia Camilla ha sposato Carlo di Borbone-Due Sicilie, pretendente al trono borbonico."}
{"id": "2525032", "revid": "47767", "url": "https://it.wikipedia.org/wiki?curid=2525032", "title": "Martirio di san Lorenzo (Angelico)", "text": "Il Martirio di san Lorenzo \u00e8 un affresco della Cappella Niccolina, decorata nel palazzo Apostolico in Vaticano da Beato Angelico e aiuti (tra cui Benozzo Gozzoli) tra il 1447 e il 1448 circa. L'affresco occupa il riquadro destro del registro mediano della parete destra ed \u00e8 il quinto e ultimo episodio delle \"Storie di san Lorenzo\". \nStoria.\nBeato Angelico lavor\u00f2 alla Cappella Niccolina durante il suo soggiorno romano tra il 1445 e il 1450. I primi documenti che attestano gli affreschi sono datati tra il 9 maggio e il 1\u00ba giugno 1447, durante il pontificato di Niccol\u00f2 V, ma \u00e8 possibile che fossero gi\u00e0 stati avviati nei due anni precedenti, sotto Eugenio IV. \nGli affreschi di quella che era la cappella privata del papa dovevano essere terminati, dopo una pausa nell'estate 1447 quando il pittore si rec\u00f2 a Orvieto, entro la fine del 1448. Il 1\u00ba gennaio 1449 l'Angelico riceveva infatti la commissione per un nuovo lavoro. \nDescrizione.\nLa scena del \"Martirio di san Lorenzo\" \u00e8 la pi\u00f9 danneggiata della serie, ed \u00e8 collegata a sinistra con \"San Lorenzo davanti a Valeriano\" e idealmente anche con la scena nella lunetta sopra del \"Martirio di santo Stefano\". La scena \u00e8 legata a quella precedente senza interruzioni tramite un personaggio che sporge oltre il confine rappresentato dal variare degli edifici. Nonostante questo collegamento e la cornice unica che circonda le due scene, l'Angelico non sfrutt\u00f2 in maniera soddisfacente le possibilit\u00e0 di unificazione spaziale, come avviene ad esempio nelle lunette. Questo effetto di separazione \u00e8 accentuato anche dall'inserimento di una scena-cuscinetto che avviene nelle carceri, visibile da una finestrella con grata: \"San Lorenzo che converte il carceriere Ippolito\".\nLa scena del martirio \u00e8 organizzata in maniera piuttosto tradizionale, con in primo piano la graticola e i carnefici tutt'attorno che attizzano le fiamme e tengono fermo con la forza il santo bloccandolo al collo. In alto si trova la tribuna da cui assiste Valeriano, affiancato dai suoi funzionari, uno schema compositivo gi\u00e0 usato nel pannello di predella della \"Condanna al rogo dei santi Cosma e Damiano\". \nCon particolare insistenza, rispetto alle altre opere dell'Angelico, si insiste qui sulla ricchezza in particolare dell'architettura, come testimonia la fila di nicchie con statue. L'edificio \u00e8 pi\u00f9 ideale che realistico e forse evidenzia un'influenza da parte degli scritti di Leon Battista Alberti.\nStile.\nGli affreschi della Cappella Niccolina sono profondamente diversi da quelli del convento di San Marco a Firenze (1440-1445 circa), per via della ricchezza di dettagli, di citazioni colte, di motivi pi\u00f9 vari, ispirati a principi di ricchezza, complessit\u00e0 compositiva e variet\u00e0. Come \u00e8 stato acutamente fatto notare da studiosi come Pope-Hennessy, le differenze non sono per\u00f2 da imputare a uno sviluppo dello stile dell'autore, quanto piuttosto alla diversa destinazione della decorazione: in San Marco gli affreschi dovevano accompagnare ed aiutare la meditazione dei monaci, mentre in Vaticano essi dovevano celebrare la potenza e la vastit\u00e0 degli orizzonti intellettuali del papato nell'impresa di rinnovare i fasti dell'antica Roma dopo il disastroso abbandono della citt\u00e0 durante la cattivit\u00e0 avignonese. Lo stile della cappella Niccolina sembra dopotutto preannunciarsi nelle vivaci narrazioni della predella della Pala di San Marco (1440-1443 circa) o in altre opere anteriori, magari predelle o opere minori, dove l'artista aveva potuto dare un pi\u00f9 libero sfogo al proprio estro creativo. \nCome nelle altre opere dell'Angelico, elemento centrale della pittura \u00e8 la luce chiara e diffusa. Notevole \u00e8 l'enfasi plastica delle figure."}
{"id": "2525034", "revid": "124305706", "url": "https://it.wikipedia.org/wiki?curid=2525034", "title": "Manlio Guardabassi", "text": "Biografia.\nAttore prevalentemente teatrale, inizia a recitare come attor giovane alla fine degli anni trenta; nel dopoguerra entra in diverse compagnie, come quella di Ruggero Ruggeri e Anna Proclemer, incontra in quel periodo, una sua collega di lavoro, l'attrice e cantante viennese Greta Gonda, che sposer\u00e0 successivamente.\nMolto attivo alla Radio Rai dove oltre a recitare all'interno della Compagnia di Radio Roma, nelle commedie e nei radiodrammi, lavora anche come presentatore di programmi di variet\u00e0, svariati i lavori di recitazione anche nella prosa televisiva, sin dall'inizio delle trasmissioni nel 1954.\nAlla fine degli anni quaranta inizia la sua attivit\u00e0 di doppiatore all'interno di varie societ\u00e0 romane.\nProsegue sino agli anni ottanta a recitare in teatro, spesso insieme alla moglie, occupandosi anche di regia e organizzazione di spettacoli teatrali."}
{"id": "2525037", "revid": "290948", "url": "https://it.wikipedia.org/wiki?curid=2525037", "title": "Reattore a letto fluidizzato", "text": ""}
{"id": "2525042", "revid": "827882", "url": "https://it.wikipedia.org/wiki?curid=2525042", "title": "Glossario del graffitismo", "text": "Il presente glossario contiene termini usati nel campo del \"WRITING\". Se cerchi un elenco di tutte le voci riguardanti il \"writing\", consulta la ."}
{"id": "2525044", "revid": "36426", "url": "https://it.wikipedia.org/wiki?curid=2525044", "title": "Prefetto romano", "text": ""}
{"id": "2525048", "revid": "1543377", "url": "https://it.wikipedia.org/wiki?curid=2525048", "title": "Cooperative Linux", "text": "Cooperative Linux, spesso abbreviato in \"CoLinux\", \u00e8 un software che permette a Microsoft Windows e al kernel Linux di funzionare in contemporanea sullo stesso computer. Il progetto \u00e8 basato sul sistema operativo Ubuntu.\nUtilizza il concetto di \"Cooperative Virtual Machine\" (CVM, Macchina virtuale cooperativa). Contrariamente alle tradizionali macchine virtuali, quelle cooperative condividono le risorse esistenti nell'OS ospitante, ed entrambi i sistemi operativi, host e guest, hanno il pieno controllo sulla macchina (mentre nelle VM tradizionali il sistema operativo guest ha un controllo limitato).\nPanoramica.\nIl termine \"cooperativa\" indica due entit\u00e0 che lavorano in parallelo.\nInfatti Cooperative Linux trasforma i due sistemi operativi in due grandi coroutines, nelle quali ogni kernel decide quando ridare il controllo all'altro kernel. Il kernel Linux viene eseguito in ambiente Win32 come processo in modalit\u00e0 privilegiata.\nIl processo opera sull'hardware in multitasking cooperativo con il kernel Windows, assumendo quando necessario il controllo dell'MMU e servendosi di periferiche virtuali per la gestione dell'I/O. Questa tecnica lo differenzia da altri programmi di virtualizzazione (ad esempio VMware Workstation o VirtualBox) che realizzano una emulazione completa e stratificata dell'hardware con conseguente maggiore utilizzo di risorse.\nSebbene teoricamente entrambi i kernel hanno il pieno controllo dell'hardware, l'hardware dei moderni PC non \u00e8 progettato per essere controllato da due sistemi operativi contemporaneamente, quindi nella realt\u00e0 ci\u00f2 viene emulato nel modo seguente: il kernel host controlla realmente l'hardware, mentre il kernel ospitato ha dei driver speciali per comunicare con l'host e fornire le periferiche al sistema operativo guest."}
{"id": "2525055", "revid": "6923", "url": "https://it.wikipedia.org/wiki?curid=2525055", "title": "Gian Piero Alloisio", "text": "Biografia.\nGian Piero Alloisio, nato ad Ovada nel 1956 e trasferitosi a Genova con la famiglia, inizia ad occuparsi di teatro e a scrivere canzoni; dall'incontro del Teatro Quartiere di Oregina, guidato dal padre Sergio Alloisio, con gruppo di rock progressivo La Famiglia degli Ortega (Alberto Canepa, Bruno Biggi e Gianni Martini) nasce l'Assemblea Musicale Teatrale, gruppo di cui Alloisio fa parte fino allo scioglimento.\nAlloisio scrive e incide \"Venezia\" nell'album \"Il sogno di Alice\", canzone che con alcune modifiche Francesco Guccini incider\u00e0 nell'album \"Metropolis\", che contiene anche \"Milano (poveri bimbi di)\" canzone scritta con lo stesso Guccini.\nNel 1981 \u00e8 autore, con Giorgio Gaber, Sandro Luporini e Francesco Guccini, dello spettacolo \"Ultimi viaggi di Gulliver\", con la regia di Giorgio Gaber con lo stesso Gian Piero Alloisio, Ombretta Colli, Flavio Bonacci e altri ; sempre nello stesso anno pubblica il suo primo album da solista, \"Dovevo fare del cinema\", pubblicato dalla Ascolto (etichetta di propriet\u00e0 di Caterina Caselli) in cui oltre a sue composizioni sono presenti anche \"Gulliver\", canzone del suddetto spettacolo ancora firmata con Francesco Guccini (e che quest'ultimo incider\u00e0 nel 1983 per l'album Guccini), \"Parole\", scritta da Guccini per Alloisio e sue interpretazioni di \"Il dilemma\" di Gaber-Luporini e di \"Bisanzio\" di Guccini.\nPassato alla Carosello, incide nel 1983 il 45 giri \"Tutti a casa/Infelicit\u00e0 senza desideri\"; nello stesso anno prepara con Claudio Lolli lo spettacolo \"Dolci promesse di guerra\", prodotto e diretto da Gaber, in cui i due cantautori presentano le loro canzoni e interpretano insieme \"Come un dio americano\" di Lolli.\nL'anno successivo scrive con Gaber ed Ombretta Colli lo spettacolo \"Una donna tutta sbagliata\" della Colli (e alcune canzoni in esso contenute) e, nel 1985, \"Aiuto...sono una donna di successo\", sempre con Gaber per la Colli. e nel 1991, sempre con Giorgio Gaber e Ombretta Colli scrive \"Donne in amore\".\nNel 1987 collabora con Arturo Brachetti, con cui scrive lo spettacolo \"In principio Arturo cre\u00f2 il cielo e la terra\".\nNel 1991 scrive con la Colli il testo di \"La strana famiglia\", musicata da Gaber che la incide con Enzo Jannacci nel disco del cantautore medico \"Guarda la fotografia\".\nNel 1993 Guccini incide in \"Parnassius Guccinii\" il brano \"Dovevo fare del cinema\", canzone di Alloisio dal suo primo album da solista.\nNegli anni '90 continua l'attivit\u00e0 di autore teatrale, lavorando spesso con il teatro della Tosse di Genova per cui scrive, insieme a Tonino Conte, spettacoli di successo come \"Il castello di carte \u2013 Il mistero dei tarocchi \"(scenografie di Emanuele Luzzati).\nIl 12 marzo 2000 partecipa al Teatro Carlo Felice di Genova al concerto \"Faber, amico fragile\", tenuto in omaggio a Fabrizio De Andr\u00e9; la sua canzone \"King\", interpretata insieme alla sorella Roberta, viene inserita nel 2003 nel doppio disco tratto dallo spettacolo\", Faber, amico fragile\".\nNel 2002 \u00e8 tra i promotori della riunione dell'Assemblea Musicale Teatrale, con cui pubblica il cd \"La rivoluzione c'\u00e8 gi\u00e0 stata\" e riprende ad esibirsi dal vivo.\nNel 2008 pubblica con Maurizio Maggiani il nuovo cd \"Storia della meraviglia\", tratto dallo spettacolo teatrale realizzato insieme dai due al Teatro Stabile di Genova.\nNel 2009 ha portato a compimento un'opera di recupero e catalogazione di materiale inedito o poco conosciuto di Umberto Bindi, materiale da cui nel 2010 ha tratto lo spettacolo \"La Musica \u00e8 infinita\", prodotta dal Teatro Stabile di Genova.\nNel 2012 \u00e8 uscito il suo album Ogni vita \u00e8 grande (ATID/Universal Music). La canzone che d\u00e0 il titolo all'album \u00e8 stata scelta dalla Santa Sede e da Rai 1 come sigla e tema musicale di tutto il VII incontro mondiale delle famiglie (\"One World, Family, Love\") alla presenza del Papa a Bresso il 2 giugno 2012. L'evento \u00e8 stato trasmesso da Rai 1 in mondovisione.\nLa canzone Ogni vita \u00e8 grande \u00e8 stata anche incisa da Gianni Morandi nel suo album \"Bisogna vivere\".\nNel 2014, Gian Piero Alloisio ha scritto tre canzoni per l'album \"Xena Tango\" di Luis Bacalov, Roberta Alloisio e Walter Rios (CNI Unite 2014), di cui due in genovese (\"Mi no veuggio ese mi\"; \"Sposa\") e una (\"La Madre\") scritta su una delle musiche inedite di Umberto Bindi recuperate dallo stesso Alloisio.\nA Settembre del 2017 Alloisio pubblica per Utet \"Il mio amico Giorgio Gaber\". \"Tributo affettuoso a un uomo non superficiale\".\nA Gennaio 2018 \u00e8 uscito il singolo \"Eia eia trallall\u00e0\" (Alloisio-Repetti-Alloisio). Il 6 aprile 2018 \u00e8 uscito il CD + DVD \"Resistenza Pop\" (ATID / EDEL Italy). A dicembre 2018 ha debuttato con il nuovo spettacolo di teatro canzone \"Il Maestrone, i miei anni con Francesco Guccini\".\nNel 2021 ad Alessandria, con Simonetta Cerrini, ha ideato e diretto il \"Festival internazionale dei Templari\".\nDiscografia.\nFrancesco Guccini.\n- \"Venezia (Alloisio-Guccini-Alloisio)\"\n- Poveri bimbi di Milano (Guccini-Alloisio-Guccini)\n- Gulliver (Guccini-Alloisio)\n- Dovevo fare del cinema (Alloisio-Guccini-Alloisio)\nGiorgio Gaber.\n- \"Strana famiglia\" titolo alternativo \"Famiglia disgraziata\" (Gaberscik-Alloisio-Colli)\nEnzo Jannacci.\n- \"Strana famiglia\" titolo alternativo \"Famiglia disgraziata\" (Gaberscik-Alloisio-Colli)\nOmbretta Colli.\n- \"Passa parola\" (Alloisio)\n- \"Marilyn\" (Alloisio-Martini)\n- \"Ho paura\" (Alloisio-Gaber)\n- \"Sola\" (Alloisio-Gaber)\n- \"Una donna senza\" (Alloisio-Gaber)\n- \"La vita\" (Alloisio-Gaber)\n- \"Quando facciamo l'amore\" (Alloisio)\n- \"Sento\" (Alloisio-Gaber)\n- \"Giorni\" (Alloisio-Gaber-Arena)\n- \"Una donna tutta sbagliata\"\n- \"Una donna una citt\u00e0\" \nEugenio Finardi.\n- \"Musica desideria\" (Finardi-Alloisio-Finardi)\n- \"Soweto\" (Finardi-Alloisio-Finardi)\n- \"Basta\" (Finardi-Alloisio-Finardi)\nRoberta Alloisio.\n- \"Noi che semper naveghemmu (G.P. Alloisio)\"\n- \"Il Santo Graal\" \"(G.P. Alloisio)\"\n- \"Ya Salam\" (Minelli-G.P. Alloisio-Minelli)\n- \"Sposa (G.P. Alloisio)\"\n- \"Mi no veuggio \u00ebse mi\" \"(G.P. Alloisio)\"\n- \"La Madre\" (Bindi-G.P. Alloisio)\n- \"Dormi c\u00f6mbo\" titolo alternativo \"Ninna nanna\" (G.P. Alloisio)\nLibri.\n\"Il mio amico Giorgio Gaber. Tributo affettuoso a un uomo non superficiale\", Milano, Utet, 2017, ISBN 9788851151140 \n\"Il Mistero dei Tarocchi\", (con Tonino Conte), Milano, La Grande Illusion, 2017, ISBN 978-88-941348-4-1, \n\"Storia della meraviglia\" (con Maurizio Maggiani), Milano, Feltrinelli, 2008, ISBN 9788807490750, "}
{"id": "2525057", "revid": "767487", "url": "https://it.wikipedia.org/wiki?curid=2525057", "title": "Marvellous Melodicos", "text": "Marvellous Melodicos \u00e8 un gruppo musicale dance italiano degli anni novanta formato dal trio Alberto \"MIX\" Lapris, Giuliano Sacchetto e Giordano Trivellato. Per il ritorno sulla scena del Marzo 2020 la nuova formazione comprende: Alberto \"MIX\" Lapris, Mario \"JeremyB\" Riboldi e Anna \"LaWhite\" Bianchi.\nBiografia.\nTra il 1994 e il 1995 vengono pubblicati dei singoli in pieno stile eurodance, che entrano a far parte di decine di compilation di musica di genere. Il primo \u00e8 \"Sing, Oh!\", pezzo elettronico che riesce, nell'estate 1994, a far conoscere il gruppo. Nell'inverno del 1995 arriva \"The Sun and the Moon\", sulla falsariga di \"Sing, Oh!\". Successivamente, viene pubblicato il singolo \"Over the Rainbow\", mentre vengono pubblicati in Spagna come singolo doppio i primi due \"Sing, Oh\" e \"The Sun and the Moon\". In Italia sono pubblicati dalla Italian Style Production, mentre in Spagna dalla CNR Music\nIl gruppo, di grande successo nelle discoteche italiane, ha partecipato a decine di compilation di musica dance.Nel 2020 sono tornati inaspettatamente con un nuovo singolo in collaborazione con LaWhite dal titolo \"Say it ain't so\" in 3 versioni differenti, pubblicati da J.K.R. Records, una sussidiaria di BLK records."}
{"id": "2525061", "revid": "290351", "url": "https://it.wikipedia.org/wiki?curid=2525061", "title": "Florence Gu\u00e9rin", "text": "Biografia.\nInizi\u00f2 a recitare nei primi anni ottanta, facendo la comparsa in alcuni film francesi e raggiungendo la notoriet\u00e0 internazionale con il film del 1986 \"La Bonne\". Da qui in avanti, fino a inizio anni novanta, recit\u00f2 spesso anche in Italia: tra le sue partecipazioni, quella al film di Neri Parenti \"Scuola di ladri - Parte seconda\" (1987), con Paolo Villaggio e Massimo Boldi protagonisti.\nIl 31 maggio 1998, in un incidente stradale causato da un ubriaco, perse l'unico figlio, Nicolas, di 5 anni; in seguito all'incidente lei stessa rimase in coma per molto tempo e sub\u00ec diversi interventi chirurgici. Nel 2000 decise di tornare a recitare in serie televisive con lo pseudonimo di Florence Nicolas."}
{"id": "2525062", "revid": "2195454", "url": "https://it.wikipedia.org/wiki?curid=2525062", "title": "Ludovico Fiumicelli", "text": "Biografia.\nFiglio di Bernardino, ha operato soprattutto a Treviso e in altri centri della Marca. Seguace del Tiziano, collabor\u00f2 con vari artisti, come Francesco Beccaruzzi e soprattutto Paris Bordon, del quale era amico e forse parente. Fu particolarmente attivo come affrescatore, specialmente di esterni. Fu anche un uomo d'armi e ricopr\u00ec la carica di capitano degli archibugieri di Conegliano.\nElenco di opere.\nAl Fiumicelli sono attribuite le seguenti opere:\nOpere perdute:"}
{"id": "2525064", "revid": "110157", "url": "https://it.wikipedia.org/wiki?curid=2525064", "title": "Megatop Phoenix", "text": "Megatop Phoenix \u00e8 il quarto album dei Big Audio Dynamite. Quest'album \u00e8 l'ultimo registrato con la formazione originale dei B.A.D. Nel 1990, infatti, Jones former\u00e0 i \"Big Audio Dynamite II\", gruppo formato da membri totalmente diversi eccetto Mick. Il titolo dell'album richiama un episodio accaduto a Mick Jones, che rischi\u00f2 di morire a causa di una polmonite.\nTracce.\nLe tracce sono tutte firmate da tutti i B.A.D. eccetto dove indicato.\nCampionamenti.\nL'album fa uso di molti campionamenti presi da film, canzoni, ecc. Sotto \u00e8 stato riportato l'elenco di alcuni campionamenti presenti nei rispettivi brani. "}
{"id": "2525069", "revid": "628767", "url": "https://it.wikipedia.org/wiki?curid=2525069", "title": "Distretto di Ajyrtau", "text": "Il distretto di Ajyrtau (in kazako: \u0410\u0439\u044b\u0440\u0442\u0430\u0443 \u0430\u0443\u0434\u0430\u043d\u044b) \u00e8 un distretto (\"a\u00fddan\") del Kazakistan con capoluogo Saumalk\u00f6l."}
{"id": "2525070", "revid": "37401", "url": "https://it.wikipedia.org/wiki?curid=2525070", "title": "Morlacchi", "text": "I Morlacchi (in lingua croata \"Morlaci\", in lingua greca moderna \u039c\u03b1\u03c5\u03c1\u03bf\u03b2\u03bb\u03ac\u03c7\u03bf\u03b9, in lingua romena \"Morlaci\") sono una popolazione appartenente al gruppo dei Valacchi che vive nelle Alpi Dinariche.\nStoria.\nIl nome Morlacchi deriva da Mauro-Vlachs o Mavrovlachi (\"Nigri Latini\" in lingua latina), che significa \"Valacchi Neri\", dove per \"neri\" si intendeva \"del Nord\", secondo l'usanza turca di indicare i punti cardinali con i colori (dove al nero corrisponde appunto il Nord: per un altro esempio, si pensi al Mar Nero, situato a nord della penisola anatolica).\nDediti originariamente alla pastorizia, e quindi a migrazioni in cerca di nuovi pascoli, i morlacchi sono stati una delle ultime etnie seminomade d'Europa.\nNon si conosce l'origine certa dei Morlacchi, sebbene sia molto probabile che si siano originati dall'unione dei coloni romani (perlopi\u00f9 legionari veterani cui venivano assegnati appezzamenti di terra) con le popolazioni locali (illiriche e celtiche) romanizzate.\nInfatti le popolazioni neolatine - sopravvissute nelle Alpi Dinariche centrali alle invasioni barbariche - rimasero la maggioranza degli abitanti (detti comunemente \"Vlachs\" nelle lingue slave occidentali e meridionali) nelle vallate dinariche pi\u00f9 interne e difficili da raggiungere per gli invasori, almeno fino all'anno mille. La loro completa slavizzazione avvenne con l'arrivo dei Turchi nei Balcani, quando gli slavi delle pianure, in fuga dagli Ottomani, risalirono verso le impervie zone abitate dai latini morlacchi. Molti di loro si convertirono all'Islam nel Seicento, e ora i loro discendenti sono una parte consistente dei cosiddetti Bosgnacchi.\nAlberto Fortis, un letterato, naturalista e geologo italiano, ebbe modo di conoscere la cultura morlacca nel corso dei suoi viaggi di studio nella regione, e nella sua opera pi\u00f9 nota \"Viaggio in Dalmazia\", del 1774, ne descrive gli usi e costumi, riportando anche il testo di \"Hasanaginica\", la ballata tradizionale dei Morlacchi. Il resoconto del Fortis fu presto tradotto in francese, inglese e tedesco e dest\u00f2 l'attenzione del pubblico europeo verso questo popolo fino ad allora semisconosciuto.\nI Valacchi della Bosnia ed Erzegovina, talora definiti anche col termine \"morlacchi\", sono storicamente detti \"Vlasi\" dalle popolazioni slave della regione: ancora oggi la regione a nord di Sarajevo si chiama \"Romanija\", perch\u00e9 abitata nel medioevo da questi Vlasi di origine romana (che si chiamavano tra di loro \"Romanj\").\nStando al censimento nazionale del 1991 condotto dal governo croato, solo 22 persone si sono dichiarate di etnia morlacca.\nDieci anni dopo, nel censimento nazionale croato del 2001 solo 3 cittadini di Castua si sono dichiarati morlacchi."}
{"id": "2525072", "revid": "599013", "url": "https://it.wikipedia.org/wiki?curid=2525072", "title": "Renaud Herpe", "text": "Gioca nel ruolo di schiacciatore nel Narbonne Volley.\nCarriera.\nRenaud inizi\u00f2 la sua carriera pallavolistica nel 1992, e dopo solo due anni esord\u00ec nella massima serie del suo Paese, nelle file dell'Arago de S\u00e8te Volley-Ball, e venne convocato per la prima volta in Nazionale. Fino al 1999 milit\u00f2 in diverse squadre francesi. Il 30 marzo 2000 venne ingaggiato da una squadra italiana, la Lube Macerata, con la quale rest\u00f2 fino alla fine del campionato. L'anno successivo fu acquistato dal Top Volley di Latina, allora militante in Serie A2. Nel Lazio rest\u00f2 per 3 stagioni, conquistando subito la promozione. Nel 2002, a soli 27 anni, dette l'addio alla Nazionale, dopo aver totalizzato 223 presenze.\nNel 2003-2004 gioc\u00f2 con l'Associazione Sportiva Pinuccio Capurso Volley Gioia, e alla fine della stagione ritorn\u00f2 in madrepatria per disputare i play-off con lo Stade Poitevin. Il campionato successivo lo disput\u00f2 nuovamente in Italia, ed ancora in una formazione pugliese. Terminato il campionato con il Taranto Volley chiese di poter andare in Grecia, per disputare il finale di stagione dell'Olympiakos. Con la squadra ellenica conquist\u00f2 il primo trofeo di prestigio della sua carriera, la Top Teams Cup (il secondo trofeo europeo in ordine d'importanza).\nDal 2005, e per due stagioni, gioc\u00f2 nuovamente nella squadra con la quale raggiunse i suoi principali successi. Con la Lube Macerata conquist\u00f2 il campionato italiano, siglando per lo pi\u00f9 l'ultimo punto della finale scudetto, la Supercoppa italiana e la Coppa CEV (allora terzo trofeo continentale). Nel 2007 si trasfer\u00ec in Russia, all'Ural Ufa, mentre nel 2008 gioc\u00f2 di nuovo in Grecia, con la blasonata squadra del Panathinaikos Athlitikos Omilos. Con essa disput\u00f2 la finale di Coppa CEV, perdendo contro il Lokomotiv Belogor'e ma venendo premiato come miglior ricevitore del torneo.\nComplice l'infortunio del martello polacco Micha\u0142 Winiarski, nell'agosto del 2009 venne acquistato dalla Trentino Volley, alla ricerca di un giocatore in grado di affiancare il bulgaro Matej Kazijski. La partenza del polacco e il tesseramento del cubano Osmany Juantorena lo rilegarono al ruolo di terzo schiacciatore, ma le sue doti di buon ricevitore gli permisero di fare numerose apparizioni in campo. Il primo trionfo con la maglia di Trento arriv\u00f2 a novembre, con la vittoria della Coppa del Mondo per club, seguita pochi mesi dopo dalla Coppa Italia e dalla Champions League.\nAl termine della stagione decise di trasferirsi nel BluVolley Verona, disputando il suo ultimo campionato in Italia. Nel 2011 ritorn\u00f2 in Francia, accolto nelle file del Narbonne Volley dove, grazie alla sua ventennale carriera, venne insignito dei gradi di capitano.\nVita privata.\nLa sua \u00e8 una famosa famiglia di viticultori/commercianti di vino. Renaud \u00e8 erede designato al rilevamento dell'azienda Paul Herpe et fils, fondata nel 1919 da suo bisnonno e situata nella sua citt\u00e0 natale, nel cuore della Linguadoca-Rossiglione."}
{"id": "2525074", "revid": "486946", "url": "https://it.wikipedia.org/wiki?curid=2525074", "title": "Ahlbach", "text": ""}
{"id": "2525075", "revid": "486946", "url": "https://it.wikipedia.org/wiki?curid=2525075", "title": "Eschhofen", "text": ""}
{"id": "2525077", "revid": "628767", "url": "https://it.wikipedia.org/wiki?curid=2525077", "title": "Distretto di Aqqajy\u0144", "text": "Il distretto di Aqqajy\u0144 (in kazako: \u0410\u049b\u049b\u0430\u0439\u044b\u04a3 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Smirnovo."}
{"id": "2525078", "revid": "486946", "url": "https://it.wikipedia.org/wiki?curid=2525078", "title": "Staffel", "text": ""}
{"id": "2525079", "revid": "486946", "url": "https://it.wikipedia.org/wiki?curid=2525079", "title": "Dietkirchen", "text": ""}
{"id": "2525080", "revid": "486946", "url": "https://it.wikipedia.org/wiki?curid=2525080", "title": "Lindenholzhausen", "text": ""}
{"id": "2525082", "revid": "486946", "url": "https://it.wikipedia.org/wiki?curid=2525082", "title": "Offheim", "text": ""}
{"id": "2525089", "revid": "628767", "url": "https://it.wikipedia.org/wiki?curid=2525089", "title": "Distretto di Aq\u017ear", "text": "Il distretto di Aq\u017ear (in kazako: \u0410\u049b\u0436\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Tal\u0161yq."}
{"id": "2525091", "revid": "363629", "url": "https://it.wikipedia.org/wiki?curid=2525091", "title": "Canon EF 28-135mm", "text": "Il Canon EF 28-135mm f/3.5-5.6 IS USM \u00e8 un obiettivo zoom standard che \u00e8 stato introdotto nel febbraio 1998. Quest'ottica \u00e8 compatibile con l'attacco Canon EF e funziona con tutte le SLR e DSLR Canon EOS.\nQuesta lente ha uno stabilizzatore d'immagine di seconda generazione, e un motore ultrasonico per la messa a fuoco con messa a fuoco manuale permanente; ha inoltre un diaframma a 6 lamelle. La distanza minima di messa a fuoco \u00e8 di 50\u00a0cm.\nDall'agosto 2007, il 28-135mm \u00e8 stato incluso nei kit della 40D e 50D."}
{"id": "2525094", "revid": "628767", "url": "https://it.wikipedia.org/wiki?curid=2525094", "title": "Distretto di Esil (Kazakistan Settentrionale)", "text": "Il distretto di Esil (in kazako: \u0415\u0441\u0456\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u00c2vlenka."}
{"id": "2525096", "revid": "1656773", "url": "https://it.wikipedia.org/wiki?curid=2525096", "title": "Busso", "text": "Busso (\"U Vuss\u00eb\" in molisano) \u00e8 un comune italiano di abitanti della provincia di Campobasso, in Molise.\nHa dato origine alla famiglia Santangelo, di cui \u00e8 famoso Nicola Santangelo (a cui \u00e8 dedicata la piazza del paese), il pi\u00f9 longevo Ministro dell'Interno del Regno delle Due Sicilie.\nIl paese fa parte dell'arcidiocesi di Campobasso-Boiano.\nStoria.\nEpoca sannita.\nLe origini di Busso risalgono all'epoca sannitica. Secondo certe ipotesi, nella localit\u00e0 di Monte Vairano sorgeva l'antica citt\u00e0 detta in dialetto osco \"Akudunnia\", mentre dai Romani \"Aquilonia\", il che ha fatto dibattere molto gli storici sulle possibili localit\u00e0 della battaglia delle guerre sannitiche, descritte da Tito Livio; tuttavia gli storici contemporanei ritengono pi\u00f9 probabile che Aquilonia sorgesse pi\u00f9 a ovest, al confine con il Lazio. Il sito di Monte Vairano \u00e8 circondato da mura fortificate dette \"ciclopiche\", in cui si aprono tre porte di accesso, a occidente, Porta Vittoria (lato orientale), e Porta Meridionale o Monteverde al lato sud. Due porte sono rivolte verso il tratturo Matese-Cortile. Centocelle, diramazione del grande tratturo Celano-Foggia, mentre l'altra si affaccia sul Biferno. Nei pressi di Porta Vittoria e Monteverde sono state trovate strutture quadrangolari, forse antiche torri di guardia, mentre a Porta Vittoria \u00e8 stata rinvenuta una fornace per la cottura dei vasi. La cinta muraria di Akudunnia racchiude l'area di 50 ettari, all'interno dell'area sono riconoscibili le zone delle case civili, del tempio sacro maggiore e della piazza. Tuttavia la datazione certa del sito \u00e8 attribuibile soltanto a una casa nei pressi di Porta Meridionale, edificata nel II secolo a.C., a pianta quadrata con mura a blocchi di pietra e ad argilla mista a paglia.\nAkudunnia fu conquistata nell'ambito della guerra sociale nel I secolo a.C., quando i Sanniti, insieme gli altri popoli italici del Sannio, della Lucania e dell'antico Lazio si riunirono nella capitale \"Corfinium\" in Abruzzo per combattere Roma, a causa della mancata concessione della cittadinanza. Dunque la citt\u00e0 di Akudunnia svolgeva il ruolo di fortificazione con guarnigione interna, piuttosto che quello di comune centro abitato da civili, e infatti dopo la conquista romana, il sito di Monte Vairano cadde in abbandono.\nDal Medioevo a oggi.\nDopo la caduta di Akudunnia, l'area di Busso venne ripopolata a partire dai Longobardi e dai Normanni, che accorparono le terre del Contado di Bojano. Il toponimo \"Bussus\" proverrebbe da \"bosco\", nell'epoca normanna del X-XI secolo, il feudo fu incluso nel Contado del Molise, menzionato nel \"Catalogus baronum\" come propriet\u00e0 dai Conti Borelli, di cui si ricorda un tal Riccardo de Busso (o de Buxo). I Borrelli persero il feudo nel XIV secolo, che venne venuto a diversi altri signori, tra cui i D'Alife, i Cantelmo, i Caetani, i Caracciolo. Nel 1625 Busso and\u00f2 in mano a Francesco Maria Riccardo, marchese di Ripalimosani, nel 1630 il marchese alien\u00f2 Busso a Giovanni Antonio Parisi, che nel 1647 lo dette al duca di Rodi di Casa Cavaniglia. Questa famiglia nel 1708 vendette Busso alla famiglia Giordano, che conserv\u00f2 il potere sino al 1806, anno dell'eversione dal feudalesimo.Busso allora divenne municipio, nella provincia di Campobasso, sotto cui si trova tutt'oggi.\nMonumenti.\nChiesa di San Lorenzo.\nChiesa parrocchiale, fu costruita probabilmente nel XV secolo e rimodellata in periodo rinascimentale. Fu ricostruita in forme barocche attorno al 1728 e restaurata dopo il terremoto del 1805.\nLa chiesa ha navata unica, con facciata semplice a capanna e campanile a torre neoclassica, con cuspide e lanterna superiore che fa da cesura tra pinnacolo e tetto della cella campanaria.\nPalazzo ducale Venditti.\nBusso originariamente in epoca medievale, possedeva cinta muraria e porte urbiche. Oggi rimane l'ex castello, ora palazzo ducale.\nVi sono tracce di torri del periodo angioino. Il palazzo, della famiglia Venditti (XVIII secolo), \u00e8 rettangolare con decorazioni tardobarocche.\nChiesa di Santa Maria in Valle.\nS\u00ec trova presso la fontana di Sant'Onofrio. Fu restaurata nel 1870 dopo il grande terremoto, e oggi \u00e8 meta di pellegrini, trovandosi ai piedi del monte Vairano.\nHa navata unica ed \u00e8 in stile neoclassico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 41 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 24 1,71%\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2525097", "revid": "986213", "url": "https://it.wikipedia.org/wiki?curid=2525097", "title": "Elizabeth Plater-Zyberk", "text": "Biografia.\nElizabeth Plater-Zyberk si \u00e8 laureata in architettura e urbanistica alla Princeton University, successivamente ottenne un master alla Yale School of Architecture.\nFondo insieme al marito Andr\u00e9s Duany ed altri architetti lo studio Arquitectonica, nel 1977 a Miami. Successivamente nel 1980, assieme sempre al marito, apr\u00ec lo studio Duany Plater-Zyberk &amp; Company (DPZ).\nElizabeth Plater-Zyberk divenne professoressa nel 1979 presso la School of Architecture della Miami University. Nel 1995 quando divenne decana della Miami University incaric\u00f2 l'architetto L\u00e9on Krier di realizzare il primo edificio pubblico della School of Architecture.\nPlater-Zyberk \u00e8 cofondatrice e membro del Congress for the New Urbanism, fondato nel 1993. \u00c8 professore visitor nelle maggiori scuole di architettura del Nord America."}
{"id": "2525102", "revid": "80598", "url": "https://it.wikipedia.org/wiki?curid=2525102", "title": "I due corsari", "text": ""}
{"id": "2525106", "revid": "729019", "url": "https://it.wikipedia.org/wiki?curid=2525106", "title": "Convair XB-46", "text": "Il Convair XB-46 era un prototipo di bombardiere jet medio sperimentale sviluppato nella met\u00e0 degli anni quaranta, ma che non vide mai la piena produzione o l'impiego operativo. Nel 1944 il Dipartimento di Guerra era a conoscenza della capacit\u00e0 di trasporto aereo della Germania ed emise una richiesta per progetti di bombardieri medi del peso da 80\u00a0000 fino a oltre 200\u00a0000 libbre (36\u00a0000 e oltre 90\u00a0000\u00a0kg). La Consolidated Vultee Aircraft (Convair) rispose con il suo Model 109, un progetto che venne accettato dalla USAAF nel novembre 1944 e rinominato B-46. Altri progetti risultanti da questa competizione furono il North American XB-45, il Boeing XB-47 e il Martin XB-48."}
{"id": "2525108", "revid": "119280956", "url": "https://it.wikipedia.org/wiki?curid=2525108", "title": "Distretto di \u01f4ab\u0131t M\u00fasirepov", "text": "Il distretto di \u01e6abit Musirepov (in kazako: \u0492\u0430\u0431\u0438\u0442 \u041c\u04af\u0441\u0456\u0440\u0435\u043f\u043e\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Novoi\u0161imskij."}
{"id": "2525109", "revid": "729019", "url": "https://it.wikipedia.org/wiki?curid=2525109", "title": "Stazione di Giugliano", "text": "La stazione di Giugliano \u00e8 una stazione della linea metropolitana regionale Napoli-Giugliano-Aversa (detta anche linea Arcobaleno) gestita dall'Ente Autonomo Volturno, entrata in uso il 24 aprile 2009. Il colore che la contraddistingue \u00e8 il blu.\nL'impianto \u00e8 localizzato nella zona delle Colonne di Giugliano, non distante dal cosiddetto rione GESCAL, in un'area prossima a quella in cui fra il 1882 e il 1959 sorgeva la corrispondente stazione di diramazione della tranvia Napoli-Aversa/Giugliano.\nLa stazione \u00e8 lunga circa 112 metri e all'interno sono presenti alcune installazioni artistiche.\nMovimento.\nLa stazione risulta essere una delle pi\u00f9 frequentate della linea, in quanto situata proprio al confine con i popolosi comuni di Sant'Antimo e Melito la cui stazione in costruzione dista poche centinaia di metri.\nServizi.\nLa stazione dispone di:\nInterscambi.\nNelle adiacenze della stazione sono presenti alcune fermate (tra cui anche qualche capolinea) delle linee autobus di Gepatour, ANM e CTP."}
{"id": "2525113", "revid": "1305772", "url": "https://it.wikipedia.org/wiki?curid=2525113", "title": "Memory and Humanity", "text": "Memory and Humanity \u00e8 il quarto album dei Funeral for a Friend, pubblicato il 28 ottobre 2008. L'album \u00e8 stato commercializzato con la propria etichetta Join Us Records nel Regno Unito, con la Victory Records negli Stati Uniti e in Canada, e con la Roadrunner Records nel resto del mondo.\nIl primo singolo dell'album, \"Waterfront Dance Club\", \u00e8 stato pubblicato il 14 luglio 2008, con \"Beneath the Burning Tree\" \"lato B\".\nIl 9 agosto 2008, il video per il secondo singolo, \"Kicking and Screaming\", ha fatto il suo debutto sulla pagina di MySpace della band.\nL'album \u00e8 stato realizzato dopo il totale insuccesso di \"Tales Don't Tell Themselves\" (2007), in un periodo in cui la band, per ammissione successiva degli stessi membri, aveva un po' smarrito il suo percorso, ed anche quest'album \u00e8 finito presto nel dimenticatoio, uscendo da tutte le scalette dei concerti della band. Il bassista Richard Boucher nel 2013 ha affermato \"non ci piace quest'album, non \u00e8 un album dei Funeral for a Friend\", e Matt Davies ha aggiunto che se potesse tornare indietro non lo pubblicherebbe mai. Il batterista Pat Lundy l'ha direttamente definito \"davvero un album di merda\".\nClassifiche.\nNegli Stati Uniti, l'album entra nella classifica degli album europei pi\u00f9 venduti raggiungendo il 72\u00ba posto, in quella heatseekers (band mai entrate nella top 100) al 44\u00ba e in quella degli album indipendenti in 44\u00aa posizione. Nel Regno Unito l'album esordisce in 17\u00aa posizione, un notevole calo rispetto a \"Tales Don't Tell Themselves\", uscito solo un anno prima, a dimostrare ulteriormente il poco successo di quest'ultimo (va anche tenuto conto che \"Memory and Humanity\" \u00e8 stato distribuito tramite etichetta indipendente, a differenza di tutti gli album precedenti).\nCanzoni.\n\"To Die Like Mouchette\".\nLa canzone, come espresso dal titolo, si ispira al film francese \"Mouchette\" (1967), di Robert Bresson. Secondo Matt si tratta della storia pi\u00f9 tragica mai portata sul grande schermo.\n\"Constant Illuminations\".\nSecondo quanto affermato da Davies, \"Credo che nella fase di scrittura di \"Tales Don't Tell Themselves\" ci eravamo stancati e annoiati della musica heavy e aggressiva; non avevamo pi\u00f9 l'ispirazione per fare quel tipo di musica. Probabilmente ci eravamo dimenticati cosa fosse stato ad averci fatti innamorare della musica heavy da giovani. Questa canzone ci ha ricordato tutto ci\u00f2 che c'\u00e8 di bello nelle band hard rock con cui siamo cresciuti e quanto spaccano certi riff. E anche quanto siano potenti le parti con un cantato aggressivo, se usate nel giusto contesto e non solo in modo fine a s\u00e9 stesso\".\n\"Maybe I Am?\".\nCon questo testo, Matt si \u00e8 preso la libert\u00e0 di scrivere qualcosa di intelligentemente stimolante, in risposta a chi gli aveva chiesto di scrivere testi pi\u00f9 semplici ed immediati perch\u00e9 altrimenti i fan non li avrebbero capiti.\n\"You Can't See the Forest for the Wolves\".\nMatt spiega che il testo si pu\u00f2 leggere in due modi: il primo parla dell'indipendenza creativa rivendicata dall'artista (non a caso i Funeral for a Friend decidono di pubblicare quest'album con la propria etichetta); il secondo ammonisce le persone a non credere ciecamente a ci\u00f2 che i media dicono, perch\u00e9 sono il risultato della volont\u00e0 delle grandi aziende e dei poteri alti.\n\"Building\".\nMatt l'ha citato come il testo preferito dell'album. Il tema \u00e8 quello della fede.\n\"Beneath the Burning Tree\".\nLa canzone nasce da un'idea di Darran Smith, e lamenta come l'ideale romantico di vita ed amore sia stato sporcato dai grandi interessi e dal controllo delle nascite.\n\"Someday the Fire...\".\nIl testo parla del potere della parola, ed il modo in cui essa pu\u00f2 modificare le percezioni altrui anche sulle cose pi\u00f9 semplici. La canzone \u00e8 stata scritta inizialmente da Matt.\n\"Charlie Don't Surf\".\nIl titolo della canzone viene da una frase pronunciata dal colonnello Kilgore nel film \"Apocalypse Now\", ed \u00e8 stata tradotta nella versione italiana come \"Charlie non fa il surf\". \"Charlie\" \u00e8 il nome con cui venivano identificati i Viet Cong, e nel film il personaggio usa questa frase per giustificare la presa di una spiaggia da parte dell'esercito statunitense per andarci a fare surf. Il testo parla del sistema dell'educazione e del diventare adulti.\n\"Ghosts\".\nIspirato da qualcosa visto in TV, Matt ha scritto questa canzone per portare all'attenzione dei suoi fan il problema della violenza sui minori, ancora poco riconosciuto come tale nella societ\u00e0 dell'epoca.\n\"Constant Resurrections\".\nLa canzone fa da contrappunto a \"Constant Illuminations\", anche in termini musicali (visto che \u00e8 una canzone molto pi\u00f9 calma e rilassata). Il tema \u00e8 quello della perdita dell'innocenza e del rifiuto di vedere le cose che ci circondano."}
{"id": "2525114", "revid": "1488558", "url": "https://it.wikipedia.org/wiki?curid=2525114", "title": "Ottavia Fusco", "text": "Biografia.\nTrasferitasi a Roma nel 1985 al termine degli studi liceali a Torino, trascorre i primi anni nella capitale perfezionando la sua tecnica attoriale e conducendo trasmissioni radiofoniche per la RAI, tra cui La Coppa del Jazz 1985 su RaiStereoUno.\nIl suo primo spettacolo \u00e8 al teatro Cometa di Roma, \"Kabaret tedesco Wunderbar\" diretto da Patrick Rossi-Castaldi. Nel 1990 recita in un altro spettacolo sul cabaret francese intitolato le \"Chat Noir\" (diretto da Nelo Risi) ma solo nel 1991 ottiene il ruolo di protagonista in \"Tamara, La Femme d'or\". Interpreta quindi \"Recitals di Canzoni\", in gara nel festival di Lodi e di Spoleto.\nNel 1996 nasce un sodalizio artistico con Andrea Liberovici, col quale fonda la \"Compagnia Teatro del suono\". Con Liberovici fece altri numerosi spettacoli teatrali: Rap su; Sonetto, un travestimento shakespeariano; Machbeth Remix (prodotto dal Festival dei Due Mondi 1998); Frankeinstein Cabaret (al Festival internazionale di Marsiglia); 64-in scena (nel quale recita accanto a Judith Malina all'Auditorium di Radio France a Parigi); Sei personaggi.com; Elektronic lied (al Festival internazionale di Parigi); In concerto per Roma (nel quale recita accanto a Giorgio Albertazzi e Uto Ughi); Cleopatra muore (con testi di Vittorio Sgarbi); Meditazione davanti a un Buddha (con testi di Alain Elkann).\nPartecipa anche a due film per il cinema: \"Ti amo Maria\", nel 1997 e \"Biuti Quin Olivia\" (2002), nel quale interpreta la parte di una psicologa.\nNel 2002 interpreta la favola musicale Pierino e il lupo e il melologo \"La Pisanella\". L'anno successivo \u00e8 protagonista con Lina Wertm\u00fcller nel recital-spettacolo \"Peccati d'allegria\". Nel 2004 \u00e8 protagonista del monologo \"Lettera al padre\" con la regia di Pasquale Squitieri, nel 2005 interpreta l'opera musicale \"Giuseppina Verdi\" scritta da Dacia Maraini. Nel 2006 \u00e8 regista e interprete del monologo \"Nella buona e nella cattiva sorte\" e partecipa allo spettacolo \"Piazzale Loreto\", venendo di nuovo diretta da Pasquale Squitieri. Nel 2007 viene invece diretta da Giorgio Albertazzi nell'opera musicale \"Titania la Rossa\".\nNel 2009 insieme ad altri attori teatrali \u00e8 sul palco del Teatro Stabile di Genova dove canta anche pezzi scritti da grandi letterali. Sempre nel 2009 \u00e8 tra i protagonisti dell'ultimo spettacolo teatrale di Edoardo Sylos Labini chiamato \"Bang! Bang!\"\nCon Sgabri e Squitieri partecipa alla manifestazione CortinaIncontra dal 27 dicembre al 5 gennaio come rappresentanti della cultura italiana. Il 22 maggio del 2011 partecipa allo Shambala benefico organizzato dalla critica d'arte Marta Marzotto interpretando una delle poesie dedicate a Marta Marzotto da Renato Guttuso.\nIl 9 luglio del 2011 presenta al Villa Celimontana Festival, \"Imaginaples (Napoli incontra il mondo)\" un concerto a due voci con Enzo Decaro, con arrangiamenti di Cinzia Gangarella. Dal 22 maggio 2012 \u00e8 nel cast di \"Un brindisi per Piero\", spettacolo dedicato a Piero Ciampi, con Ernesto Bassignano e Max Manfredi. Dallo spettacolo nasce anche un album \"Reinciampando vol 1\". Nel novembre dello stesso anno partecipa con un contributo video a \"Parental Advisory: adult content\" con i testi di Riccardo Reim.\nNel 2013 interpreta la Tereshkova, prima donna nello spazio, nell'opera \"Infinity\", diretta da Ruggero Cappuccio, con musiche di Franco Battiato.\nNella stagione 2017-2018 ha l'opportunit\u00e0 di recitare insieme a Claudia Cardinale nella trasposizione teatrale della commedia di Neil Simon \"La strana coppia\", per la quale ottiene il Premio Flaiano all'interpretazione nel 2018.\nL'attivit\u00e0 canora.\nTra il 2008 e il 2009 Ottavia Fusco \u00e8 ospite a Sanremo dove canta \"Habanero\". Dopo questo incide il suo primo album Gli anni zero con varie collaborazioni quali: Aldo Nove, Nanni Balestrini, Umberto Eco, Giorgio Albertazzi, Andrea Pinketts, Dacia Maraini, Federico Moccia, Ennio Cavalli, Romano Battaglia, Edoardo Sanguineti, Lina Wertm\u00fcller, Patrizia Cavalli, Magdi Cristiano Allam, Giordano Bruno Guerri, Paola Veneto, Pasquale Squitieri, Alejandro Jodorowsky, Marianne Costa, Cinzia Gangarella. Tra il 2008 e il 2009 tiene un Tour dal nome \"Gli anni zero\" tour 2008/09.\nNel 2007 fu scartato al Festival di Sanremo il brano Habanero col quale si presentava, scritto da Edoardo Sanguineti.\nNel 2009 fu scartato al Festival di Sanremo il brano \"Come Cleopatra\" col quale si presentava, scritto da Vittorio Sgarbi per lo spettacolo \"Cleopatra muore\", che sarebbe andato in scena dopo il festival."}
{"id": "2525115", "revid": "628767", "url": "https://it.wikipedia.org/wiki?curid=2525115", "title": "Distretto di Ma\u01f5jan Jumabaev", "text": "Il distretto di Ma\u01e7\u017ean \u017d\u016bmabaev (in kazako: \u041c\u0430\u0493\u0436\u0430\u043d \u0416\u04b1\u043c\u0430\u0431\u0430\u0435\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Bulaevo."}
{"id": "2525116", "revid": "628767", "url": "https://it.wikipedia.org/wiki?curid=2525116", "title": "Distretto di Maml\u0131\u00fdt", "text": "Il distretto di Maml\u00fbt (in kazako: \u041c\u0430\u043c\u043b\u044e\u0442 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Maml\u00fbtka."}
{"id": "2525118", "revid": "38120", "url": "https://it.wikipedia.org/wiki?curid=2525118", "title": "Dougie (personaggio)", "text": ""}
{"id": "2525122", "revid": "386574", "url": "https://it.wikipedia.org/wiki?curid=2525122", "title": "Dog Logan", "text": ""}
{"id": "2525126", "revid": "599013", "url": "https://it.wikipedia.org/wiki?curid=2525126", "title": "Neva Masquerade", "text": "Il gatto Neva Masquerade \u00e8 una razza di gatto.\nIl nome della razza \u201cNeva Masquerade\u201d deriva dal nome del fiume Neva in Russia ove furono trovati i primi gatti siberiani con questa particolare colorazione molto cara a San Pietroburgo.\nStoria.\nIl gatto Neva Masquerade ha una storia antichissima in comune con il Gatto siberiano il cui standard ha origine a San Pietroburgo.\nNel 1990 fu standardizzato il Gatto Siberiano. L'anno seguente fu introdotta la colorazione colourpoint nella razza del Gatto Siberiano.\nA partire dal gennaio 2009 la federazione FIFe ha riconosciuto il Neva Masquerade come razza sorella del Gatto Siberiano.\nCaratteristiche.\nIl gatto Neva Masquerade appartiene alla categoria dei gatti di razza a pelo semilungo riconosciuta dalla FIFe dal gennaio 2009.\nNella WCF \u00e8 riconosciuto invece come variante di colorazione del gatto di razza Gatto siberiano.\nPer le sue notevoli dimensioni viene considerato un gatto gigante.\nNel periodo invernale cresce un sottopelo stagionale idrofugo pi\u00f9 fine, sul collo va a formare una gorgiera molto vistosa che offre al Neva Masquerade una forte somiglianza al leone.\nIl gatto non necessita di cure particolari atte ad evitare che si formino nodi o che infeltrisca il pelo.\nLa cute, pi\u00f9 spessa che negli altri gatti, aiuta il pelo nella protezione dal freddo per resistere al clima tipico delle zone di origine. In particolare nelle stagioni fredde la cute si inspessisce ulteriormente per aumentare l'attivit\u00e0 circolatoria del sangue riscaldando il gatto.\nUna caratteristica curiosa del Siberiano consiste nell'avere le zampe con i ciuffetti di pelo molto sporgenti tra le dita e sotto al palmo: questo aiuta la zampa del gatto a isolarsi dal freddo e dall'umidit\u00e0.\nGatto ipoallergenico.\nDa studi condotti in varie universit\u00e0 americane \u00e8 stato provato scientificamente che il Gatto Siberiano e il gatto Neva Masquerade hanno una produzione molto esigua della proteina fel d1 responsabile delle allergie nell'uomo.\nLa proteina Fel d1.\nIl gatto produce otto proteine differenti che provocano allergia nell'uomo. \nNel 1979 Ohman di Boston isol\u00f2 il maggiore allergene \"Fel d1\" (Felis domesticus) capace di provocare reazione allergica nell'85% dei pazienti sensibili. Questa glicoproteina \u00e8 costituita da due sottounit\u00e0 di trentacinque aminoacidi ciascuno; \u00e8 molto volatile perch\u00e9 nel 75% dei casi ha un diametro di 10 micron e nel resto fino a 5 micron.\nIl tasso di produzione della proteina Fel d1 \u00e8 controllata dal testosterone ed \u00e8 importante nell'ambito dei feromoni, in particolare viene emesso dalle ghiandole sebacee, salivari e anali; il muso ne \u00e8 particolarmente ricco. Nel gatto sterilizzato la percentuale decresce.\nLa presenza del gatto nelle nostre case e il loro contatto con le persone fa s\u00ec che l'allergene venga veicolato in giro per il mondo, quindi si trova abbondantemente anche nelle scuole, sui mezzi pubblici, ecc.\nNon \u00e8 ancora stato stabilito se l'allergia sia scaturita dalla sensibilizzazione all'allergene dovuto all'esposizione oppure se si \u00e8 geneticamente predisposti. Una volta che l'allergico ha sviluppato la sua malattia ogni esposizione all'allergene ne provoca i sintomi.\nL'allergene resta nei luoghi in cui ha vissuto un gatto per molto tempo anche per pi\u00f9 anni.\nIn uno studio \u00e8 stato dimostrato che i bambini messi a contatto con l'allergene durante il primo anno di vita sono meno soggetti a riniti allergiche all'et\u00e0 di 7-8 anni e di asma a 12-13 anni rispetto agli altri. \u00c8 stato dimostrato che bambini esposti a livelli troppo bassi di allergeni sono a rischio per sensibilizzazione e sintomi di asma.\n\u00c8 stato dimostrato che solo il 30% degli asmatici ha una reazione allergica al gatto.\nCarattere.\nSebbene in natura il Gatto siberiano e il gatto Neva Masquerade sia inselvatichito, si adatta senza problemi alla vita in famiglia divenendo molto socievole.\n\u00c8 molto discreto e se dovesse trovare qualcosa che lo disturba lo ignora e talvolta si allontana; si sente a proprio agio sia con i padroni che con gli ospiti occasionali, ama i bambini e giocare con loro.\nIn compagnia con altri animali, compresi i gatti di tutte le et\u00e0, convive serenamente: non li attacca al loro arrivo in casa, anzi spesso sono gli altri esemplari a soffiargli contro che, in tutta tranquillit\u00e0, si allontana e con una distinta curiosit\u00e0 da lontano osserva il nuovo arrivato.\nSebbene siano molto socievoli non richiedono troppe cure e coccole; la loro costante presenza \u00e8 molto riservata e poco invadente.\nIl rientro in casa del padrone \u00e8 sempre una festa, non mancher\u00e0 quindi un'accoglienza calorosa.\nAnche la notte la loro discrezione \u00e8 esemplare: rispettano l'atmosfera silenziosa, lasciano dormire alternando fasi di compagnia a quelle proprie dei felini come gli spuntini notturni.\nStandard di razza del gatto Neva Masquerade.\nColori.\nIl gatto Neva Masquerade \u00e8 di colorazione \u201cColor Point\u201d grazie alla presenza nel DNA del gene Himalaiano.\nSono ammesse tutte le colorazioni con e senza bianco ad esclusione del color chocolate, lilac, cinnamon e fawn."}
{"id": "2525128", "revid": "386574", "url": "https://it.wikipedia.org/wiki?curid=2525128", "title": "Thomas Logan", "text": ""}
{"id": "2525130", "revid": "386574", "url": "https://it.wikipedia.org/wiki?curid=2525130", "title": "James Howlett", "text": ""}
{"id": "2525131", "revid": "466539", "url": "https://it.wikipedia.org/wiki?curid=2525131", "title": "Susan Saint James", "text": "Biografia.\n\u00c8 la zia dell'attrice Christa Miller. Vincitrice di un Emmy Award come \"Miglior attrice non protagonista\" nel 1969 per il ruolo di Peggy Maxwell nella serie televisiva \"Reporter alla ribalta\", nel giro di 15 anni (1969-1984) \u00e8 stata candidata ad altri 6 Emmy Awards e a 3 Golden Globe. Deve la sua notoriet\u00e0 soprattutto al ruolo di Katherine \"Kate\" McArdle (co-protagonista assieme a Jane Curtin) nella serie televisiva \"Kate e Allie\" (1984-1989)."}
{"id": "2525135", "revid": "628767", "url": "https://it.wikipedia.org/wiki?curid=2525135", "title": "Distretto di Qyzyl\u017ear", "text": "Il distretto di Qyzyl\u017ear (in kazako: \u049a\u044b\u0437\u044b\u043b\u0436\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Besk\u00f6l."}
{"id": "2525139", "revid": "628767", "url": "https://it.wikipedia.org/wiki?curid=2525139", "title": "Distretto di \u0160al Aqyn", "text": "Il distretto di \u0160al Aqyn (in kazako: \u0428\u0430\u043b \u0430\u049b\u044b\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Sergeevka."}
{"id": "2525142", "revid": "729019", "url": "https://it.wikipedia.org/wiki?curid=2525142", "title": "Kompani Linge", "text": "La Kompani Linge (definita variamente anche come \"Norwegian Independent Company 1 - NORIC1\", \"Linge's Company\" o \"Lingekompaniet\") fu un'unit\u00e0 militare speciale, organizzata dal SOE britannico durante la seconda guerra mondiale, e interamente composta da \"commando\" norvegesi fuggiti in Gran Bretagna dopo la conquista tedesca della Norvegia.\nStoria.\nSpecializzata nella conduzione di raid e sabotaggi nella Norvegia occupata dai nazisti (in particolare nelle aree costiere), forn\u00ec supporto militare alla resistenza norvegese, e l'aiut\u00f2 a strutturare una rete di raccolta informazioni nel paese occupato. I membri del reparto vennero addestrati in vari luoghi del Regno Unito, tra cui Drumintoul Lodge nei Cairngorms, zona montana delle Eastern Higlands della Scozia.\nFormata (con le dimensioni di un plotone) nel marzo del 1941, sotto la guida del capitano Martin Jensen Linge (1894-1941), segu\u00ec un addestramento formativo nell'ambito delle operazioni anfibie, aerotrasportate e delle demolizioni; esegu\u00ec poi nello stesso anno una serie di raid nelle isole Lofoten (Operazione Claymore, il 4 marzo) e M\u00e5l\u00f8y (Operazione Archery, 27 dicembre); in quest'ultima azione, Linge rimase ucciso.\nDopo essere stata integrata da numerose centinaia di nuovi volontari, l'unit\u00e0 partecip\u00f2 al celebre raid del Telemark, in cui vennero sabotati gli impianti della Norsk Hydro per la produzione dell'acqua pesante, necessaria per il programma di ricerche atomiche tedesco; gli operatori della Compagnia condussero poi i ripetuti sabotaggi della \"Thamshavnbanen\", la linea ferroviaria nazionale norvegese (tramite cui i tedeschi trasportavano gli importanti carichi di pirite estratti nelle miniere norvegesi di L\u00f8kken).\nSul versante dell'intelligence, l'unit\u00e0 forn\u00ec il supporto necessario a infiltrare clandestinamente 64 operatori radio nella Norvegia occupata. In questo il reparto veniva coadiuvato dal cosiddetto \"Shetland bus\", una unit\u00e0 della marina norvegese dotata di pescherecci che effettuavano viaggi clandestini dalle isole Shetland alla Norvegia per infiltrazione ed esfiltrazione di incursori; inizialmente nota come \"Norwegian Naval Independent Unit\" (NNIU), venne anche essa ampliata con tre cacciasommergibili bene armati e poi rinominata \"Royal Norwegian Naval Special Unit\" (RNNSU).\nPer un certo periodo, la Compagnia fu l'unit\u00e0 pi\u00f9 decorata delle forze armate britanniche durante la seconda guerra mondiale.\nNel corso della guerra, nell'unit\u00e0 servirono 530 norvegesi, di cui 245 contemporaneamente nel periodo di massima espansione dell'unit\u00e0; di questi, 57 furono uccisi, 53 in azione, 2 in addestramento e 2 in altre circostanze."}
{"id": "2525145", "revid": "628767", "url": "https://it.wikipedia.org/wiki?curid=2525145", "title": "Distretto di Tajyn\u0161a", "text": "Il distretto di Tajyn\u0161a (in kazako: \u0422\u0430\u0439\u044b\u043d\u0448\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Tajyn\u0161a."}
{"id": "2525148", "revid": "1718925", "url": "https://it.wikipedia.org/wiki?curid=2525148", "title": "Castello Malaspina (Fosdinovo)", "text": "Il castello Malaspina \u00e8 una dimora storica vincolata dalla Soprintendenza per i beni artistici e architettonici. Si trova nel paese di Fosdinovo in provincia di Massa Carrara. \u00c8 il castello pi\u00f9 grande e meglio conservato della Lunigiana, recentemente restaurato.\nStoria.\nIl castello di Fosdinovo \u00e8 stato residenza principale del marchese, reggitore dell'omonimo feudo, appartenente ad uno dei rami dei Malaspina dello Spino Fiorito, dal XIV al XVIII secolo.\nLa costruzione dell'imponente fortezza, che si fonde perfettamente con la roccia arenaria, ebbe inizio nella seconda met\u00e0 del XII secolo, anche se si parla del Castrum Fosdinovense gi\u00e0 in un documento di Lucca del 1084. \nInnalzata a dominio e difesa del primitivo Castro di Fosdinovo, nel 1340 venne ufficialmente ceduta dai Nobili di Fosdinovo a Spinetta Malaspina, morto nel 1352. Egli cre\u00f2 cos\u00ec il marchesato di Fosdinovo risiedendo nel castello che il nipote Galeotto I, scomparso nel 1367, in seguito ingrandir\u00e0 e abbellir\u00e0. \nSul finire del Quattrocento il castello fu restaurato razionalmente da Gabriele II Malaspina. Nel Cinquecento, grazie all'opera del suddetto regnante e del suo successore Lorenzo Malaspina, il castello acquist\u00f2 l'aspetto di dimora gentilizia e la dimensione di corte rinascimentale, mentre nel Seicento, durante il marchesato di Giacomo (Jacopo) II Malaspina, il borgo si ingrand\u00ec ulteriormente fino a contare, nel 1636, ben ottocento \u201cfuochi\u201d.\nArchitettura.\nIl castello di Fosdinovo si compone di una pianta quadrangolare con quattro torri rotonde orientate, un bastione semicircolare, due cortili interni (uno centrale), camminamenti di ronda sopra i tetti, giardini pensili, loggiati ed un avamposto verso il paese, detto anticamente lo \u201cspuntone\u201d, formidabile strumento difensivo (una sorta di rivellino).\nProtetta in origine da un ponte levatoio, la porta d'ingresso duecentesca introduce in un piccolo cortile in stile romanico dove una colonna marmorea, anch'essa del Duecento, ne sostiene i loggiati superiori. \nDal cortile, dove in epoca rinascimentale erano posti i cannoni, partono le larghe rampe di scale, percorribili anche a cavallo, che conducono a quello pi\u00f9 grande e centrale.\nQuesto presenta un elegante porticato rinascimentale con colonne in pietra, un pozzo ed un bel portale cinquecentesco in marmo da cui inizia il percorso per raggiungere le sale del castello, arredate ed affrescate alla fine del XIX secolo. \nLa Sala d'ingresso, la Sala da pranzo col grande camino settecentesco e le ceramiche da farmacia del Seicento, la Sala del trono, il vasto Salone con gli attigui salotti e la camera del \"trabocchetto\" con la sottostante camera delle torture. \nSi racconta che proprio da questa stanza, la marchesa Cristina Pallavicini, donna malvagia e lussuriosa, eliminasse i suoi amanti facendoli cadere nella botola situata ai piedi del letto. E proprio i trabocchetti erano una caratteristica del castello. Ne esistevano tre, due nel loggiato che dava sull'orto ed uno nella torre d'angolo. Alla loro base erano infissi affilati coltelli con la punta rivolta verso l'alto, di modo che lo sventurato, una volta caduto dalla botola attivata con una molla, veniva colto immediatamente dalla morte. \nOltre a questi tremendi strumenti di tortura, ne esisteva un altro ancor pi\u00f9 terribile. Si trattava di un braccio di ferro che sporgeva dal muro della torre, ad esso era applicata una carrucola ed un anello murato in terra, collegati da una corda. Il torturato veniva appeso e lasciato penzoloni sotto gli occhi di tutti, finch\u00e9 non fosse morto.\nNella pi\u00f9 antica torre di levante, si trova la cosiddetta \u201ccamera di Dante\u201d, dove, secondo la tradizione, dorm\u00ec il Sommo Poeta quando fu ospitato nel castello durante il periodo di esilio. Gli affreschi presenti nel grande salone centrale raffigurano proprio l'antica amicizia di Dante con i Malaspina, ricordata da Giovanni Boccaccio.\nI piani superiori sono contraddistinti da altre sale arredate. Il castello, di propriet\u00e0 degli eredi Torrigiani-Malaspina, \u00e8 visitabile ed \u00e8 completamente ammobiliato.\nI Malaspina dello Spino Fiorito.\nIl primo a chiamarsi Malaspina fu Alberto, discendente diretto di Oberto, capostipite della nobile ed illustre famiglia degli Obertenghi (945 d.C.). Sull'origine di questo nome vi sono varie teorie e leggende. Una di queste, fatta illustrare da un dipinto conservato in una sala del castello, ne fa risalire l'origine all'anno 540 d.C. quando il giovane nobile Accino Marzio vendic\u00f2 la morte del padre sorprendendo il re dei Franchi Teodeberto II nel sonno e trafiggendolo alla gola con una spina. Il grido disperato del re \u201cAh ! mala spina !\u201d dette origine al cognome e, in seguito, al motto di famiglia \u201cSUM MALA SPINA MALIS, SUM BONA SPINA BONIS\u201d \u201cSono una spina pungente per i cattivi, e una spina che non punge per i buoni\u201d. \nIl figlio di Alberto, il marchese Obizzo, fu uno dei personaggi pi\u00f9 celebri ai tempi di Federico Barbarossa, in un primo tempo affrontandolo insieme ai Comuni ribelli, poi, quando l'imperatore ebbe preso il sopravvento, sostenendolo e combattendo contro Milano (1157).\nNel 1221 la famiglia si divise in due rami, i Malaspina dello \"Spino Secco\" e quelli dello \"Spino Fiorito\". A questi ultimi fu assegnato, fra gli altri, il feudo di Fosdinovo.\nL'atto formale di cessione di tutte le terre, distretti e giurisdizioni da parte dei Nobili di Fosdinovo a Spinetta Malaspina avvenne, tuttavia, soltanto nel 1340.\nNel dominio di Fosdinovo gli successe il nipote Galeotto I, figlio del fratello Azzolino. Spos\u00f2 Argentina Grimaldi e fu un famoso giureconsulto. Il suo monumento funebre \u00e8 senza dubbio l'opera d'arte pi\u00f9 significativa conservata all'interno della chiesa di San Remigio in Fosdinovo.\nDa allora i \"Malaspina dello Spino Fiorito\" governarono sul prestigioso feudo di Fosdinovo ininterrottamente per quasi cinque secoli. Solo l'avvento della rivoluzione francese, ed i suoi echi, posero termine al loro dominio, con l'annessione dello stesso alla Repubblica Cisalpina.\nSi tratt\u00f2 tuttavia di una breve parentesi. Per effetto del Congresso di Vienna del 1815, infatti, gli ex feudi dei Malaspina furono incorporati nel ducato di Modena e Reggio. Dopo la rivoluzione del 1848 a Fosdinovo si costitu\u00ec un primo governo provvisorio. Ma l'anno successivo di nuovo gli austriaci restaurarono il governo estense che dur\u00f2 fino al 1859. Si form\u00f2 allora a Fosdinovo il secondo governo provvisorio durato fino alla proclamazione del Regno d'Italia.\nLe vicende del castello.\nIl castello nel frattempo, con la morte di Carlo Emanuele Malaspina, era passato in propriet\u00e0 al marchese Giuseppe Azzolino che aveva cercato di venderlo ad un notaio. Questi l'avrebbe sicuramente demolito, se non fosse stato per l'intervento della casa ducale di Modena la quale, sostituendosi all'acquirente, imped\u00ec la distruzione di uno dei pi\u00f9 bei castelli della Lunigiana. Fu quindi acquistato dall'amministrazione dell'Ospedale di Fosdinovo.\nNel 1866 il castello fu finalmente, e definitivamente, riacquistato dal marchese Carlo, figlio di Torquato, che cos\u00ec restituiva alla famiglia quello che era stato da essa custodito per quasi un millennio. \nAlla sua morte pass\u00f2 in eredit\u00e0 al fratello Alfonso il quale, non avendo avuto figli, lo lasci\u00f2 al nipote Alessandro, figlio della sorella Cristina e del marchese Filippo Torrigiani, senatore del regno. Insieme ai beni Alessandro ne acquis\u00ec anche il nome. \nGli successe il figlio Carlo Filippo Torrigiani Malaspina. A lui si devono tutti quei lavori di restauro che, durati dal 1960 al 1965, riportarono il castello al suo antico splendore dopo i devastanti bombardamenti della seconda guerra mondiale."}
{"id": "2525155", "revid": "1305772", "url": "https://it.wikipedia.org/wiki?curid=2525155", "title": "Liberal", "text": "Politica.\nNella tradizione politica degli Stati Uniti, il termine \"liberal\" indica un liberalismo progressista molto attento alle questioni sociali, ma nel contempo geloso custode del rispetto dei diritti individuali..\nDa non confondersi col termine italiano liberale."}
{"id": "2525158", "revid": "647919", "url": "https://it.wikipedia.org/wiki?curid=2525158", "title": "S\u00fcdwestpfalz", "text": ""}
{"id": "2525159", "revid": "86599", "url": "https://it.wikipedia.org/wiki?curid=2525159", "title": "Crateri di 433 Eros", "text": "Segue una lista dei crateri d'impatto presenti sulla superficie di 433 Eros. La nomenclatura di 433 Eros \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Eros portano i nomi di personaggi della storia, letteratura e mitologia legati a passioni amorose.\nSono tutti stati identificati durante la missione della sonda NEAR, l'unica ad avere finora raggiunto Eros."}
{"id": "2525164", "revid": "1305772", "url": "https://it.wikipedia.org/wiki?curid=2525164", "title": "Guarabione", "text": "Il Guarabione \u00e8 un torrente del Piemonte che, dopo un breve tratto in provincia di Vercelli, bagna la parte sud-orientale della provincia di Biella per rientrare poi provincia di Vercelli nella parte pi\u00f9 bassa del suo corso; \u00e8 tributario del Cervo.\nCorso del torrente.\nIl corso d'acqua nasce poco a est del poggio su cui sorge il Santuario della Madonna degli Angeli, al confine tra i comuni di Brusnengo (BI) e di Roasio (VC).\nPassato con andamento nord-sud nei pressi di Curavecchia (una delle frazioni di Roasio) riceve da destra le acque della Valle Camino; dopo essere stato scavalcato dalla dall'ex SS \"Biellese\" (ora SP 142) entra quindi nella Baraggia e segna per un tratto il confine tra le province di Biella e di Vercelli.\nIl suo corso si divide in questa zona in due rami che corrono nettamente separati per vari km e si ricongiungono in comune di Masserano poco a monte dell'attraversamento della ferrovia Biella \u2013 Novara.\nSegue un lungo tratto tra le risaie del basso Biellese al termine del quale il Guarabione rientra in provincia di Vercelli. Intersecata la Roggia di Buronzo confluisce infine nel Cervo attorno a quota 170 m s.l.m., in comune di Buronzo.\nUna parte del corso del torrente \u00e8 inclusa nella Riserva naturale orientata delle Baragge.\nAffluenti.\nIl Guarabione dopo un breve tratto collinare scorre nella pianura Biellese-Vercellese dove non riceve affluenti naturali di particolare rilievo.\nIl pi\u00f9 rilevante dei canali intersecati dal Guarabione \u00e8 la Roggia di Buronzo, un cavo artificiale lungo 2,680\u00a0km che preleva acqua dal Cervo poco a sud di Castelletto Cervo.\nUtilizzi.\nIl torrente, in particolare nel suo lungo corso attraverso la pianura risicola subisce una serie di piccoli prelievi a scopo irriguo. \n &lt;br&gt;\nCome nel caso dei vicini torrenti Rovasenda e Marchiazza la sua portata non \u00e8 per\u00f2 sufficiente per sostenere l'irrigazione di grossi comprensori agricoli e il regime idrologico \u00e8 troppo discontinuo per garantire contributi idrici costanti nel corso dell'anno. "}
{"id": "2525168", "revid": "486946", "url": "https://it.wikipedia.org/wiki?curid=2525168", "title": "Graphische Sammlung Albertina", "text": ""}
{"id": "2525169", "revid": "80598", "url": "https://it.wikipedia.org/wiki?curid=2525169", "title": "Domenico Di Graci", "text": ""}
{"id": "2525174", "revid": "79968", "url": "https://it.wikipedia.org/wiki?curid=2525174", "title": "Sagra delle Regne", "text": ""}
{"id": "2525176", "revid": "125684268", "url": "https://it.wikipedia.org/wiki?curid=2525176", "title": "ANAS", "text": "L'ANAS (acronimo di \"Azienda Nazionale Autonoma delle Strade\", in precedenza \"Ente nazionale per le strade\"\u201d) \u00e8 una societ\u00e0 per azioni italiana che si occupa di infrastrutture stradali e gestisce la rete di strade statali e autostrade di interesse nazionale. Dal gennaio 2018 fa parte del gruppo societario di Ferrovie dello Stato Italiane.\nGiuridicamente la societ\u00e0 \u00e8 qualificabile quale organismo di diritto pubblico; inoltre, nell'ambito del sistema europeo dei conti nazionali e regionali, rientra fra le unit\u00e0 istituzionali appartenenti al settore delle amministrazioni pubbliche e, in particolar modo, figura fra le societ\u00e0 in conto economico consolidato dello Stato italiano.\nStoria.\nIl secondo dopoguerra e la creazione.\nPrecursore dell'ente fu l\"Azienda Autonoma Statale della Strada\" (AASS), creata nel 1928, ma nell'immediato secondo dopoguerra italiano, con il d.lgs. 27 giugno 1946 n. 38, venne istituita l'ANAS, Azienda Nazionale Autonoma delle Strade Statali, come ente di diritto privato. Direttore Generale fu nominato Eugenio Gra, uno degli ideatori del progetto del Grande Raccordo Anulare di Roma (GRA), i cui lavori presero il via nel 1948.\nAl principio degli anni cinquanta, l'ANAS dovette far fronte ad una situazione grave, principalmente dovuta ai danni della seconda guerra mondiale, con la maggior parte delle infrastrutture viarie distrutte o danneggiate. La rete autostradale era di circa 440\u00a0km ed ebbe bisogno di molti capitali e di molti anni di lavoro per giungere ai suoi primi \u00a0km nel 1975; la rete stradale invece era di \u00a0km, in gran parte da controllare e da ricostruire. In particolare, \u00e8 stato calcolato che i chilometri di rete danneggiati dalla guerra furono , la met\u00e0 dei quali erano praticamente distrutti e richiedevano un rifacimento completo.\nUn passo importante per la ricostruzione e il miglioramento della rete viaria del Paese si ebbe il 16 giugno 1951 con la stipula della convenzione tra Anas e la Cassa del Mezzogiorno (ente creato l'anno precedente per finanziare iniziative industriali tese allo sviluppo economico del Sud d'Italia) finalizzata alla realizzazione di opere di viabilit\u00e0.\nLa legge 21 maggio 1955, n. 463 disegn\u00f2 l'impianto della rete autostradale nazionale. Complessivamente il piano Romita riguardava 5\u2013600\u00a0km di autostrade esistenti e da realizzare e impegn\u00f2 anche l'IRI sul fronte della progettazione, costruzione e gestione delle autostrade. Nel 1955, inoltre, Anas stipul\u00f2 una nuova convenzione con la Cassa del Mezzogiorno per avviare un consistente riclassamento delle strade provinciali in strade statali e per assumere la gestione delle strade realizzate dalla Cassa stessa.\nLa legge 13 agosto 1959 n. 904 finanzi\u00f2 alcune autostrade tra cui, in Sicilia, la Messina-Catania e la Palermo-Catania. Sempre nel 1959 fu ultimata la realizzazione della Strada statale 201 dell'Aeroporto di Fiumicino, a servizio del nuovo aeroporto \u201cLeonardo da Vinci\u201d.\nLa legge 7 febbraio 1961 n. 59 modific\u00f2 parzialmente le denominazione, dal precedente \"Azienda nazionale autonoma delle strade statali\" in \"Azienda nazionale autonoma delle strade\". Risale sempre al 1961 un ulteriore provvedimento fondamentale per il settore autostradale: si tratta della legge Zaccagnini (legge n. 729/1961), che ampli\u00f2 la rete programmata. A seguito di questo provvedimento, tutte le autostrade precedentemente affidate allo Stato o realizzate direttamente da Anas, per un totale di 750 chilometri, furono date in concessione alla societ\u00e0 Autostrade.\nNegli anni successivi la rete di competenza Anas registr\u00f2 comunque un notevole incremento, passando a \u00a0km nel 1963 e a nel 1970. A cavallo tra gli anni \u201860 e '70 fu realizzata l'autostrada Salerno-Reggio Calabria, importante arteria di collegamento per il Sud Italia. I lavori iniziarono tra il 1962 e il 1964 e furono completati nel 1974. Dal 1969 la Roma-Fiumicino e il Grande Raccordo Anulare di Roma furono classificati come autostrade. L'anello del GRA fu completato nel 1974.\nNel 1978 il CIPE approv\u00f2 il primo Piano Nazionale Manutentorio di Anas. Le leggi n. 146 del 1980 e n. 119 del 1981 portarono al trasferimento all'Anas della viabilit\u00e0 della Cassa per il Mezzogiorno. Negli anni ottanta la rete stradale gestita dall'Anas registr\u00f2 un'ulteriore crescita, anche a seguito dei riclassamenti richiesti dalle Province. Inoltre, fu organizzata la rete dei centri e nuclei di manutenzione per il presidio delle strade statali, che sostitu\u00ec il precedente sistema basato sui cosiddetti \u201ccantoni\u201d.\nNel 1987 Anas apr\u00ec al traffico la SS 36 Lecco-Colico, prima strada italiana con caratteristiche di telecontrollo attraverso una centrale operativa.\nNel 1988 prese il via il programma dei lavori previsti per i Campionati mondiali di Calcio Italia '90, che riserv\u00f2 particolare attenzione ai collegamenti con i principali scali aeroportuali e portuali.\nGli anni 1990 e \"Tangentopoli\".\nNegli anni novanta Anas avvi\u00f2 la realizzazione della terza corsia del Grande Raccordo Anulare di Roma che venne completata in base alle disponibilit\u00e0 finanziarie a tratte: circa 30\u00a0km aperti al traffico entro il 1997, altri 20\u00a0km tra il 1996 e il 2000 nell'ambito dei lavori del Giubileo e i restanti 20\u00a0km tra il 2006 e il 2011.\nNella primavera del 1993 l'ente venne coinvolto nella vicenda di tangentopoli: in quel periodo si ebbero clamorosi arresti per presunte tangenti per gli interventi susseguenti, ad esempio, all'alluvione della Valtellina.\nLa questione delle tangenti Anas ebbe rilievo specialmente per il coinvolgimento di Giovanni Prandini, che era il ministro dei Lavori Pubblici e, in quanto tale, presidente del Consiglio di amministrazione dell'ANAS, il quale fu tratto in ipotesi accusatorie oscillanti fra la corruzione e la concussione; Prandini ammise la percezione delle tangenti inquadrandola come una forma di finanziamento ai partiti. Lo scandalo, relativo a numerosi appalti Anas e (a viaggi pagati dall'ente) coinvolse anche Arnaldo Forlani, che fu deferito al Tribunale dei ministri, e Severino Citaristi, tesoriere della Democrazia Cristiana. Politici ed amministratori ad ogni livello risultarono coinvolti; alcuni si diedero addirittura alla latitanza, come Lorenzo Cesa (allora consigliere comunale a Roma) e l'ex direttore dell'ANAS Antonio Crespo.\nNel luglio del 1993 inizi\u00f2 ad occuparsi dell'ente la Corte dei Conti la quale, nella relazione generale sul conto consuntivo dello Stato per il 1992, sottoline\u00f2 diversi segnali di preoccupazione circa la gestione dell'ANAS: il ricorso generalizzato alla trattativa privata (anche attraverso la continua evocazione di motivi di urgenza in realt\u00e0 insussistenti), l'incremento dei residui passivi, la lievitazione dei costi delle opere, la proliferazione delle varianti in corso d'opera, l'aumento delle opere incomplete. In conseguenza di tale situazione, nel 1994 l'Anas venne commissariata da Francesco Merloni, ultimo Ministro dei Lavori Pubblici a ricoprire il ruolo di Presidente del Consiglio di amministrazione di Anas, mentre Giuseppe D'Angiolino, ex ufficiale della Guardia di Finanza\",\" fu nominato amministratore unico dell'Anas.\nCon il decreto legislativo 26 febbraio 1994 n. 143, e con il D.P.C.M. del 26 luglio 1995, Anas fu trasformata in \"Ente nazionale per le strade\" e divenne ente pubblico economico, con organi di amministrazione ordinari. L'azienda ha quindi superato questo difficile periodo per la politica e le Istituzioni italiane, tornando a una situazione di normalit\u00e0. Giuseppe D'Angiolino divenne il primo Presidente di Anas - \"Ente nazionale per le strade\".\nGli anni 2000 e la trasformazione in S.p.A..\nLa legge 15 marzo 1997, n. 59 sul decentramento amministrativo in Italia e la riforma dello Stato influenz\u00f2 profondamente anche l'ANAS; infatti il provvedimento introdusse il cosiddetto \u201cfederalismo stradale\u201d che diede il via al processo di \"regionalizzazione\" di una parte della rete stradale, con conseguente passaggio delle funzioni delegate all'ANAS agli enti territoriali. Le strade da trasferire alle Regioni furono individuate dal Decreto del Presidente del Consiglio dei Ministri del 21 febbraio 2000, operativo a partire dall'anno successivo. Complessivamente passarono alle Regioni circa \u00a0km di strade, mentre chilometri di strade statali sono rimaste in gestione diretta all'Anas. A partire dal 2005 alcune delle strade cedute dall'Anas sono tornate sotto la gestione dell'azienda - come ad esempio il tratto ligure della SS1 \"Aurelia\" e alcuni tratti della SS3 \"Flaminia\" in Umbria e della SS5 \"Tiburtina Valeria\" in Abruzzo - e con le nuove tratte realizzate la rete stradale e autostradale in gestione \u00e8 salita a \u00a0km, di cui di autostrade e raccordi autostradali.\nNel 2001 si giunse al commissariamento dell'Anas, con il quale il Ministro delle infrastrutture e dei trasporti Pietro Lunardi sciolse il Consiglio di amministrazione, sostituendogli quale commissario straordinario Vincenzo Pozzi e 3 subcommissari. La legge obiettivo 21 dicembre 2001, n. 443 che stabiliva le procedure e le modalit\u00e0 di finanziamento per la realizzazione di grandi infrastrutture considerate strategiche per l'Italia. Il 21 dicembre del 2001 il CIPE ha approvato il 1\u00b0 programma delle opere strategiche. Nel 2002, a seguito della nuova legge, Anas ha riorganizzato i lavori per l'ammodernamento dell'autostrada Salerno-Reggio Calabria. Il cambiamento principale ha riguardato l'accorpamento dei lotti ancora non appaltati in pochi, grandi macrolotti.\nNel febbraio 2002 Vincenzo Pozzi \u00e8 stato nominato presidente dell'Anas. Il decreto legge 8 luglio 2002 n. 138, convertito nella legge 8 agosto 2002 n. 178 ha trasformato l'ANAS in societ\u00e0 per azioni. Il 19 dicembre 2002 l'ANAS ha approvato il nuovo statuto sociale e nominato il Consiglio di amministrazione nonch\u00e9 il collegio sindacale, ed a partire dal 1\u00ba gennaio 2003 \u00e8 operativa come societ\u00e0 per azioni.\nNel luglio 2006 \u00e8 stato nominato presidente dell'Anas Pietro Ciucci, gi\u00e0 AD di Stretto di Messina S.p.A. e in precedenza direttore generale dell'IRI. La struttura della societ\u00e0 \u00e8 stata riorganizzata con la creazione di tre condirezioni generali e dell'ispettorato di vigilanza sulle concessioni autostradali.\nNel giugno 2007 Anas \u00e8 diventata azionista di maggioranza della societ\u00e0 Stretto di Messina, concessionaria per la progettazione, realizzazione e gestione del Ponte sullo Stretto di Messina. Tra il 2007 e il 2008 Anas ha costituito societ\u00e0 miste con le regioni Lombardia, Veneto, Piemonte, Lazio e Molise per la realizzazione e la gestione di nuove autostrade regionali.\nNel 2009 Anas ha aperto al traffico la nuova autostrada Catania-Siracusa, realizzata in meno di cinque anni. Per sette anni consecutivi, a partire dall'esercizio 2008, Anas ha chiuso il bilancio in utile e inoltre, a partire dall'esercizio 2009, ha distribuito un dividendo al Ministero dell'Economia e delle Finanze.\nLa fusione con FS e il nuovo assetto.\nDal 1\u00ba ottobre 2012 le attivit\u00e0 di vigilanza sulle concessioni autostradali sono state trasferite da Anas al Ministero delle infrastrutture e dei trasporti, e nell'aprile 2015 Pietro Ciucci ha comunicato al Ministro delle infrastrutture e dei trasporti, Graziano Delrio, la sua intenzione di rimettere l'incarico di presidente di Anas.\nIl 18 maggio 2015 l'assemblea degli azionisti di Anas ha nominato presidente del C.d.A. e A.D. Gianni Vittorio Armani, gi\u00e0 Amministratore delegato di Terna Rete Italia S.p.A. Del cda fanno parte anche l'ingegnere Cristiana Alicata e l'architetta Francesca Moraci. Il nuovo vertice ha in pochi mesi rinnovato tutta la prima linea del management aziendale, eliminando le condirezioni generali e lanciando un grande piano pluriennale di investimenti 2015-2019 del valore di 20 miliardi, focalizzato sulla manutenzione della rete stradale e sul recupero del gap infrastrutturale del Mezzogiorno.\nNel 2016 viene avviato il processo di passaggio all'Anas di oltre 6.000\u00a0km di strade regionali e provinciali, attraverso delle convenzioni nelle regioni Lazio, Marche e Lombardia. Dopo la fusione con \"Ferrovie dello Stato\" il 18 gennaio 2018 l'intero pacchetto azionario di ANAS \u00e8 stato trasferito dal Ministero dell'economia e delle finanze a Ferrovie dello Stato Italiane.\nA seguito delle dimissioni dell'Amministratore Delegato, dal dicembre 2018 il nuovo CdA di Anas \u00e8 composto da Claudio Andrea Gemme, indicato quale Presidente, Ivo Roberto Cassetta, Antonella D'Andrea, Vera Fiorani e dall'Ing. Massimo Simonini nominato amministratore delegato.\nL\u2019Assemblea degli azionisti, riunitasi in data 23 dicembre 2021 a Roma, ha nominato i membri del nuovo Consiglio di Amministrazione di Anas (Gruppo FS Italiane) che \u00e8 composto da Edoardo Valente (Presidente), Aldo Isi, Antonella D\u2019Andrea, Maria Cristina Giangiacomo e Carlo Palasciano Villamagna. Rester\u00e0 in carica per il triennio 2021-2023, fino all\u2019Assemblea di approvazione del bilancio d\u2019esercizio 2023. \nA valle dell\u2019Assemblea degli azionisti, il nuovo Consiglio di Amministrazione, su proposta del Presidente Edoardo Valente, ha nominato Aldo Isi Amministratore Delegato e Direttore Generale.\nOrganizzazione.\nDal 1\u00ba ottobre 2019 l'azienda \u00e8 attiva la suddivisione in 16 strutture territoriali, abbandonando la precedente organizzazione pi\u00f9 capillare e obsoleta:\nSono tutti coordinati dalla direzione generale che ha sede a Roma. Oltre alle strutture territoriali sopracitate, ce n'\u00e8 una dedicata alla Autostrada A2 del Mediterraneo, situata a Cosenza. Nella regione autonoma Trentino-Alto Adige il compartimento ANAS \u00e8 stato soppresso e la gestione delle strade statali \u00e8 affidata alle province autonome di Trento e Bolzano. Una Sala Situazioni nazionale coordina il servizio dell'infomobilit\u00e0 e sicurezza stradale con le strutture territoriali.\nCompetenze.\nLe principali competenze attribuite all'Anas sono:\nAttivit\u00e0.\nProgettazione e realizzazione lavori.\nAnas gestisce il ciclo completo delle attivit\u00e0 di progettazione e controllo per le nuove opere stradali di importo superiore ai 15 milioni di euro. La Societ\u00e0 segue gli interventi a partire dallo studio di fattibilit\u00e0, proseguendo con i tre livelli di progettazione (preliminare, definitiva, esecutiva) fino alla fase di appalto per la realizzazione delle opere. Anas, inoltre, si occupa della verifica delle progettazioni realizzate dagli aggiudicatari di Appalti Integrati o di Contraenti Generali.\nI progetti che possono avere impatti significativi sull'ambiente e sul patrimonio culturale sono sottoposti alla Valutazione di Impatto Ambientale (VIA).\nLa progettazione, ovviamente, \u00e8 fortemente legata al tema della sicurezza della rete viaria. In quest'ambito, nel corso degli anni ha acquisito particolare rilevanza il dibattito, a livello nazionale ed europeo, sulla sicurezza delle gallerie stradali. A tal proposito, Anas ha sviluppato delle linee guida che hanno un duplice obiettivo: definire un metodo di progettazione della sicurezza in applicazione della direttiva 54/2004/CE del Parlamento europeo (sui requisiti minimi di sicurezza per le gallerie della rete transeuropea); fornire criteri di progettazione della sicurezza uniformati per tutte le gallerie della rete nazionale.\nPer quanto riguarda la realizzazione di lavori e nuove costruzioni, Anas contribuisce al processo di pianificazione pluriennale elaborando la proposta di budget di costo relativa alla realizzazione di nuove opere e agli interventi di manutenzione straordinaria.\nInoltre, definisce i requisiti di qualit\u00e0 e di sicurezza e i costi delle opere nel rispetto delle normative vigenti. Di conseguenza, tra i compiti di Anas c'\u00e8 anche quello di assicurare il raggiungimento del livello predefinito di qualit\u00e0 dei lavori, nel rispetto dei tempi e dei costi di realizzazione preventivati.\nManutenzione ed esercizio.\nRientrano tra le attivit\u00e0 principali di Anas anche la manutenzione e l'esercizio della rete viaria.\nLa manutenzione ha l'obiettivo di garantire le migliori condizioni di sicurezza per i clienti e conservare efficienti nel tempo le infrastrutture. A tal proposito ha un ruolo chiave il concetto di \u201cstato della strada\u201d (anche detto livello di qualit\u00e0 globale) che viene definito attraverso una serie di indicatori che valutano le caratteristiche della strada in relazione alla sua struttura, uso e gestione.\nPer Anas riveste una particolare importanza la definizione dei costi legati all'esercizio, ossia alla gestione nel tempo delle infrastrutture, che si aggiungono ai costi di investimento (gli oneri di progettazione e di realizzazione o miglioramento di una infrastruttura stradale). In particolare, rientrano nei costi di esercizio: la manutenzione fisica e funzionale delle opere, i servizi di regolazione del traffico e della circolazione, la sorveglianza, il monitoraggio, l'azione sulla sede stradale e l'attivazione di misure protocollari, il personale, il controllo dei livelli di servizio, l'informazione, l'interazione e il dialogo con i clienti.\nAnche sotto l'aspetto della manutenzione ed esercizio della rete viaria uno dei principali ambiti d'intervento per Anas \u00e8 l'incremento degli standard di sicurezza all'interno delle gallerie stradali. A tal fine, Anas ha completato una serie di attivit\u00e0 propedeutiche al raggiungimento degli obiettivi prefissati e definito il \u201cPiano di Manutenzione Straordinaria degli impianti in galleria\u201d.\nSicurezza stradale.\nAlcuni compiti di Anas, come ad esempio quello di garantire la sicurezza stradale, possono essere definiti trasversali perch\u00e9 riguardano diverse attivit\u00e0 e strutture dell'azienda. Innanzitutto, Anas \u00e8 protagonista della sicurezza cosiddetta passiva, in cui rientrano i lavori di costruzione di nuovi tratti stradali, la gestione e l'esercizio delle strade e la manutenzione ed ammodernamento della rete viaria.\nL'Anas svolge un ruolo importante anche nella sicurezza attiva attraverso l'attivit\u00e0 di pronto intervento e di regolazione della circolazione sulle strade di propria competenza. Questo servizio \u00e8 garantito, 24 su 24, attraverso un network di 21 Sale Operative Compartimentali (SOC) e una Sala Situazioni nazionale che gestiscono il flusso di tutte le informazioni provenienti dal territorio.\nAnche la tecnologia contribuisce al miglioramento della viabilit\u00e0 e della sicurezza stradale. Un esempio in tal senso \u00e8 \u201c\"Vergilius\"\u201d, il sistema di rilevazione elettronica della velocit\u00e0 media e istantanea progettato dall'Anas e installato su alcune tratte di strade ad alta incidentalit\u00e0, sotto la gestione e il controllo della Polizia Stradale.\nRicerca e nuove tecnologie.\nAnas \u00e8 attiva anche nel campo della ricerca e delle nuove tecnologie nelle costruzioni stradali, un ambito nel quale sono in corso progetti per quanto riguarda le prestazioni, la durabilit\u00e0 e la sicurezza stradale. In particolare le attivit\u00e0 riguardano le pavimentazioni, la segnaletica, i dispositivi di protezione, nonch\u00e9 la sicurezza e la salvaguardia dell'ambiente nelle sue diverse componenti quali mitigazione del rumore, risparmio energetico, risorse alternative.\nIl Centro Sperimentale Stradale di Cesano costituisce il punto di riferimento scientifico, tecnico e di supporto a livello nazionale per tutte le attivit\u00e0 concernenti la costruzione e la manutenzione delle infrastrutture viarie ed \u00e8 il soggetto certificatore del rispetto delle norme tecniche e dei criteri di qualit\u00e0 nella realizzazione dei nuovi interventi.\nLa rete stradale gestita.\nL'Anas ha in concessione la gestione della rete stradale nazionale, come disciplinata dal decreto legislativo 29 ottobre 1999 n. 461 cos\u00ec come modificato dal D.P.C.M. del 21 settembre 2001 (\"Modifiche al decreto del Presidente del Consiglio dei Ministri 21 febbraio 2000 recante individuazione e trasferimento, ai sensi dell'art. 101, comma 1, del decreto legislativo n. 112 del 1998, delle strade non comprese nella rete autostradale e stradale nazionale\") e da altri provvedimenti successivi. \nLa societ\u00e0 gestisce e controlla una rete di \n\u00a0km di strade statali, autostrade, e raccordi autostradali in gestione diretta, compresi svincoli e complanari (dati aggiornati al 16 settembre 2021). La rete stradale si \u00e8 ampliata nel corso del 2018 per effetto del piano \u201cRientro Strade\u201d, che ha riportato sotto la gestione Anas \u00a0km di strade ex statali, regionali e provinciali. Il piano \u00e8 stato avviato ad agosto 2017 con l\u2019intesa sancita dalla Conferenza Unificata, a cui \u00e8 seguito il Decreto del Presidente del Consiglio dei Ministri del 20 febbraio 2018, e proseguir\u00e0 nei prossimi anni portando la rete stradale gestita a oltre 30\u00a0000\u00a0km. Le strade di Anas sono divise in compartimenti regionali di competenza, dei quali quello siciliano ha la rete stradale pi\u00f9 estesa con oltre \u00a0km.\nStrade statali.\nLe strade statali di competenza dell'Anas, codificate in base al Codice della strada del 1992, hanno una lunghezza di circa \u00a0km, ai quali si aggiungono circa 396\u00a0km di strade in corso di classifica o declassifica (indicate con la sigla NSA \u2013 Nuova Strada Anas).\nCon il decreto legislativo 2 settembre 1997, n\u00ba 320 il compartimento ANAS nella regione Trentino-Alto Adige \u00e8 stato abolito, di conseguenza la gestione e la propriet\u00e0 delle strade statali e le relative pertinenze sono state consegnate alle province autonome territorialmente competenti.\nAutostrade.\nSu una rete nazionale di autostrade di circa \u00a0km la societ\u00e0 Anas ne gestisce direttamente circa 940, a cui si aggiungono circa 355\u00a0km di raccordi autostradali. Nel dettaglio, le tratte pi\u00f9 significative gestite dalla societ\u00e0 sono:\nPartecipazioni.\nANAS ha partecipazioni azionarie in:\nOnorificenze.\nConferita il 11/10/2010:"}
{"id": "2525181", "revid": "38120", "url": "https://it.wikipedia.org/wiki?curid=2525181", "title": "Art book", "text": ""}
{"id": "2525186", "revid": "123102750", "url": "https://it.wikipedia.org/wiki?curid=2525186", "title": "Rodriquez Cantieri Navali", "text": "La Rodriquez Cantieri Navali \u00e8 stata una societ\u00e0 per azioni che produceva aliscafi, traghetti, imbarcazioni per la difesa, yacht e barche da diporto, che il 31 dicembre 2012 \u00e8 stata fusa per incorporazione nella societ\u00e0 Intermarine S.p.A., controllata dalla famiglia Colaninno attraverso la IMMSI.\nStoria.\nI primi 117 anni.\nLa \"Rodriquez Cantieri Navali\" era stata fondata nel 1887 per opera di Leopoldo Rodriquez, che attrezz\u00f2 un piccolo cantiere navale nella citt\u00e0 di Messina. L'attivit\u00e0 riusc\u00ec a superare eventi come il terremoto del 1908, che distrusse la citt\u00e0 uccidendo met\u00e0 della popolazione, e lo scoppio della prima guerra mondiale. L'inizio della seconda guerra mondiale vide l'espansione dell'attivit\u00e0 con la divisione ferroviaria per la riparazione di materiali rotabili delle Ferrovie dello Stato.\nNel corso della seconda guerra mondiale Carlo Rodriquez, che aveva ereditato l'attivit\u00e0 dal padre Leopoldo, venuto a conoscenza di studi tedeschi sull'aliscafo, si interess\u00f2 al progetto. Conclusa la guerra, assunse l'architetto navale tedesco Friedrich L\u00f6bau, uno dei collaboratori del \"progetto aliscafo\", per svilupparne gli studi a scopi commerciali. Gli studi portarono alla realizzazione dell'aliscafo Freccia del Sole che, varato nel 1956, fu il primo esemplare di aliscafo commerciale ad essere costruito.\nQuesta rivoluzionaria imbarcazione fu rapidamente seguita dalle classi di aliscafi \"PT20\" e \"PT50\", mentre sulla scia del successo della \"Freccia del Sole\" fu costituita nel 1958 ad opera di Carlo Rodriquez la societ\u00e0 di navigazione SNAV, per i collegamenti marittimi mediante aliscafi; questi, inizialmente adibiti a rotte tra la Sicilia e l'Italia continentale, furono presto impiegati anche su altre rotte. Inoltre gli aliscafi PT20 negli anni cinquanta vennero costruiti anche sui laghi Garda, Como e Maggiore.\nCon gli anni settanta si produssero aliscafi completamente stabilizzati e di miglior comfort a bordo, come il modello RHS 150 che utilizzava un sistema di controllo elettronico dell'assetto e che vennero prodotti anche sul lago di Garda, Como e Maggiore.\nNegli anni novanta i Cantieri svilupparono traghetti veloci e catamarani e nel 1993 ottengono il primato per la creazione del traghetto pi\u00f9 veloce per il trasporto sia di passeggeri che di veicoli, con velocit\u00e0 pari a 47 nodi. Si tratta dei traghetti veloci tipo Aquastrada TMV 101, \"Guizzo\" e \"Scatto\", costruiti nel 1993, imbarcazioni monocarena con propulsione a idrogetti in grado di raggiungere la velocit\u00e0 di oltre 40 nodi, con punte di 47 nodi e di trasportare 450 persone e 126 autovetture. Questi traghetti, dopo essere stati in servizio fino al 1998 con la Tirrenia, sono passati alla Siremar; il primo svolgeva i collegamenti estivi tra la Sicilia e Pantelleria, mentre il secondo \u00e8 stato oggetto di continui guasti tecnici, che ne hanno anticipato il pensionamento e dal 2002 \u00e8 in disarmo nel porto di Castellammare di Stabia.\nNel 1997 entra nel capitale Ustica Lines, che cede la sua quota del 33% nel 2001.\nI primi anni del XXI secolo i Cantieri Rodriquez hanno ricevuto commesse come la costruzione di due traghetti per la compagnia spagnola di navigazione Balearia, il primo dei quali realizzato in 16 mesi e consegnato nel luglio 2001, cui ha fatto seguito un altro ordine per il secondo traghetto, consegnato nel maggio 2002. All'ordine della compagnia spagnola \u00e8 seguito quello della compagnia di navigazione giordana \"Arab Bridge Maritme\", con la consegna nel luglio 2003 del primo traghetto veloce ad operare nel golfo di Aqaba.\nNel 2002 rileva la Conam di Pozzuoli e la Intermarine specializzate rispettivamente nella progettazione e costruzione degli yacht di lusso e di navi cacciamine e pattugliatori militari.\nDopo il 2004.\nNel 2004 viene acquisita dal gruppo IMMSI di Roberto Colaninno.\nNuovi progetti riguardano la seconda generazione di aliscafo ad ali immerse e il trimarano \"Aliswath\".\nLe riduzioni di commesse comportano uno stato di crisi e nel 2009 la societ\u00e0 chiude il bilancio con una perdita di 7,3 milioni di euro. Al 31 dicembre 2010 il gruppo Rodriquez ha registrato ricavi netti per circa 113 milioni di euro, di cui per\u00f2 l'allora divisione Intermarine rappresentava circa il 90%.\nNel 2010 incorpora per fusione le controllate Conam S.p.A. e Rodriquez Marine System S.r.l., fondate rispettivamente nel 1980 e nel 1997.\nRealizzazioni (selezione).\nAlcune delle pi\u00f9 importanti navi varate negli ultimi anni:\nGli ex cantieri.\nLa Rodriquez Cantieri Navali, fino alla fusione del 2012 con l'Intermarine, aveva cinque cantieri navali, di cui quattro in Italia, a Messina, Napoli, Sarzana e Pietra Ligure, uno in Brasile, aperto nel 2001 a Rio de Janeiro."}
{"id": "2525187", "revid": "124123", "url": "https://it.wikipedia.org/wiki?curid=2525187", "title": "Giovanni Dalle Armi", "text": "Fu discepolo del vescovo d'Asti Francesco Panigarola.\nNell'occasione della morte di questo vescovo, Dalle Armi scrisse l'orazione funebre, dal titolo: funerale di frate Giouanni Dalle Armi minore osseruante, in morte, e sopra il corpo del molto illustre, e reuerendissimo frate Francesco Panigarola vescouo d'Asti\", che fu stampata a Torino nel 1594 e poi ristampata a Firenze nel 1595. \nCollegamenti esterni.\nGiovanni Dalle Armi"}
{"id": "2525190", "revid": "227211", "url": "https://it.wikipedia.org/wiki?curid=2525190", "title": "Modulo (struttura)", "text": ""}
{"id": "2525194", "revid": "149727", "url": "https://it.wikipedia.org/wiki?curid=2525194", "title": "St.Martin", "text": ""}
{"id": "2525195", "revid": "149727", "url": "https://it.wikipedia.org/wiki?curid=2525195", "title": "St. Martin", "text": ""}
{"id": "2525196", "revid": "729019", "url": "https://it.wikipedia.org/wiki?curid=2525196", "title": "15. Panzer-Division", "text": "La 15. Panzer-Division fu una divisione corazzata della Wehrmacht operativa durante la seconda guerra mondiale nella campagna del Nord Africa.\nMembri famosi della divisione furono gli ufficiali Wilhelm Teege, Hans Cramer, Johannes K\u00fcmmel, Hans-G\u00fcnther Stotten, Josef Irkens (ultimo comandante dei panzer dell'Afrikakorps) e il maggiore Roland von H\u00f6\u00dflin, coinvolto nell'attentato a Hitler del 20 luglio 1944 e in seguito per questo giustiziato.\nStoria.\nLe origini con la 33. Infanterie-Division.\nLe origini della 15. Panzer-Division risiedono nella 33. Infanterie-Division (33\u00aa Divisione di fanteria), creata a Darmstadt il 1\u00ba aprile 1936 e posta agli ordini del generalmajor Eugen von Schobert fino al 3 febbraio 1938.\nQuando nel settembre 1939 inizi\u00f2 la campagna di Polonia, l'unit\u00e0, ora comandata dal general der artillerie Hermann von Speck, rest\u00f2 a presidio della Saarland.\nNel maggio 1940 la 33. Infanterie-Division partecip\u00f2 alla campagna di Francia agli ordini del generalleutnant Rudolf Sintzenich e in organico alla 6\u00aa Armata del Gruppo d'armate B. I soldati attraversarono la Somme combattendo a P\u00e9ronne, proseguendo quindi per Parigi e terminando le operazioni belliche sulla Senna e la Loira.\nDa luglio a settembre rimase in Francia in qualit\u00e0 di truppa d'occupazione, mentre ad ottobre, quando il comandante era il general der panzertruppen Friedrich K\u00fchn, venne inviata in Germania e posta nella riserva militare. A breve sarebbe stata trasformata nella 15. Panzer-Division.\nLa costituzione e l'invio in Africa.\nFormatasi il 1\u00ba novembre 1940 a Darmstadt in seguito alla trasformazione della 33. Infanterie-Division, la 15. Panzer-Division rappresent\u00f2 uno dei reparti di punta del famoso Afrika Korps di Erwin Rommel.\nVerso la fine del marzo 1941 i 45 Panzer II, 71 Panzer III, 20 Panzer IV e 10 \"panzerbefehlswagen\" (carri comando disarmati) dell'unit\u00e0 iniziarono il trasferimento in Libia per venire inquadrati nell'Afrika Korps, passando per Napoli e sbarcando infine a Tripoli, ma durante il tragitto via mare la nave che trasportava il 33. Nachrichten-Abteilung (\"33\u00ba battaglione comunicazioni\") venne affondata da unit\u00e0 inglesi, e per questo sostituito con il 78. Nachrichten-Abteilung.\nAvanzate e ritirate con il \"Deutsche Afrikakorps\".\nI primi combattimenti si verificarono ben presto per contrastare l'operazione Brevity sferrata dalle truppe inglesi, con scontri a Forte Capuzzo, Sollum e Tobruk (dove sub\u00ec ingenti perdite); e continuarono poi al passo di Halfaya dove la formazione corazzata si mise sulla difensiva dopo aver respinto, insieme agli altri reparti dell'armata italo-tedesca, l'operazione Battleaxe (la nuova e fallimentare offensiva britannica del giugno 1941), perdendo per\u00f2 35 degli 80 carri che le rimanevano.\nLa nuova offensiva britannica, l'operazione Crusader, costrinse invece la \"15\u00aa Panzer\", ora forte di 42 Panzer II, 77 Panzer III, 21 Panzer IV, 10 carri comando e 5 Mk II Matilda inglesi, ad arretrare verso le posizioni precedenti, rendendo comunque dura la vita alle truppe nemiche contrattaccando dove possibile. La risposta tedesca non si fece attendere a lungo. Rommel ordin\u00f2 alle sue forze disponibili di avanzare nuovamente verso la Cirenaica, e la 15. Panzer-Division giunse a Bardia e a forte Capuzzo ritirandosi poi a El Agheila agli inizi del 1942. Ricevuti rinforzi che portarono l'organico a 7 Panzer II, 61 Panzer III, 7 Panzer IV e 1 carro comando, gli uomini della divisione ripresero l'offensiva, insieme alla 21. Panzer-Division, raggiungendo Ain el Gazala verso il febbraio 1942.\nDurante la successiva battaglia di al Gazala, la \"15\u00aa Panzer\", raggiunta nuovamente da rimpiazzi che la portarono ad avere 29 Panzer II, 134 Panzer III, 22 Panzer IV e 4 \"panzerbefehlswagen\", diede nuova prova del suo valore e della sua notevole abilit\u00e0 nelle manovre combinate nel deserto, partecipando insieme alla 21. Panzer-Division a tutte le confuse fasi della battaglia, culminata nel micidiale scontro corazzato nel \"terreno di distruzione\" di \"Knightsbridge\" dove vennero sbaragliate le residue forze corazzate britanniche (11 - 13 giugno 1942). Dopo questa vittoria la divisione partecip\u00f2 alla brillante conquista della citt\u00e0 di Tobruk il 21 giugno dello stesso anno e al frenetico inseguimento in profondit\u00e0 in Egitto fino a El-Alamein. Il successo conseguito era notevole: dal maggio al luglio 1942, la 15. Panzer-Division distrusse 845 carri, 151 autoblindo e 130 veicoli di altro tipo.\nLa divisione partecip\u00f2 successivamente alla prima battaglia di El-Alamein e alla vigilia della battaglia di Alam Halfa contava 15 Panzer II, 77 Panzer III (43 con cannone corto da 5\u00a0cm e 34 con cannone lungo, sempre dello stesso calibro), 16 Panzer IV (3 con cannone corto da 7,5\u00a0cm e 13 con cannone lungo, sempre da 7,5\u00a0cm) e 2 \"panzerbefehlswagen\". Le perdite per\u00f2 furono ancora una volta notevoli, ma la divisione si impegn\u00f2 nella seconda battaglia di El Alamein, dove si trov\u00f2 a combattere in condizioni sempre pi\u00f9 disperate contro un nemico che continuava di giorno in giorno ad aumentare, soprattutto in termini numerici, la propria forza corazzata. Il 4 novembre 1942 inizi\u00f2 il lungo ripiegamento, con la divisione sacrificata in retroguardia, che si ferm\u00f2 soltanto al confine tra Libia e Tunisia, nella linea del Mareth.\nLa fine in Tunisia.\nL'unit\u00e0 contrattacc\u00f2 nel mese di febbraio del 1943 contribuendo a vincere la battaglia del passo di Kasserine, a cui per\u00f2 prese parte solo nelle fasi finali. La situazione era in ogni modo compromessa, e dopo essere entrata in contatto col nemico a M\u00e9denine e in altre localit\u00e0, tra l'11 e il 13 maggio 1943 gran parte della divisione, che nel frattempo aveva riunito sotto di s\u00e9 quasi tutti i carri armati presenti nel Nordafrica, si arrese con le ultime forze italo-tedesche.\nI resti della \"15\u00aa Panzer\" furono utilizzati per costituire la 15. Panzergrenadier-Division in Sicilia, nel luglio del 1943, rinominando la divisione \"Sizilien\" che venne successivamente impiegata sil fronte italiano fino al 1944 e poi sul occidentale fino alla fine del conflitto.\nOrdine di battaglia.\n26 marzo 1941\n23 ottobre 1942 - Nord Africa\n29 aprile 1943.\nDecorazioni.\nI decorati di guerra non mancarono nella \"15\u00aa Panzer\": 54 soldati ricevettero la Croce Tedesca d'oro, 10 la Spilla d'Onore dell'Esercito e 23 la Croce di Cavaliere della Croce di Ferro.\nL'oberstleutnant Georg Stehle venne onorato in data 13 settembre 1943 con l'Ordine di Michele il Coraggioso di terza classe.\nComandanti.\nDati tratti da:"}
{"id": "2525197", "revid": "287204", "url": "https://it.wikipedia.org/wiki?curid=2525197", "title": "Jayavarman VI", "text": "Durante i regni di Udayadityavarman II e Harshavarman III si ebbero diverse ribellioni interne e una guerra fallimentare contro i Cham. Forse l'ultimo dei due continu\u00f2 a regnare su un dominio ristretto alla zona di Angkor mentre una rivolta sempre pi\u00f9 consistente portava alla fine al potere quello che ufficialmente risulta essere il successivo Re: Jayavarman VI, probabilmente un principe vassallo della zona nord-occidentale del regno (parte dell'odierno Isan thailandese).\nProveniente dall'area di Phimai, nella valle del fiume Mun, Jayavarman appare come un usurpatore e fondatore di una nuova dinastia, i Mahidharapura, dal termine con cui viene designato il luogo di origine della sua famiglia, tanto che nelle iscrizioni del primo periodo del suo regno vanta una discendenza dalla mitica coppia di principi Kambu Swayambhuva e sua sorella (e sposa) \"Mera\", anzich\u00e9 da predecessori reali.\nJayavarman VI fu probabilmente impegnato per molti anni in un conflitto civile contro il partito di coloro che erano rimasti fedeli alla linea regale legittima di Harshavarman III e dei suoi eredi e non svolse una grande attivit\u00e0 di edificazione di templi. Comunque gli viene generalmente attribuita la costruzione del tempio di Phimai. Alla sua morte ricevette il titolo postumo di \"Paramakaivalyapada\" e gli succedette il fratello maggiore, Dharanindravarman I."}
{"id": "2525199", "revid": "287204", "url": "https://it.wikipedia.org/wiki?curid=2525199", "title": "Lee Vining", "text": "Lee Vining (Chiamata anche Leevining, Poverty Flat o Lakeview) \u00e8 un census-designated place nella Contea di Mono in California. Si trova a 21 miglia south-southeast di Bridgeport ad un'altezza di 6781 piedi (2067 m). \"Lee Vining\" \u00e8 posta sulla riva sud-ovest del Lago Mono.\nAl censimento dell'anno 2000 la popolazione era di 250 abitanti..Al precedente censimento del 1990 la popolazione era di 315 persone.\nEconomia.\nL'economia di \"Lee Vining\" \u00e8 basata largamente sul turismo dacch\u00e9 \u00e8 la cittadina che si trova pi\u00f9 vicina all'entrata del Parco nazionale di Yosemite. Altre destinazioni turistiche sono il Lago Mono e la Citt\u00e0 fantasma di Bodie.\nStoria.\nLa Citt\u00e0 prese il nome da Leroy Vining che la fond\u00f2 nel 1852 come campo per minatori. In origine il nome era \"Lakeview\" ma quando nel 1926 apr\u00ec l'ufficio postale si scopr\u00ec che esisteva gi\u00e0 una cittadina con lo stesso nome in California. Il nome della citt\u00e0 divenne quindi \"Lee Vining\". La cittadina veniva chiamata anche \"Poverty flat\" a causa delle sfavorevoli condizioni per l'agricoltura."}
{"id": "2525201", "revid": "647088", "url": "https://it.wikipedia.org/wiki?curid=2525201", "title": "Kingdom Hearts II Final Mix", "text": ""}
{"id": "2525208", "revid": "1543377", "url": "https://it.wikipedia.org/wiki?curid=2525208", "title": "D. A. Pennebaker", "text": "\u00c8 apparso come interprete nel film \"\".\nBiografia.\nPennebaker, che fu anche produttore e nacque nella cittadina di Evanston, \u00e8 conosciuto in particolare per un'opera divenuta famosa: il film documentario \"Dont Look Back\", girato sulla \"tourn\u00e9e\" che il cantautore Bob Dylan comp\u00ec nel Regno Unito nella primavera del 1965 (il filmato, girato praticamente in presa diretta, fu poi distribuito due anni dopo, nel 1967).\nIl cineasta viene considerato una sorta di pioniere del cosiddetto \"Direct Cinema\" (o, alla francese, \"cin\u00e9ma v\u00e9rit\u00e9\").\nFra i suoi soggetti privilegiati figurano la musica pop e la politica, come nel caso di \"The War Room\" (del 1993), che racconta la campagna presidenziale USA di Bill Clinton e del suo vice Al Gore. Il film and\u00f2 in \"nomination\" come Oscar al miglior documentario ai Premi Oscar 1994 e fu premiato con il National Board of Review Award al miglior documentario.\nFiglio di Lucille Levick (nata Deemer) e di John Paul Pennebaker, fotografo, nei primi anni sessanta, Pennebaker fond\u00f2 insieme a Richard Leacock e Robert Drew la Drew Associates. Nel 1963 Leacock e Pennebaker lasciarono la societ\u00e0 per fondare una propria casa di produzione.\nSuccessivamente il regista e produttore ha lavorato spesso con la moglie Chris Hegedus con cui ha fondato la Pennebaker Hegedus Films, \"firm\" produttrice di diversi documentari di interesse ed influenza nel cinema di settore. Indicati convenzionalmente come \"Pennebaker documentaries\", questi film, girati con una semplice cinepresa a spalla, hanno la particolarit\u00e0 di essere girati in presa diretta per restituire un \"ritratto\" diretto, semplice ed immediato degli eventi che si vogliono narrare.\nL'innegabile senso del ritmo che contraddistingue le sue opere, gli ha consentito di rendere maggiormente fruibili sul piano visivo storiche opere musicali di artisti contemporanei a partire da David Bowie con \"Ziggy Stardust and the Spiders from Mars\" (del 1973) (storico concerto di Bowie per l'addio alle scene del personaggio di \"Ziggy Stardust\"), per proseguire con \"101\" (del 1989) dove la prestazione \"live\" dei Depeche Mode \u00e8 filmata con un dinamismo che la loro configurazione scenica non poteva garantire (stante la posizione di tre su quattro dei membri del gruppo posizionati dietro i loro sintetizzatori.\nParimenti, Pennebaker ha realizzato un documentario sulla figura di John DeLorean (nel 1981), su quella della rock-star Jimi Hendrix (\"Jimi Hendrix Live\", del 1989), un artista che ha spesso filmato sulla scena, ad esempio al Festival di Woodstock (\"Woodstock Diary\", del 1994) e al Monterey Pop Festival, il primo festival del rock (\"Monterey Pop\", girato nel 1968).\nVera e propria parte della storia del rock, la serie dei suoi film, alcuni dei quali destinati alla televisione, comprende anche: \"Sweet Toronto/Keep On Rockin\" (1969), con Little Richard, Chuck Berry, Bo Diddley, John Lennon, Y\u014dko Ono, Jerry Lee Lewis, \" The Story of Rock &amp; Roll\" (1991) e \"The Music Tells You\" (1992).\nPennebaker \u00e8 morto il 1\u00ba agosto 2019, all'et\u00e0 di 94 anni, nella sua casa di Long Island."}
{"id": "2525212", "revid": "149727", "url": "https://it.wikipedia.org/wiki?curid=2525212", "title": "Sankt Martin im Tennengebirge", "text": ""}
{"id": "2525216", "revid": "1522738", "url": "https://it.wikipedia.org/wiki?curid=2525216", "title": "A scuola di magie - U.B.O.S.", "text": "A scuola di magie \u2013 U.B.O.S. (\"U.B.O.S.\") \u00e8 una serie televisiva d'animazione canadese e tedesca, composta da 26 episodi. \nIn Italia fu trasmessa su Italia 1 dal 2002.\nTrama.\nLa serie narra le avventure di Verne, un ragazzino che scopre di essere un mago (per la precisione un tecnomago, in grado di unire magia e tecnologia) e viene perci\u00f2 iscritto ad una scuola di magia, dove conosce due ragazzi con cui fa amicizia: la streghetta Cassandra e il mezzo elfo Gus.\nUn giorno i tre amici ricevono un libro magico parlante di nome Enigma (nella versione originale veniva chiamato \"Ultimate Book of Spells\" o U.B.O.S.) che gli rivela che la loro missione \u00e8 quella di fermare Zarlak, un potente stregone esiliato nel centro della Terra dal bisnonno di Cassandra (che Verne scoprir\u00e0 essere proprio Enigma, prima di diventare libro). Cos\u00ec i tre ragazzi alterneranno alle lezioni scolastiche una serie di emozionanti avventure per impedire al malefico stregone di realizzare i suoi piani e di uscire dalla sua prigione.\nLa storia ha un finale aperto che sembra suggerire che Verne (disprezzato da alcuni compagni di scuola perch\u00e9 malgrado abbia poteri magici \u00e8 un \"Morty\" ossia una persona comune) sia discendente del famoso mago Merlino.\nPersonaggi.\nProtagonisti\nAltri personaggi\nAntagonisti"}
{"id": "2525228", "revid": "486946", "url": "https://it.wikipedia.org/wiki?curid=2525228", "title": "UBOS", "text": ""}
{"id": "2525230", "revid": "7", "url": "https://it.wikipedia.org/wiki?curid=2525230", "title": "D.A. Pennebaker", "text": ""}
{"id": "2525231", "revid": "7", "url": "https://it.wikipedia.org/wiki?curid=2525231", "title": "Donn Alan Pennebaker", "text": ""}
{"id": "2525233", "revid": "232134", "url": "https://it.wikipedia.org/wiki?curid=2525233", "title": "Kadar\u00e9 Ismail", "text": ""}
{"id": "2525238", "revid": "438678", "url": "https://it.wikipedia.org/wiki?curid=2525238", "title": "Scheibenschlagen", "text": "Il Scheibenschlagen, ovvero il \"lancio di dischi ardenti\" \u00e8 una tradizione (forse di antica origine pagana) ben radicata nella cultura tirolese, svizzera e bavarese, diffusa anche in altre parti dell'arco alpino (ad esempio in Carnia, col nome di \"T\u00eer des cidulis\" e nel canal del Ferro a Chiusaforte con il nome \"lancio dali scaletis\").\nSolitamente questa tradizione viene svolta la prima domenica di Quaresima, dove vengono lanciati dei dischi incendiati verso valle, con il significato di voler lanciare dentro la fortuna (maggiore sar\u00e0 la distanza raggiunta dal disco, maggiore sar\u00e0 anche la fortuna del lanciatore), ma anche per augurare prosperit\u00e0 e quindi un buon raccolto.\nI dischi sono di legno, con un diametro variabile tra i 6 e 15 centimetri, con un foro al centro. Dopo avergli dato fuoco e averli infilati in un ramo di 1-2 metri di nocciolo, i giovani del posto, dopo aver recitato alcune filastrocche, li lanciano dopo aver formato suggestive forme circolari, prima del distacco del disco arroventato."}
{"id": "2525240", "revid": "1226", "url": "https://it.wikipedia.org/wiki?curid=2525240", "title": "Statalista", "text": ""}
{"id": "2525242", "revid": "34971", "url": "https://it.wikipedia.org/wiki?curid=2525242", "title": "Crateri di Ariel", "text": "Segue una lista dei crateri d'impatto presenti sulla superficie di Ariel. La nomenclatura di Ariel \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Ariel portano i nomi di spiriti benevoli di varie culture del mondo."}
{"id": "2525245", "revid": "36426", "url": "https://it.wikipedia.org/wiki?curid=2525245", "title": "Annunciazione del corridoio Nord", "text": "L'Annunciazione del corridoio Nord \u00e8 un affresco di Beato Angelico nel convento di San Marco, situato al primo piano, proprio davanti alle scale. L'opera, che misura , \u00e8 di datazione incerta, che oscilla tra gli anni 1440 e il periodo dopo il ritorno dal soggiorno romano, dopo il 1450. Si tratta una delle opere pi\u00f9 famose del maestro ed uno dei migliori esiti in assoluto su questo soggetto.\nDescrizione e stile.\nL\"'Annunciazione\" \u00e8 ambientata in un portico che d\u00e0 su un cortile su un giardino chiuso da una palizzata (allusione all'\"hortus conclusus\" che simboleggia la verginit\u00e0 di Maria) oltre il quale si vede un boschetto con cipressi, similmente agli sfondi delle Annunciazioni su pala degli anni 1430 (\"Annunciazione del Prado, di Cortona\" e \"di San Giovanni Valdarno\"). L'architettura \u00e8 pi\u00f9 che mai impostata alla semplice eleganza rinascimentale, con il punto di fuga all'interno del portico stesso e con le colonne pi\u00f9 massicce del solito. L'ambientazione \u00e8 spoglia ed essenziale, come la stanzetta che si apre alle spalle della vergine. L'unica nota decorativa \u00e8 data dai capitelli, resi con un forte accento sulla luce, e sono sia ionici che corinzi: un richiamo agli ordini architettonici trattati da Leon Battista Alberti nelle sue opere, che alcuni hanno messo in relazione con opere del soggiorno romano come l'affresco di \"Santo Stefano che riceve il Diaconato\".\nUn elemento di innovazione \u00e8 la disposizione dei protagonisti lungo una diagonale, che partecipano cos\u00ec in maniera pi\u00f9 efficace allo spazio, mentre riprendono opere anteriori, come l'\"Annunciazione della cella 3\", l'umile gesto di Maria, in bilico tra accettazione e soggezione, e la sobriet\u00e0 dell'Angelo, che risponde al gesto di Maria con una posizione analoga delle braccia in segno di sottomissione. Le parole dell'Annunciazione sono dipinte in basso, vicino alla base della colonna centrale, pi\u00f9 o meno all'altezza degli occhi dello spettatore. Poco sotto, sullo spessore del gradino, si trova un'incitazione alla preghiera: (\"Quando passerai davanti alla figura della Vergine intatta, stai attento di non dimenticare di dire l'Ave Maria\").\nIl pittore vi us\u00f2 la costosa azzurrite e mise anche inserti in oro. Notevole \u00e8 la monumentalit\u00e0 delle figure, isolate nello schema prospettico del porticato, con un forte senso di silenziosa spiritualit\u00e0."}
{"id": "2525247", "revid": "36426", "url": "https://it.wikipedia.org/wiki?curid=2525247", "title": "Santo Stefano che riceve il Diaconato", "text": ""}
{"id": "2525250", "revid": "287204", "url": "https://it.wikipedia.org/wiki?curid=2525250", "title": "Hirschthal", "text": ""}
{"id": "2525253", "revid": "227211", "url": "https://it.wikipedia.org/wiki?curid=2525253", "title": "Intero p-adico", "text": ""}
{"id": "2525254", "revid": "227211", "url": "https://it.wikipedia.org/wiki?curid=2525254", "title": "Interi p-adici", "text": ""}
{"id": "2525263", "revid": "287204", "url": "https://it.wikipedia.org/wiki?curid=2525263", "title": "Madonna delle Ombre", "text": "La Madonna delle Ombre \u00e8 un affresco con aggiunte a tempera di Beato Angelico nel convento di San Marco, situato al primo piano, lungo il corridoio est, tra le celle 25 e 26. L'opera, che misura 195x273 cm, \u00e8 di datazione incerta, che oscilla tra gli anni 1440 e il periodo dopo il ritorno dal soggiorno romano, dopo il 1450. Si tratta di un'opera sperimentale, che deve il suo nome agli effetti di luce e ombra, studiati a partire dalla reale fonte di luce in fondo al corridoio.\nDescrizione e stile.\nLa \"Madonna delle Ombre\" \u00e8 una Sacra Conversazione, che vede la Madonna col bambino in trono, circondata da due gruppi simmetrici di santi, per un totale di otto, che sono disposti con scioltezza nello spazio e rimandano tra l'uno e l'altro con gesti e sguardi, come se stessero appunto conversando. La Madonna \u00e8 posta su un trono rialzato di un gradino e incorniciato da una nicchia dorata sulla parete. I santi che sono rappresentati sono strettamente legati ai Medici e all'ordine Domenicano, per cui \u00e8 ragionevole pensare a una commissione diretta da parte di Cosimo il Vecchio.\nDa sinistra si incontrano:\nL'aspetto pi\u00f9 importante dell'affresco \u00e8 lo studio sulla luce, che pervade l'intera rappresentazione rendendo con efficacia sia i colori, armoniosamente accordati, che le ombre, per definire i volumi, che gli effetti di lustro nelle dorature delle aureole e della nicchia. Ma l'elemento pi\u00f9 straordinario \u00e8 l'ombra che i capitelli delle paraste proiettano sul muro, che sono lunghe e sottili, in accordo con la fonte luminosa naturale del corridoio, che \u00e8 la finestra in fondo ad esso, sul lato sud. Negli occhi dei santi di destra inoltre si nota il riflesso della finestra negli occhi. Tali ricerche vennero inaugurate dall'Angelico ma non portate a compimento fino in fondo: non sono presenti infatti le ombre dei santi, che avrebbero dovuto produrre un effetto di taglio simile, e qualche incertezza si riscontra anche nella collocazione al suolo delle figure, come nei piedi di san Marco, probabilmente a causa dell'utilizzo di allievi, ben documentato in quel periodo.\nPer ottenere questi originali effetti di luce l'Angelico fece un ampio ricorso alla tempera, che permetteva di restituire maggiormente gli effetti del variare della luce. In questo senso si pu\u00f2 ipotizzare un avvicinarsi del pittore alla sensibilit\u00e0 luministica fiamminga, anche se per l'Angelico la luce era essenzialmente il mezzo per ottenere immagini nitide e chiare, in accordo con la destinazione monastica del ciclo affrescato."}
{"id": "2525266", "revid": "1718925", "url": "https://it.wikipedia.org/wiki?curid=2525266", "title": "Isola d'Ischia", "text": "Ischia \u00e8 un'isola dell'Italia che appartiene all'arcipelago delle isole Flegree, della citt\u00e0 metropolitana di Napoli.\nPosta all'estremit\u00e0 settentrionale del golfo di Napoli e a poca distanza dalle isole di Procida e Vivara, nel mar Tirreno, \u00e8 la maggiore delle Flegree ed un'importante meta del turismo internazionale. Con i suoi abitanti \u00e8 la terza pi\u00f9 popolosa isola italiana, dopo Sicilia e Sardegna.\nOrigine del nome.\nI Greci chiamarono la loro colonia sull'isola Pithekoussai (\u03a0\u03b9\u03b8\u03b7\u03ba\u03bf\u1fe6\u03c3\u03c3\u03b1\u03b9), da cui deriv\u00f2 la denominazione latina Pithecusa. La denominazione ha etimologia incerta. Secondo Ovidio (Metamorfosi 14.92) e lo storico alessandrino Senagora, il nome deriverebbe da \"pithekos\", scimmia, e alluderebbe al mito dei Cercopi, abitanti delle isole flegree trasformati da Zeus in cercopitechi. Pi\u00f9 verosimile l'interpretazione di Plinio il Vecchio (Nat. Hist. 111, 6.82), che fa invece derivare il nome da \"pythos\", anfora, teoria suffragata da ritrovamenti archeologici che testimoniano la produzione greco-italica di ceramiche (e in particolare di anfore da vino) nell'isola e nel golfo di Napoli. \u00c8 stato anche proposto che il nome descriva una caratteristica dell'isola, ricca di pinete. \u201cPitueois\u201d (ricco di pini), \u201cpituis\u201d (pigna), \u201cpissa, pitta\u201d (resina) appaiono termini descrittivi dai quali potrebbe derivare Pithekoussai, che significherebbe dunque \u201cisola della resina\u201d, una importante sostanza usata, tra l'altro, per rendere impermeabili i vasi vinari. \nLa denominazione Aenaria, pure utilizzata dai Latini, \u00e8 legata alle officine metallurgiche (da \"aenus\", metallo) localizzate sulla costa orientale, sotto il castello.\nLe prime testimonianze del toponimo attuale dell'isola risalgono all'anno 812, in una lettera di Papa Leone III nella quale informa l'imperatore Carlo Magno di devastazioni occorse nell'area, chiamando l'isola Iscla maior \u00abIngressi sunt ipsi nefandissimi Mauri [...] in insulam, quae dicitur Iscla maiore, non longe a Neapolitana urbe\u00bb. Alcuni studiosi ricollegano il termine alla parola fenicia, e quindi semitica \"i-schra\", \"isola nera\". Va infatti segnalato che la frequentazione fenicia dell'isola \u00e8 archeologicamente documentata in epoca molto antica e, come riportato dal Moscati, nella diffusione in Campania ed Etruria meridionale, fin dall' secolo a.C., di oggetti di produzione o ispirazione egiziana, \u00abhanno certo parte i mercanti fenici installati a Ischia e poi frequentatori delle coste tirreniche\u00bb. D'altra parte il moderno \u201cIsola d'Ischia\u201d potrebbe derivare dal latino \u201cinsula visca\u201d, in cui l'aggettivo greco \u201c(v)ixos\u201d (appiccicoso) avrebbe -come di consueto- perso della \u201cv\u201d iniziale. A favore di questa teoria potrebbe giocare il fatto che nella medesima area, ai piedi del Vesuvio coperto di pini, il nome popolare di Ercolano era \u201cRes\u00ecna\u201d, forse reminiscenza di un antico mercato di questo prodotto, similmente al toponimo \u201cPizzo\u201d in Calabria, da dove proveniva la resina migliore, la \u201cpece brettia\u201d ottenuta dai pini della vicina Sila. Massimo Pittau riteneva che l'etimo derivasse da un pi\u00f9 ampio substrato tirrenico di origine preromana.\nGeografia.\nDalla forma approssimativa di un trapezio, l'isola dista all'incirca 18 miglia marine da Napoli, \u00e8 larga 10\u00a0km da est a ovest e 7 da nord a sud, ha una linea costiera di 43\u00a0km e una superficie di circa 46,3\u00a0km\u00b2. Il rilievo pi\u00f9 elevato \u00e8 rappresentato dal monte Epomeo, alto 788 metri e situato nel centro dell'isola. Quest'ultimo \u00e8 un horst, vulcano tettonico, ossia un blocco di crosta terrestre che si \u00e8 sollevato rispetto a quella circostante a causa della spinta magmatica (horst \u00e8 un termine tedesco che vuol dire \"scoglio\"). Erroneamente si pensa al monte Epomeo come a un vulcano, sebbene non abbia alcuna caratteristica vulcanica. Il vulcanismo insulare, infatti, \u00e8 particolarmente diffuso in corrispondenza delle fratture che bordano l'horst, ossia il monte Epomeo.\nStrabone riporta quanto dice Timeo, storico greco del IV secolo a.C., a proposito di un maremoto verificatosi a Ischia poco prima del suo tempo. In seguito all'attivit\u00e0 vulcanica dell'Epomeo \u201c\u2026 il mare era retrocesso per tre stadi; in seguito (\u2026) si era rivolto ancora indietro e il suo riflusso aveva sommerso l'isola (\u2026) quelli che abitavano sul continente fuggirono dalla costa verso l'interno della Campania\u201d (Geografia V, 4, 9). Cuma, non distante da quella costa, in greco significa \u201conda\u201d. L'attivit\u00e0 vulcanica a Ischia \u00e8 stata generalmente caratterizzata da eruzioni non molto consistenti e a grande distanza di tempo. Dopo le eruzioni in epoca greca e romana, l'ultima \u00e8 avvenuta nel 1302 nel settore orientale dell'isola con una breve colata (nota come Arso) giunta fino al mare.\nDiverse parti del suo litorale sono comprese nell'area marina protetta Regno di Nettuno.\nGeologia.\nDal punto di vista geologico, l'isola di Ischia ha carattere vulcanico, formatasi in seguito a eruzioni diverse succedutesi nel giro di circa 150.000 anni.Le parti pi\u00f9 antiche dell'isola si riconoscono nei bordi delle coste meridionali (Punta Imperatore, Capo Negro, Punta Chiarito, Promontorio di Sant'Angelo, Punta della Signora, Capo Grosso, Punta San Pancrazio, Punta della Cannuccia, Monte di Vezzi, Scarrupata di Barano) databili fra i 147.000 e i 100.000 anni fa (A.F.). Unica eccezione a settentrione l'abbiamo in Monte Vico che rientra nelle stesse formazioni ed epoche.\nSi \u00e8 avuta quindi nella parte centrale dell'isola la formazione del monte Epomeo, monte caratterizzato dai tufi verdi, risalente a circa 130.000 anni fa.Seguono quindi verso Sud-Ovest le formazioni di Citara (33000 anni fa), Scarrupo di Panza (tra 29.000 e 24.000 anni fa), Faro di Punta Imperatore (19.000 anni fa) e Campotese.Successivamente l'attivit\u00e0 vulcanica si \u00e8 spostata a Nord-Ovest, con i giganteschi effluvi di Zaro e Marecoco risalenti a 6.000 anni fa, che, a ridosso di Lacco Ameno, delimitano la Valle di San Montano.Intorno ai 5.000 anni fa, sul lato opposto, a Sud-Est, si \u00e8 formato il Piano Liguori.\nStrabone (Geografia V, 4, 9) riferisce che Timeo di Tauromenio, uno storico nato a Taormina nel IV secolo a.C., racconta di uno tsunami: in seguito a violenti sismi e attivit\u00e0 eruttive dell'Epomeo, il mare retrocesse di tre stadi per poi ritornare travolgendo il litorale. Il fenomeno, accompagnato da un grande fragore, spinse gli abitanti della costa a ritirarsi nell'interno.\nIn epoca contemporanea l'isola \u00e8 stata colpita da terremoti nel 1883 e nel 2017.\nClima.\nSul territorio dell'isola d'Ischia sono situate le stazioni meteorologiche di Barano d'Ischia, Casamicciola, Forio d'Ischia.\nLa particolare formazione a cono dell'isola d'Ischia con il Monte Epomeo al centro e la posizione geografica dell'isola nel Mar Tirreno centrale favoriscono un clima mite anche nei periodi invernali con frequenti cambi climatici, a volte anche nella stessa giornata.\nI venti predominanti variano in base alla stagione: in inverno sono il libeccio, il ponente-libeccio e lo scirocco. I venti predominanti in estate e primavera sono la tramontana e il grecale.Come i venti anche l'umidit\u00e0 varia in base alla stagione: in inverno, in presenza di libeccio e scirocco e quindi con piogge frequenti l'umidit\u00e0 media \u00e8 del 63%, tuttavia nelle giornate con venti dei quadranti settentrionali l'umidit\u00e0 si riduce sensibilmente come anche in primavera.\nStoria.\nAntichit\u00e0.\nL'isola d'Ischia era abitata fin dal Neolitico, come dimostrano i vari reperti ritrovati ad esempio sulle alture di punta Imperatore, nella frazione di Panza nel comune di Forio, nella zona sud-ovest dell'isola.\nIl ritrovamento fortuito di muri a secco, avvenuto nel 1989 a seguito di uno smottamento, in localit\u00e0 punta Chiarito, avvenuto sempre nella frazione di Panza, ha dato l'avvio tra il 1993 e il 1995 ai lavori di scavo che hanno permesso il ritrovamento di una fattoria greca tenuta da agricoltori benestanti, come dimostra la buona fattura dei vasi che sono stati rinvenuti e ha permesso di anticipare lo sbarco dei primi coloni greci di circa venti anni rispetto all'originaria ipotesi, cio\u00e8 intorno al 790, 780 a.C. Inizialmente, si riteneva, infatti, che lo sbarco fosse avvenuto proprio a Monte Vico, nel comune di Lacco Ameno, dove i coloni euboici arrivati da Eretria e Chalkis nell'VIII secolo a.C., avrebbero stabilito un emporio per il commercio con gli Etruschi della terraferma.\nGrazie agli scavi del 1993, si ritiene che i primi coloni si stabilirono a S-O dell'isola, sulle alture di punta Chiarito, a Panza, frazione del comune di Forio. La baia di Sorgeto, che si trova ai piedi di punta Chiarito, offre un riparo ideale per le navi, soprattutto dai venti di scirocco, un requisito importante per i Greci, nella scelta di un approdo. Tale requisito, infatti, non \u00e8 presente nella zona di monte Vico e costituiva per gli studiosi una non facilmente spiegabile anomalia.\nA vent'anni circa dall'originario sbarco, colonizzata buona parte dell'isola, viene fondata la colonia di Pithecusa, il cui centro principale sar\u00e0, per\u00f2, sulle alture di monte Vico, nella zona nord dell'isola, prospiciente il continente, in modo da avere un pi\u00f9 rapido scambio con la terraferma. Con il suo porto la colonia fece fortuna grazie al commercio del ferro con il resto dell'Italia; nel periodo di massimo splendore contava circa 10.000 abitanti.\nNel 1953, nella necropoli di San Montano a Lacco Ameno, l'archeologo tedesco Giorgio Buchner ritrov\u00f2 la coppa di Nestore, risalente al 725 a.C. circa. Costituisce il pi\u00f9 antico esempio pervenutoci di poesia scritta in lingua greca.\nNel 474 a.C. l'isola \u00e8 occupata dal tiranno siracusano Gerone I, nel quadro delle sue campagne espansionistiche.\nEpoca romana.\nDal IV secolo a.C., dopo le guerre sannitiche, l'isola pass\u00f2 con Napoli sotto il dominio romano, e divenne centro di attivit\u00e0 commerciali e manifatturiere. Oltre al sito di origine greca di \"Pithecusae\" (localit\u00e0 Mazzola sopra Lacco Ameno), \u00e8 stato infatti individuato in localit\u00e0 Carta Romana, nello specchio d'acqua antistante l'isolotto del Castello Aragonese, un insediamento industriale comprendente una fonderia di piombo e stagno (da cui il nome di \"Aenaria\") e una fabbrica di vasellame, i cui reperti pi\u00f9 significativi, lingotti di piombo iscritti (di provenienza spagnola), stagno e taluni oggetti ceramici, sono esposti nella sala VIII del Museo archeologico di Pithecusae a Lacco Ameno. Il sito, a 5-7 metri sotto il livello del mare, sprofond\u00f2 per bradisismo verso il 130-150.\nNell'immaginario latino l'isola era associata anche alla figura di Enea, che qui avrebbe fatto scalo.\nVirgilio la identific\u00f2 con \"Arime\", isola citata nell'Iliade (II, 783).\nQui trov\u00f2 rifugio Gaio Mario inseguito da Silla. Per punire i napoletani di ci\u00f2, Silla sottrasse l'isola al loro dominio assoggettandola direttamente al Senato di Roma. Qualche decennio dopo, tuttavia, Augusto la restitu\u00ec alla citt\u00e0 di Napoli, tenendo per s\u00e9 la prediletta Capri.\nSaccheggi e scorribande.\nCon la decadenza dell'impero, Ischia fu soggetta a saccheggi barbarici da parte di Visigoti (410 circa) e Vandali (dopo il 430). Nel 476, con la caduta dell'Impero d'Occidente, Ischia entr\u00f2 nel dominio di Odoacre, mentre nel 493 entr\u00f2 a far parte, con l'intera penisola, del regno ostrogoto di Teodorico il Grande. Intorno al 536 fu conquistata dagli eserciti bizantini capitanati da Belisario. In seguito alla riorganizzazione dell'Italia bizantina, conseguente all'invasione longobarda (568), Ischia entr\u00f2 a far parte del ducato bizantino di Napoli, dipendente dall'Esarcato d'Italia.\nTra il IX e il X secolo l'isola \u00e8 esposta alle scorrerie del saraceni: di quella di agosto dell'812 si ha memoria in una lettera del papa Leone III a Carlo Magno; un'altra \u00e8 ricordata nell'847, quando alcune navi islamiche, rifugiatesi a Ischia per una tempesta, sono distrutte dai sorrentini che avevano in precedenza subito attacchi di musulmani, e un'altra ancora nel 991.\nI saraceni non erano interessati a conquiste permanenti: le loro scorrerie erano infatti finalizzate al saccheggio e alla cattura di schiavi e non all'occupazione. Cos\u00ec gli ischitani svilupparono varie tecniche di resistenza, il cui fulcro era il castello, fortificato gi\u00e0 da Gerone I nel V secolo a.C.: all'avvistamento delle imbarcazioni saracene gli abitanti dei casali di campagna venivano avvisati dal suono della \"tofa\", usata a mo' di corno, che si diffondeva da un casale all'altro, e si mettevano in salvo come potevano - rifugiandosi nel castello, se abbastanza vicini, o in grotte scavate nel tufo, o disperdendosi per le campagne.\nIl basso medioevo.\nFino al 1130 Ischia segue le sorti di Napoli sotto i duchi, finch\u00e9 nel 1135, Ruggero il Normanno saccheggia l'isola, nuovamente invasa da Tancredi, il cui figlio Guglielmo III fu vinto da Enrico VI di Svevia.\nNel 1194 genovesi e pisani invadono l'isola e, occupata la fortezza di Gerone, consegnano l'isola ad Enrico VI.\nSucceduta con Federico II al governo degli Altavilla, la dinastia Hohenstaufen prende il governo dell'isola nel 1214.\nPrima che Carlo, conte d'Angi\u00f2, fosse incoronato re di Napoli, Ischia, tenuta dai conti di Ventimiglia dopo la caduta di Manfredi, \u00e8 invasa dalla galee pisane con lo scopo di provocare una sommossa contro Carlo d'Angi\u00f2 a favore di Corradino. Non riuscendo nell'intento, i pisani si abbandonano a massacri e ruberie.\nRe Carlo I, vittorioso dopo la battaglia di Tagliacozzo (1268), ordina un'inchiesta e convoca rappresentanti dei vari casali dell'Isola che confermano la loro fedelt\u00e0 al nuovo re.\nNel testo della deposizione compaiono:\u00ab11 uomini de casale Moropani (poi diventato Buonopane), 7 de casale de Vico (Lacco Ameno), 11 de casale Furio (Forio), 5 de Villanova (Panza), 22 de guarno (guarnigione nel castello), 3 de Sancto Sosso (sul continente)\u00bb.\nCon Carlo I ha inizio l'opera di fortificazione del futuro Castello Aragonese e la sua dinastia procede al riordino delle vecchie strutture del governo dell'isola.\nNel 1282, per\u00f2, accesa la scintilla in Sicilia da Giovanni da Procida, gli isolani cacciano gli Angioini e acclamano re Pietro III d'Aragona, marito di Costanza di Hohenstaufen, l'unica figlia di Manfredi, sfuggita a Carlo d'Angi\u00f2 che per punire l'isola, la invade nuovamente. Alla morte di Carlo I d'Angi\u00f2, l'isola passa nelle mani del nipote Carlo Martello d'Angi\u00f2, in attesa del legittimo erede Carlo II d'Angi\u00f2 detto \"lo Zoppo\".\nIl 22 giugno 1287, Ischia passa sotto il governo di Carlo II d'Angi\u00f2, che grava di un pesante dazio il vino uscente dall'isola. Gli isolani indignatisi sotto la guida di Piero Salvacossa hanno la meglio sulle galee angioine inviate a sedare gli animi. Ma nel 1299 Carlo II invia 400 sgherri sull'isola allo scopo di riconquistarla facendo sgozzare il Salvacossa.\nNel gennaio del 1301 una terribile eruzione squassa l'isola che abbandonata da molti isolani si ripopola solo nel 1305.\nNel 1309 succede a Carlo II, Roberto d'Angi\u00f2 \"detto il Saggio\" e alla morte di questi Giovanna I d'Angi\u00f2. La lotta per il trono si accende tra Luigi d'Angi\u00f2 e Carlo III di Durazzo. Il primo occupa Ischia nel 1385 riconquistata l'anno seguente dal figlio di Carlo III, Ladislao I. Alla sua morte, gli succede Giovanna II senza prole. I baroni allora chiamano il figlio di Luigi II d'Angi\u00f2, Luigi III, ma Giovanna II gli oppone Alfonso V d'Aragona.\nIl dominio aragonese.\nAlfonso V di Aragona approda a Ischia nel 1423, su invito di Michele Cossa, cittadino d'Ischia e IV signore di Procida e occupato il Castello Aragonese, lo ristruttura e vi si stabilisce in attesa di poter conquistare anche Napoli.\nNel 1441, partendo da Ischia, assedia Napoli dove pu\u00f2 trionfalmente entrare il 26 febbraio del 1443.\nPer ricompensare gli isolani dell'appoggio fornito, il sovrano concede ampi favori all'isola. Innamorato dell'isola, ne affida il governo alla sua favorita Lucrezia d'Alagno al cui fianco scorrazza per i boschi di \"Campotese\" a Panza e di \"Piano Liguori\" a Ischia trasformati in sue riserve di caccia. Lucrezia d'Alagno affida a sua volta il governo dell'isola, al cognato Giovanni Toriglia o Torella.\nMorto nel 1458 e lasciato sul trono il figlio Ferdinando I, i baroni napoletani e lo stesso Toriglia alzano bandiera angioina. Lucrezia \u00e8 costretta all'esilio, mentre si attende l'arrivo di Giovanni d'Angi\u00f2, figlio di Renato d'Angi\u00f2.\nIl figlio di Alfonso V di Aragona, re Ferrante o Ferdinando, desideroso di difendere i privilegi degli aragonesi, ordina ad Alessandro Sforza di occupare l'isola e di cacciare il Toriglia.\nFerrante vince contro Giovanni d'Angi\u00f2 a Troia, in Puglia e lo sconfitto fa rotta verso ovest, poter poi riparare a Ischia. L'isola, nel frattempo, era stata parzialmente rioccupata dal Toriglia, grazie all'aiuto dei Cavalieri di Rodi. Ferrante tuttavia non si perde d'animo e insieme ad Alessandro Sforza, con due galee fa rotta verso Ischia. Qui ha ragione sui ribelli ed entra trionfalmente nel Castello Aragonese. Nel 1494, muore Ferrante. Il figlio Alfonso II si prepara a fermare Carlo VIII che di l\u00ec a poco incombe sull'Italia.\nAbdica perci\u00f2 a favore del figlio Ferdinando (o Ferdinando II).\nCarlo VIII scende trionfante lungo la Penisola e Ferrandino, caduta Napoli in mano francese si rifugia a Ischia, portando con s\u00e9 la vecchia regina Isabella, la figlia Giovanna \"(divenuta poi sua moglie)\", Innico d'Avalos, Giovanni Pontano e Jacopo Sannazaro. Vi resta un mese, facendo rotta poi verso Messina dove lo attende il fratello. Affida il governo dell'isola a Innico d'Avalos, marchese del Vasto, che rifiuta di arrendersi a Carlo VIII. Questi affida a Ludovico Sforza, il compito di assaltare l'isola.\nLa famiglia d'Avalos: Innico e Costanza.\nInutilmente il 6 giugno 1496, Ludovico Sforza prova ad assalire la roccaforte isolana. Innico II d'Avalos eroicamente mette in fuga l'assaltatore. Ludovico Ariosto, celebra l'eroismo di Innico d'Avalos nel suo \"Orlando furioso\": \nFerrante II torna dalla Sicilia, premia Innico II d'Avalos e la citt\u00e0 di Ischia, ma il 7 ottobre 1496, muore, lasciando il regno allo zio Federico, che non ha la forza di fermare la lotta tra Francia e Spagna per il trono di Napoli.\nAffida perci\u00f2 il governo del regno al generale d'Aubigny e si trasferisce con la famiglia a Ischia. Giuntovi, affida a titolo feudale l'isola a Innico II d'Avalos, con tutte le riserve, i boschi e il padiglione di caccia che possiede nei tenimenti di Panza.\nFa incidere a lettere d'oro sul frontespizio della cattedrale del Castello Aragonese l'iscrizione latina:\n\"Quorum eximia servitia in omni tempore nostra fortuna elucescunt.\"\nCatturato e tradotto in Francia, Federico, che \u00e8 trattato da amico da Luigi XII scrive a Innico II d'Avalos di cedere Ischia a Luigi XII. Innico II d'Avalos rifiuta e con sua sorella Costanza d'Avalos di prepara a respingere l'attacco francese. Muore in battaglia nel 1503 e Costanza d'Avalos, nuova castellana d'Ischia, oppone una fiera resistenza ai francesi per ben 3 anni.\nVinti i francesi, il regno passa nelle mani di Ferdinando il Cattolico, che grato per la fedelt\u00e0 dimostratagli, affida il governo dell'isola a Costanza d'Avalos che si circonda di poeti e cavalieri, trasformando il Castello Aragonese, nel cenacolo dei letterati e degli artisti del tempo.\nFerdinando il Cattolico le rende visita nel 1507.\nIl regno di Napoli passa nelle mani di Giovanna di Trast\u00e1mara, madre di Carlo V.\nCostanza d'Avalos richiama a Ischia, suo nipote Fernando Francesco d'Avalos, figlio di Alfonso II d'Avalos, che qui sposa, il 27 dicembre 1509, Vittoria Colonna, marchesa di Pescara.\n\u00c8 a Ischia che Vittoria Colonna apprende che il marito \u00e8 morto nella battaglia di Pavia nel 1525. Ischia \u00e8 perci\u00f2 ora sotto il controllo del cugino, Alfonso d'Avalos, marchese del Vasto. Nel gennaio del 1538 Alfonso d'Avalos \u00e8 nominato governatore della Lombardia e lascia per sempre l'isola.\nIl pirata Barbarossa.\nNel 1535 Carlo V era sbarcato a Napoli per celebrare il trionfo di Alfonso d'Avalos che sotto le mura di Tunisi aveva sconfitto centocinquantamila turchi comandati dal feroce Barbarossa. Questi per vendicarsi dell'affronto subito un decennio prima, il 22 giugno 1544, giunto nella baia della \"Scannella\" devasta il casale di Panza e da qui Forio e altri casali dell'isola. Circa duemila furono gli isolani uccisi o deportati come schiavi.\nUn cronista dell'epoca annota:\" \"Anno Domini 1544 a d\u00ec 25 de junio in Sessa ce fo nova che la armata del Turcho de Barbarossa Capitanio de dicta armata havea abrusciata Proceta et un Casale de Ischia, quale haveano fatto presuni certi cristiani in su l'armata...\".\"\nMonumenti e luoghi d'interesse.\nLe Terme dell'isola.\nLe acque termali dell'Isola d'Ischia sono ben conosciute e utilizzate fin dall'antichit\u00e0. La sua natura vulcanica rende Ischia uno dei maggiori centri termali d'Europa. Le acque termali ischitane sono alcaline. Gi\u00e0 i primi coloni Euboici (VIII secolo a.C.), come dimostrano i numerosi reperti archeologici rinvenuti nel sito di Pithecusa e conservati presso il Museo Archeologico di Villa Arbusto a Lacco Ameno, apprezzavano e usavano le acque delle sorgenti termali dell'Isola. I Greci infatti utilizzavano le acque termali per ritemprare lo spirito e il corpo e come rimedio per la guarigione dei postumi di ferite di guerra (in epoca pre-antibiotica) attribuendo alle acque e ai vapori che sgorgavano dalla terra poteri soprannaturali; non a caso presso ogni localit\u00e0 termale sorgevano templi dedicati a divinit\u00e0 come quello di Apollo a Delfi. Strabone, storico e geografo greco, cita nella sua monumentale opera geografica l'Isola d'Ischia e le virt\u00f9 delle sue sorgenti termali (Geograph. Lib. V). Se i Greci furono i primi popoli a conoscere i poteri delle acque termali, i Romani le esaltarono come strumento di cura e relax attraverso la realizzazione di Thermae pubbliche e utilizzarono sicuramente e proficuamente le numerose sorgenti dell'Isola (come dimostrano le tavolette votive rinvenute presso la Sorgente di Nitrodi a Barano d'Ischia, dove sorgeva un tempietto dedicato ad Apollo e alle Ninfe Nitrodie, custodi delle acque) anche senza fastosi insediamenti; nell'Isola infatti non sono state rinvenute, come invece a Roma e in altri centri termali dell'antichit\u00e0, imponenti vestigia di edifici termali probabilmente per le eruzioni vulcaniche e i terremoti che frequentemente ne hanno violentemente scosso le balze. Il declino della potenza di Roma coincise con l'abbandono dell'uso deibagni anche a Ischia: non ci sono infatti tracce dell'uso delle acque nel Medioevo.\nDi terme e termalismo si riprende attivamente a parlare nel Rinascimento e un impulso decisivo alla moderna medicina termale venne dato da Giulio Iasolino, un medico calabrese, docente presso l'Universit\u00e0 di Napoli, che verso la fine del Cinquecento, affascinato dal clima e dai fenomeni di vulcanismo secondario (fumarole e acque termali), intuendo le potenzialit\u00e0 terapeutiche del mezzo termale, effettu\u00f2 un meticoloso censimento delle sorgenti dell'Isola (per la prima volta appare la ricchezza idrogeologica del territorio isolano), ne individu\u00f2 la composizione delle acque e comp\u00ec dettagliate osservazione circa gli effetti delle stesse su numerose patologie che affliggevano i suoi contemporanei (nel descrivere la Sorgente del Castiglione, una delle pi\u00f9 famose dell'epoca, Iasolino esprime tutto il suo entusiasmo per le acque termali: \"Noi ogni d\u00ec vediamo operazioni e virt\u00f9 di quest'acqua cos\u00ec meravigliose e stupende che veramente bisogna credere essere data dal cielo per la salute degli uomini\"). Con la pubblicazione del trattato \"De' Rimedi Naturali che sono nell'Isola di Pithecusa; hoggi detta Ischia\" Iasolino liber\u00f2 le acque termali di Ischia da quell'alone magico che fino ad allora ne aveva condizionato l'utilizzo. Dopo le esperienze di Iasolino, agli inizi del Seicento, considerando che molte guarigioni si ottenevano con l'uso dei bagni termali e che le cure a Ischia, abbastanza costose, potevano permettersele solo nobili e ricchi borghesi, un gruppo di nobili filantropi napoletani fece edificare nel comune di Casamicciola il \"Pio Monte della Misericordia\", \"stabilimento termale (per l'epoca) pi\u00f9 grande d'Europa\", per permettere anche a chi non aveva adeguate possibilit\u00e0 economiche di godere delle qualit\u00e0 terapeutiche delle locali acque termali. Dal Seicento alla met\u00e0 del Novecento vennero costruiti in prossimit\u00e0 delle pi\u00f9 rinomate sorgenti termali numerosi stabilimenti e strutture ricettive che fecero dell'Isola d'Ischia una rinomata stazione internazionale di cura e soggiorno dove vennero a curare le malattie del corpo, e non solo, personaggi celebri come Giuseppe Garibaldi, dopo la battaglia di Aspromonte, Camillo Benso conte di Cavour, Arturo Toscanini. Nel 1932 Linda Helene Penzel trasforma la casa di famiglia del marito Alberto Mattera nel primo albergo di Sant'Angelo d'Ischia, l'Hotel Miramare, diventando cos\u00ec pioniera del turismo locale e dagli anni sessanta, grazie ad Angelo Rizzoli, l'Isola d'Ischia e le sue acque termali si aprono ai grandi flussi turistici, con una specifica attivit\u00e0 di ricerca scientifica sul termalismo.\nGeografia antropica.\nSuddivisioni amministrative.\nAmministrativamente Ischia \u00e8 divisa in sei comuni:\nNegli ultimi anni, tuttavia, \u00e8 nato il progetto del \"Comune unico\" che prevede l'istituzione di un solo comune in luogo delle sei amministrazioni attuali. Questo progetto ha portato alla fondazione, l'11 novembre 2001, dell'Associazione per il Comune Unico.\nL'operato dell'Associazione per il Comune Unico \u00e8 culminato nell'approvazione per un referendum che si \u00e8 tenuto il 5 e 6 giugno 2011. \u00c8 stato richiesto direttamente ai cittadini se desiderassero il \"Comune Unico\". Non ha superato il quorum.\nVilla La Colombaia.\nSotto l'omonima villa, dal 2003 riposano le ceneri di:\nEconomia.\nTurismo.\nLe isole dell'Arcipelago Campano sono meta di migliaia di turisti all'anno: in particolare, d'estate la popolazione presente arriva a 300\u00a0000 persone, pari a circa cinque volte la popolazione residente. Specificatamente, l'Isola di Ischia, insieme a quella di Capri, sono molto gettonate da turisti non solo italiani, ma anche da stranieri provenienti da ogni parte del globo. L'isola \u00e8 famosa per il suo mare cristallino e le numerosissime terme. Il clima mite quasi tutto l'anno la rende una meta ambita e gettonata in qualsiasi stagione. Le tantissime strutture ricettive soddisfano ogni tipo di esigenza e, specialmente d'estate, non \u00e8 difficile imbattersi in VIP intenti a passeggiare per le strade affollate dello shopping in corso Vittoria Colonna a Ischia Porto, per il tranquillo promontorio di Sant'Angelo o per le eleganti boutique che circondano piazza S. Restituta di Lacco Ameno.\nAgricoltura e pesca.\nL'agricoltura \u00e8 stata per anni la principale fonte d'economia isolana, anche se la maggior parte dei terreni non viene coltivata per il grande sviluppo del turismo, che ha reso l'agricoltura un settore meno redditizio rispetto al passato. Forio, \u00e8 sempre stato il principale distretto agrario, il suo suolo molto fertile, permette diverse colture come la vite, che offre rinomati vini, olivi e agrumi, oltre che cereali, castagni, ortaggi e frutta.\nTradizionalmente la pesca e la marineria sono sempre state attivit\u00e0 di minor rilievo, sebbene l'isola sia, specie sul versante costiero settentrionale, ricca di approdi e spiagge.\nIl versante settentrionale, le cui coste basse scendono dolcemente sotto il livello del mare con un'ampia piattaforma costiera, fino ai 300 m., si apre su un tratto di mare favorevole alla pesca mentre le coste orientali, prive di approdi, e soprattutto quelle meridionali, subito al largo delle quali il mare raggiunge notevoli profondit\u00e0 (pi\u00f9 di 600 m), sono meno favorite.\nQueste caratteristiche hanno fatto in modo che Ischia Ponte divenisse nei secoli il centro del peschereccio, in cui risiede la met\u00e0 dei pescatori, mentre il resto \u00e8 sparso negli altri centri.\nIl periodo pi\u00f9 favorevole e adatto alla pesca \u00e8 quello che va da maggio a ottobre, tuttavia molti pescatori abbandonano da giugno ad agosto le acque della Campania, andando momentaneamente verso il pescoso medio e alto Tirreno.\nAlcune limitazioni nella pesca si sono avute con l'istituzione, mediante la legge 394/91 dell'area marina protetta Regno di Nettuno, che interessa i fondali marini circostanti le isole di Procida, Vivara e Ischia.\nLa viticoltura.\nLa viticoltura a Ischia ha origini millenarie. Sulla coppa di Nestore, ritrovata a Monte Vico (Lacco Ameno), \u00e8 incisa una frase che inneggia al buon vino locale e testimonia che gli Antichi Eubei, che avevano colonizzato l'isola, avevano introdotto la coltivazione della vite e quindi la produzione del \"nettare degli Dei\". La tecnica di coltivazione, in particolare modo, richiama alla tradizione greca e differisce da quella etrusca usata nel centro Italia e nelle zone interne della Campania. La viticoltura \u00e8 stata alla base dell'economia isolana per lunghi periodi storici, condizionandone la vita e i costumi degli stessi abitanti. Le colture sull'isola si estendono dalle coste fin sugli irti pendii montani dove cellai e terrazzamenti, costruiti con rinforzi di muri a secco di pietra di tufo verde, consentono la coltivazione della vite. Un antico vitigno autoctono dell'isola \u00e8 il San Lunardo, coltivato in particolare nell'area di Panza. Dal 1500 il vino bianco sfuso veniva esportato via mare verso la terraferma ai principali mercati italiani e stranieri fino in Dalmazia, veniva posto in \"carrati\" trasportati dalle vinaccere (barche a vela). Dal 1955 il cambiamento dell'economia isolana \u00e8 stato radicale. Lo sviluppo rapido del turismo, che \u00e8 diventato la principale risorsa economica dell'isola, ha indebolito e in parte cancellato il passato culturale di questa tradizione.\nAssociazioni, Volontariato e Sport.\nL'attivit\u00e0 di volontariato a Ischia \u00e8 molto varia. Comitati e associazioni lavorano per promuovere turisticamente il territorio e fornire servizi e iniziative per i residenti. Numerose associazioni sportive svolgono l'attivit\u00e0 su tutta l'isola. L'isola ha un suo fiduciario C.O.N.I. e per la sua peculiarit\u00e0 \u00e8 sede del Comitato Tecnico Territoriale della F.I.B.(Federazione Italiana Bocce) unica sede di Comitati periferici di FSN sull'isola. Degna di menzione \u00e8 la Societ\u00e0 Sportiva Ischia Isolaverde, societ\u00e0 calcistica fondata nel 1922 e promossa nel 2014 in Lega pro.\nTrasporti.\nCollegamenti marittimi.\nPer arrivare a Ischia bisogna imbarcarsi ai porti di Napoli o Pozzuoli. Diverse le alternative: i traghetti, adibiti anche al trasporto dei veicoli, partono dai porti di Napoli (Calata Porta di Massa) o Pozzuoli. Gli aliscafi, invece, partono da Napoli (Molo Beverello) e da Mergellina soltanto durante il periodo estivo. I collegamenti marittimi tra Ischia e il continente avvengono tra i tre porti dell'isola: Ischia, Casamicciola e Forio (quest'ultimo solo aliscafi) e i porti di Napoli (Beverello per gli aliscafi; Calata Porta di Massa per i traghetti); Napoli-Mergellina (solo aliscafi - durante il periodo estivo) e Pozzuoli (solo traghetti). Mediamente il tratto di mare da coprire \u00e8 di 14 miglia con la punta massima di 18 miglia per la tratta Ischia-Napoli; il tempo medio di navigazione \u00e8 di 90 minuti con nave traghetto e di 70 minuti con aliscafo o nave veloce. Per disciplinare il traffico dei veicoli durante i mesi estivi \u00e8 in vigore una specifica ordinanza del Prefetto che vieta lo sbarco sull'isola di moto e autoveicoli ai residenti in Campania. Per aggiornamenti sugli orari di traghetti e aliscafi \u00e8 consultabile il sito: https://www.traghetti-ischia.info.\nIl porto.\nIl porto d'Ischia \u00e8 uno dei pi\u00f9 protetti, grazie alla sua insenatura di lago vulcanico, e opera principalmente come porto turistico. Le compagnie marittime che vi operano sono Caremar e Medmar per i traghetti; Caremar e Alilauro per gli aliscafi. Gli aliscafi ormeggiano lungo il pontile numero 2 e la banchina Rendentore (il pontile numero 1 \u00e8 stato interdetto).\nI traghetti ormeggiano presso il molo commerciale, la banchina Olimpica (la banchina Scivolo funziona solo come sosta notturna). Inoltre \u00e8 attiva una banchina sulla Riva Destra per l'attracco imbarcazioni da diporto e yacht.\nProblematiche ambientali.\nIl territorio dell'isola \u00e8 stato caratterizzato negli ultimi decenni (anche a causa del forte sviluppo turistico) da una forte pressione antropica che ha portato a problematiche di abusivismo edilizio.\nAlcune inchieste hanno portato alla luce situazioni estreme, come ad esempio quella nel comune di Forio, in cui a fronte di 17.000 abitazioni sono state presentate 19.000 richieste di condono edilizio. Il cedimento di una palazzina priva di permesso di costruire, con la morte di quattro persone, ha riportato di grande attualit\u00e0 questa annosa questione. La questione dell'abusivismo \u00e8 stata nuovamente portata all'opinione pubblica a causa del terremoto avvenuto il 21 agosto 2017 con ingenti danni nel comune di Casamicciola, crolli ritenuti per\u00f2 dai sindaci dell'isola non conseguenti all'abuso edilizio ma alla fatiscenza delle strutture stesse.\nGemellaggi.\nIschia si \u00e8 gemellata nel 2006 con la citt\u00e0 di San Pedro, Los Angeles, California (USA) e nel 2010 con la citt\u00e0 di Mar del Plata, in Argentina.\nBibliografia.\n\"Ischia l' Isola dimenticata\"\nImagaenaria 2001.\n\"Storia dell'Isola d'Ischia\", Napoli, 1867"}
{"id": "2525271", "revid": "152625", "url": "https://it.wikipedia.org/wiki?curid=2525271", "title": "Zelig - Facciamo cabaret", "text": ""}
{"id": "2525281", "revid": "149727", "url": "https://it.wikipedia.org/wiki?curid=2525281", "title": "Teplitz-Sch\u00f6nau", "text": ""}
{"id": "2525282", "revid": "149727", "url": "https://it.wikipedia.org/wiki?curid=2525282", "title": "Teplice-\u0160anov", "text": ""}
{"id": "2525283", "revid": "1310927", "url": "https://it.wikipedia.org/wiki?curid=2525283", "title": "Keisuke Honda", "text": "Nel 2011, con la Nazionale nipponica, si \u00e8 laureato campione d'Asia.\nBiografia.\nSuo fratello maggiore Hiroyuki, prima di diventare procuratore di Keisuke, \u00e8 stato un calciatore, mentre il pro zio Daisaburo era un canoista che ha rappresentato il Giappone ai Giochi olimpici di Tokyo nel 1964. Il figlio di Daisaburo, Tamon, ha partecipato tre volte ai Giochi olimpici nella lotta libera (1984, 1988 e 1992) e poi \u00e8 diventato un wrestler professionista. L'8 agosto 2015 tramite la societ\u00e0 di famiglia \"Honda Estilo\", acquista per 3 milioni di euro il club austriaco SV Horn divenendone presidente.\nKeisuke nel luglio del 2008 ha sposato una maestra d'asilo, di nome Misako, con la quale ha avuto un figlio nel 2012.\nCaratteristiche tecniche.\nHonda \u00e8 un giocatore duttile in grado di ricoprire pi\u00f9 ruoli offensivi. Mancino naturale e forte fisicamente, pur non essendo dotato di grande velocit\u00e0, sa sfruttare gli spazi e inserirsi palla al piede ed \u00e8 in possesso di un tiro forte e preciso anche dalla distanza. \u00c8 inoltre abile nel possesso palla e nei passaggi ai compagni oltre che temibile nelle punizioni, in particolare quelle calciate ad effetto.\nSecondo Alberto Zaccheroni, suo allenatore in Nazionale, Honda \u00abha personalit\u00e0 [...] ed \u00e8 un giapponese atipico, perch\u00e9 [...] ha forza fisica e regge il contrasto meglio degli altri\u00bb.\nCarriera.\nGiocatore.\nClub.\nEsordi e Nagoya Grampus Eight.\nNato a Settsu, Prefettura di Osaka, Honda ha iniziato a giocare a calcio con il club locale del Settsu FC per poi entrare a far parte della squadra dei Gamba Osaka junior, club che non lo ha mai promosso in prima squadra. \u00c8 quindi entrato alla Seiry\u014d High School e ha cominciato a giocare per il club della scuola, con cui ha raggiunto la semifinale del campionato nazionale delle scuole superiori per la prima volta.\nIn seguito \u00e8 riuscito a trovare spazio nei Nagoya Grampus Eight contemporaneamente all'impiego di giocatore per il suo liceo: ha infatti giocato una partita di Coppa dell'Imperatore con il Nagoya ancora studente. Dopo il diploma, nel 2005, \u00e8 diventato stabilmente giocatore del Nagoya Grampus Eight con cui ha esordito in J. League Division 1 realizzando un assist e terminando la prima stagione con 31 presenze e 2 gol all'attivo in campionato. La stagione seguente ha invece realizzato 6 gol in campionato (massimo personale nel campionato giapponese) e atri 2 in Coppa J. League, mentre nel 2007 ha totalizzato 30 presenze e 3 gol in J. League. In totale con la squadra giapponese Honda ha giocato 105 partite mettendo a segno 13 gol.\nVVV-Venlo.\nIl 16 gennaio 2008 ha firmato un accordo di due anni e mezzo con il VVV-Venlo, club olandese della Eredivisie.\nNei primi sei mesi nei Paesi Bassi ha giocato 14 gare in campionato pi\u00f9 altre 3 nei play-off promozione/retrocessione che hanno visto l'ADO Den Haag battere la squadra di Venlo e decretarne la retrocessione in Eerste Divisie.\nSuccessivamente Honda ha dato un contributo fondamentale per il ritorno nella massima serie, con 16 gol in 36 presenze, tanto da venire nominato miglior giocatore della Eerste Divisie.\nTra i tifosi del VVV-Venlo, con cui in totale ha disputato 74 partite segnando 26 gol, si \u00e8 guadagnato il soprannome di \"Imperatore Keisuke\" (in olandese \"Keizer Keisuke\").\nCSKA Mosca.\nNel gennaio 2010 Honda ha firmato un contratto di quattro anni con la squadra russa del CSKA Mosca, che lo ha pagato 6 milioni di euro. Ha fatto il suo debutto per il CSKA Mosca in UEFA Champions League contro il Siviglia. Nella gara di ritorno a Siviglia ha segnato su calcio di punizione il gol della vittoria la propria squadra, dopo aver contribuito anche al gol di Tom\u00e1\u0161 Necid. Questo 2-1 (3-2 complessivo) ha assicurato la vittoria che ha portato la squadra ai quarti di finale, poi persi contro l'Inter. Ha concluso la prima stagione a Mosca con all'attivo 40 presenze e 6 gol.\nL'anno seguente con la squadra della capitale russa ha vinto la Coppa di Russia, trofeo che ha conquistato anche nel 2012-2013 (3 presenze e un gol) unitamente al campionato nazionale (23 partite e 7 reti). Nel luglio 2013 ha vinto la Supercoppa di Russia (dopo averla persa nel 2010 e nel 2011) segnando una doppietta nel 3-0 contro lo Zenit.\nNei quattro anni trascorsi al CSKA Mosca ha giocato 127 gare nelle quali ha segnato 28 gol e realizzato 29 assist.\nMilan.\nRimasto svincolato dal CSKA Mosca alla fine del 2013, ha trovato un accordo di tre anni e mezzo, fino al 30 giugno 2017, con la societ\u00e0 italiana del Milan, valido a partire dal 3 gennaio 2014. Sceglie di indossare la maglia numero 10. Ha esordito con la maglia rossonera il 12 gennaio 2014, subentrando a Robinho in occasione della partita persa per 4-3 contro il Sassuolo, nella quale ha anche colpito un palo. Ha segnato il suo primo gol con la maglia rossonera il 15 gennaio seguente, nella partita di Coppa Italia contro lo Spezia vinta dal Milan per 3-1, mentre ha realizzato la sua prima rete in Serie A il 7 aprile 2014 in occasione dell'incontro in trasferta contro il Genoa, vinto per 2-1.\nIl 31 agosto 2014 ha segnato il suo primo gol nella stagione 2014-2015, nel corso del debutto in campionato contro la Lazio a San Siro (3-1). Il 19 ottobre 2014 ha siglato la sua prima doppietta con la maglia rossonera nell'1-3 con cui il Milan ha sconfitto l'Hellas Verona al Bentegodi, rendendosi protagonista di un ottimo inizio di torneo, con 6 reti in 7 partite. Nella stagione 2014-2015, in totale, ha collezionato 6 gol in 30 presenze.\nHa realizzato il primo gol stagionale del Milan anche nell'annata seguente, segnando il primo dei due gol che hanno consentito alla squadra rossonera di vincere, il 17 agosto 2015 a San Siro contro il , il terzo turno preliminare di Coppa Italia. Dopo una prima parte di stagione in cui ha faticato a entrare nei meccanismi del gioco voluto dal nuovo allenatore Sini\u0161a Mihajlovi\u0107, finendo spesso in panchina, ha conquistato stabilmente il posto da titolare venendo schierato nella posizione, per lui inedita, di ala destra. Il 14 febbraio 2016 \u00e8 tornato a segnare in Serie A dopo quasi un anno e mezzo, nella vittoria per 2-1 contro il Genoa a San Siro.\nNella stagione successiva, con l'avvento in panchina di Vincenzo Montella, Honda ha trovato sempre meno spazio nell'undici titolare rossonero, finendo ai margini della rosa. Il 21 maggio 2017, entrato nel secondo tempo dopo mesi di assenza dal campo da gioco, ha segnato un gol su punizione contro il nella partita vinta per 3-0 dai rossoneri e che ha garantito aritmeticamente la qualificazione del Milan all'Europa League.\nPachuca e Melbourne Victory.\nIl 14 luglio 2017, dopo essersi svincolato dai rossoneri, firma per i messicani del Pachuca.\nIl 6 agosto 2018 passa agli australiani del Melbourne Victory. Dopo 20 presenze e 7 gol dal 30 giugno 2019 \u00e8 svincolato e dopo due settimane torna ad allenarsi con il VVV-Venlo.\nVitesse e Botafogo.\nIl 6 novembre 2019 firma un contratto fino a giugno 2020 col Vitesse dopo essersi allenato gi\u00e0 qualche giorno con la squadra olandese. Debutta da titolare il 24 novembre nella sconfitta per 2-1 con lo Sparta Rotterdam. Il 23 dicembre, dopo sole 4 partite giocate, annuncia l'addio al club di Arnhem visti i diversi problemi societari e il 31 gennaio 2020 si lega al . Debutta con il club brasiliano il 15 marzo in occasione dell'1-1 contro il Bangu, segnando su rigore il gol del provvisorio 1-0 della sua squadra; con questo \u00e8 diventato il primo giapponese a giocare nel campionato brasiliano.\nNeftchi Baku.\nIl 15 marzo 2021 firma un contratto fino al termine della stagione con la squadra azera Neft\u00e7i Baku.\nNazionale.\nGiovanili ed esordio in Nazionale maggiore.\nHa fatto parte della rosa della nazionale Under-20 giapponese durante il Mondiale Under-20 2005 e nel 2007 della nazionale Under-23, che ha guadagnato la qualificazione ai Giochi della XXIX Olimpiade. Il 16 maggio 2007, durante un incontro valevole come qualificazione per il torneo olimpico contro , ha segnato un gol su punizione definito \"alla Holly &amp; Benji\", dando un vistosissimo effetto alla palla. Durante il torneo olimpico, invece, ha giocato tutte le tre partite della nazionale olimpica.\nHa debuttato in nazionale maggiore il 22 giugno 2008 in una gara di qualificazione mondiale contro il . Ha segnato il suo primo gol per il Giappone in una gara amichevole contro il Cile, il 27 maggio 2009, allo Stadio Nagai di Osaka.\nMondiale 2010.\nHa fatto parte della selezione nipponica a Sudafrica 2010, dove \u00e8 stato impiegato come centravanti (nello specifico come \"falso nove\"). Ha segnato nella prima partita contro il contribuendo alla vittoria finale per 1-0, la prima della Nazionale giapponese in Coppa del Mondo in terra straniera. In seguito, nella partita disputata il 24 giugno 2010 contro la , si \u00e8 reso protagonista nella partita vinta dal Giappone per 3-1, segnando un gol su punizione da oltre 30 metri e fornendo un assist portando cos\u00ec la squadra agli ottavi di finale, dove poi \u00e8 stata eliminata ai rigori dal . Honda ha segnato l'ultimo dei quattro rigori calciati dai giapponesi.\nCoppa d'Asia 2011.\nNel gennaio 2011 \u00e8 stato inserito nella rosa partecipante alla Coppa d'Asia sotto la guida dell'italiano Alberto Zaccheroni. Nella prima partita contro la ha realizzato un rigore contribuendo alla vittoria del Giappone per 2-1. Nella semifinale contro la , invece, si \u00e8 guadagnato un rigore che gli \u00e8 stato poi parato dal portiere avversario Jung Sung-ryong. Ciononostante, nei rigori finali della partita (terminata 2-2) \u00e8 riuscito a segnare, venendo eletto anche \"migliore in campo\". A fine competizione, vinta dal Giappone per la quarta volta, \u00e8 stato eletto miglior giocatore del torneo.\nConfederations Cup 2013 e Mondiale 2014.\nHonda ha saltato la maggior parte delle partite del terzo turno di qualificazione ai Mondiali 2014 per un infortunio. Durante il quarto turno di qualificazione, il 3 giugno 2012, nella prima partita del Giappone nel Gruppo B contro l', ha segnato con un tiro al volo dopo 12 minuti di gioco; la partita \u00e8 finita 3-0 per i nipponici. Ha continuato a segnare anche contro la l'8 giugno 2012, realizzando una tripletta e contribuendo alla vittoria per 6-0 del Giappone. Inoltre ha svolto un ruolo cruciale durante il pareggio per 1-1 con l' il 12 giugno 2012, fornendo un assist per il gol di Y\u016bz\u014d Kurihara.\nHa saltato alcune partite amichevoli e una partita di qualificazione per un altro infortunio occorso con il CSKA Mosca. \u00c8 stato quindi richiamato per la partita decisiva contro l'Australia, il 4 giugno 2013, in cui ha segnato il rigore decisivo dell'1-1 durante i minuti di recupero, regalando la qualificazione ai Mondiali in Brasile alla nazionale giapponese.\nAvendo vinto la Coppa d'Asia, il Giappone ha guadagnato il diritto di partecipare alla Confederations Cup 2013 in Brasile, dove Honda ha fatto parte della rosa scelta da Zaccheroni. Dopo aver perso la prima partita (0-3) contro la nazionale brasiliana padrona di casa, ha incontrato l', realizzando il rigore del momentaneo 2-0 del Giappone; la partita terminer\u00e0 4-3 per gli \"azzurri\", estromettendo la nazionale nipponica dal torneo.\nHa iniziato la fase finale del Mondiale 2014 in Brasile disputando da titolare la prima partita della fase a gironi contro la Costa d'Avorio, nella quale ha segnato il gol del momentaneo vantaggio del Giappone; la gara \u00e8 poi stata vinta per 2-1 dalla squadra africana. Grazie a questa rete, la terza in una Coppa del Mondo, Honda \u00e8 diventato anche il miglior marcatore giapponese in un Mondiale. \u00c8 sceso in campo, sempre come titolare, anche nella seconda partita, pareggiata per 0-0 contro la Grecia, nella quale \u00e8 stato eletto migliore in campo, e nella terza ed ultima gara persa per 4-1 contro la Colombia, in cui il giapponese ha servito l'assist al suo compagno di squadra Shinji Okazaki.\nMondiale 2018 e ritiro.\nEntrato a far parte della rosa dei ventitr\u00e9 convocati scelti dal CT Nishino per i Campionati del mondo in Russia del 2018, grazie alla rete segnata il 24 giugno al Senegal Honda \u00e8 diventato il primo calciatore giapponese ad aver segnato un gol in tre edizioni dei Mondiali consecutive. \u00c8 diventato inoltre il migliore marcatore asiatico nella storia della competizione, avendo siglato 4 reti in 9 presenze complessive, tra il 2010 e il 2018. Al termine della competizione, lascia la nazionale nipponica, con cui ha racimolato 98 presenze e 37 gol.\nAllenatore.\nIl 12 agosto 2018 firma un contratto biennale part-time con la Cambogia. Il suo debutto avviene il 10 settembre 2018, nella partita persa contro la Malesia per 3-1.\nStatistiche.\nPresenze e reti nei club.\n\"Statistiche aggiornate al 19 marzo 2021.\""}
{"id": "2525284", "revid": "599013", "url": "https://it.wikipedia.org/wiki?curid=2525284", "title": "\u0160anov", "text": ""}
{"id": "2525291", "revid": "381021", "url": "https://it.wikipedia.org/wiki?curid=2525291", "title": "Per sempre - Fino alla morte", "text": ""}
{"id": "2525293", "revid": "1782831", "url": "https://it.wikipedia.org/wiki?curid=2525293", "title": "Cassie (personaggio)", "text": "Cassie \u00e8 un personaggio dalla serie di libri per ragazzi \"Animorphs\", scritta da K. A. Applegate. Il suo cognome non \u00e8 mai menzionato.\nBiografia.\nCassie \u00e8 una giovane afroamericana che vive in una fattoria in campagna, vicino al bosco. I suoi genitori sono entrambi veterinari e la fattoria funge da Clinica Veterinaria per la Fauna Selvatica, luogo di lavoro di suo padre, mentre la madre \u00e8 veterinaria in uno zoo. Prima dell'inizio della guerra anche lei avrebbe voluto diventare un veterinario.\nCassie \u00e8 un'ambientalista convinta e si distingue dal resto degli Animorph per il suo grande amore per la natura e per gli animali; \u00e8 forse questo suo profondo legame con gli animali che le conferisce un particolare talento nella metamorfosi. Cassie \u00e8 quello che gli Andaliti chiamano \"estreen\", una persona che del potere della metamorfosi riesce a farne un'arte. Non solo le sue metamorfosi sono molto pi\u00f9 veloci di quelle degli altri Animorph (Ax compreso), ma riesce, per quanto possibile, a renderle meno sgradevoli alla vista, e talvolta perfino affascinanti, essendo ella in grado di controllare perfino l'ordine con cui le parti del corpo mutano. Nel volume \"La Profezia\" riesce a trasformarsi in un ibrido tra un essere umano e una balena con due ingigantite ali da falco pescatore.\nCassie ha un temperamento molto pacifico, controllato e altruista, e se si crea un qualche dissidio tra gli Animorph cerca sempre di mettere pace tra i suoi amici. Ha anche una grande capacit\u00e0 di comprendere i sentimenti e le emozioni degli altri e se un altro Animorph ha un qualche genere di problema lei si offre sempre di aiutarlo, come nel libro \"La Proposta\" nel quale cerca di aiutare Marco, in crisi a causa la sua terribile situazione familiare.\nCome gli altri Animorph soffre enormemente per il suo coinvolgimento diretto nella guerra contro gli Yeerk ed \u00e8 quella che meno tollera l'essere costretta a combattere e uccidere, al punto da abbandonare per un breve periodo gli Animorph nel volume \"La Partenza\".\nI suoi dubbi morali riguardo alla guerra la portano spesso a scontrarsi con il resto dei suoi amici, che non sempre comprendono il suo punto di vista. Anche il suo rapporto con gli animali viene influenzato dalla sua vita da Animorph: pur continuando ad amarli si accorge, man mano che sperimenta nuove forme animali, quanta violenza impregna il loro mondo, acquisendo cos\u00ec una visione della natura sempre pi\u00f9 disillusa.\nNel volume \"Le Reclute\" la sua incapacit\u00e0 di agire in modo moralmente discutibile la porter\u00e0 a lasciare che il controller Tom, fratello di Jake, fugga con il dispositivo Escafil, in modo da impedire a Jake di uccidere il suo stesso fratello, cosa che lo avrebbe probabilmente portato alla follia. Quest'azione, per\u00f2, fornir\u00e0 gli Yeerk del potere della metamorfosi e Jake sar\u00e0 ben poco riconoscente a Cassie per avergli risparmiato il doloroso compito.\nDopo la guerra Cassie diventa una sorta di attivista che lavora nella colonia degli Hork-Bajir liberi con l'amico e fidanzato Ronnie Chambers; ella \u00e8, all'et\u00e0 di 19 anni, incaricata dal Governo di offrire consulenza agli Hork-Bajir e agli altri alieni residenti sulla Terra. Cassie \u00e8 l'unico Animorph che alla fine dell'ultimo libro non andr\u00e0 a salvare Ax. Jake infatti la dissuade dal partire, dicendole che la Terra ha bisogno di lei pi\u00f9 che di qualunque altro Animorph. Dato che non viene rivelato l'esito della missione, alla fine della serie, Cassie potrebbe essere l'unico Animorph a rimanere in vita.\nMetamorfosi di Cassie.\nIn ordine di acquisizione:"}
{"id": "2525295", "revid": "122928787", "url": "https://it.wikipedia.org/wiki?curid=2525295", "title": "Gruppo Sportivo Falck", "text": "Il Gruppo Sportivo Falck \u00e8 nato a Sesto San Giovanni nel 1945 dalle ceneri del vecchio Gruppo Sportivo Acciaierie e Ferriere Lombarde Falck sorto nel 1921.\nStoria.\nSi trattava del Dopolavoro delle Acciaierie e Ferriere Lombarde Falck, gruppo aziendale nato a Sesto San Giovanni nel 1906.\nLa squadra viene per\u00f2 iscritta con denominazione Gruppo Sportivo Acciaierie e Ferriere Lombarde Falck alla FIGC soltanto all'inizio della stagione 1927-1928 partendo direttamente dalla Terza Divisione (evitando l'iscrizione alla Quarta Divisione ancora in vita, ma in fase di chiusura in Lombardia) avendo a disposizione da subito un terreno di gioco di dimensioni ottimali (90x50) per la disputa anche dei campionati di categoria superiore.\nLa sezione calcio in breve tempo, attraverso promozioni e ripescaggi, nel 1932 conquista la Prima Divisione, attuale Serie C.\nGi\u00e0 nel secondo campionato arriva alle finali per la promozione il Serie B, cos\u00ec come nel campionato seguente, quando vince il proprio girone superando nello spareggio di Brescia il e nel girone finale viene preceduto solo dal .\nL'ultimo campionato di alto livello \u00e8 stato quello del 1938-39, quando arriva terzo dopo aver a lungo comandato la classifica.\nIl 4\u00ba posto ottenuto nel 1942-43 permette dopo la guerra all'U.S. Pro Sesto, nata dalla fusione tra Giovani Calciatori Sestesi e il Dopolavoro Aziendale Falck, di iscriversi al campionato di Serie B-C Alta Italia 1945-46.\nRifondata nel 1945 con la nuova denominazione Gruppo Sportivo Falck, l'attivit\u00e0 della \"Sezione Calcio\" prosegue fino al 1951-52, prima in Serie C, poi in Promozione e quindi in Prima Divisione Lombarda.\nIn seguito il Gruppo Sportivo si dedic\u00f2 ad attivit\u00e0 sportive meno onerose, soprattutto al ciclismo."}
{"id": "2525298", "revid": "124123", "url": "https://it.wikipedia.org/wiki?curid=2525298", "title": "Jaime Riera Rehren", "text": " \nNato e vissuto a Santiago del Cile fino al 1973, lo studioso dovette lasciare il paese d'origine in seguito al colpo di stato quando le forze armate cilene rovesciarono Salvador Allende e una junta, guidata da Augusto Pinochet, prese il potere.\nCostretto a rifugiarsi in Europa, dove visse e lavor\u00f2 per diversi anni, si stabil\u00ec nel 1975 in Italia dove ottenne una cattedra di insegnamento presso Facolt\u00e0 di Lingue e Letterature Straniere dell'Universit\u00e0 degli Studi di Torino, dove ancora insegna. \u00c8 vissuto anche a Barcellona (Spagna) e Amsterdam (Paesi Bassi)."}
{"id": "2525301", "revid": "767487", "url": "https://it.wikipedia.org/wiki?curid=2525301", "title": "Sebasti\u00e1n Blanco", "text": "Caratteristiche tecniche.\nPu\u00f2 occupare le posizioni di esterno destro o sinistro, ma anche giocare in un centrocampo a tre.\nCarriera.\nClub.\nBlanco debutta in prima squadra nel marzo del 2006 giocando 5 minuti contro il San Lorenzo. L'anno dopo colleziona 5 partite e segna il primo gol tra i professionisti sul campo del Racing Club de Avellaneda.\nIl 10 gennaio 2011 viene ufficializzato il suo passaggio al Metalist, squadra ucraina per cui firma un contratto quinquennale.\nNazionale.\nIl 20 maggio 2009 debutta in nazionale in un'amichevole contro la Nazionale di calcio di Panama segnando un gol grazie un assist fornito da Esteban Cambiasso."}
{"id": "2525313", "revid": "122880521", "url": "https://it.wikipedia.org/wiki?curid=2525313", "title": "Il principe azzurro", "text": "Il principe azzurro \u00e8 stato un programma televisivo italiano andato in onda il venerd\u00ec in prima serata su Canale 5 dal 3 marzo al 30 giugno 1989, per diciotto puntate, con la conduzione di Raffaella Carr\u00e0.\nIl programma.\nIl programma, secondo show della Carr\u00e0 in onda sulle reti Fininvest dopo il \"Raffaella Carr\u00e0 Show\", era costruito attorno a una gara tra uomini di et\u00e0 compresa tra i 25 ed i 45 anni che si sfidavano per eleggere il principe azzurro degli anni novanta.\nIn onda dallo studio 1 del Centro Palatino di Roma, in ogni puntata si sfidavano sei diversi uomini; nella prima parte, dopo un test psicologico eseguito dalla stessa Carr\u00e0 sotto la supervisione della psicologa Carla Viale von Goetz, avveniva una scrematura dalla quale venivano eletti tre sfidanti, che si sarebbero dati battaglia nella seconda parte della puntata in prove di abilit\u00e0, venendo votati dal pubblico delle donne in studio e da quello delle telespettatrici da casa.\nTra una sfida e l'altra, la Carr\u00e0 si esibiva nei suoi celebri stacchetti e con famose canzoni, con le coreografie del compagno e regista Sergio Japino, circondata da una scenografia particolarmente ricca. Fininvest invest\u00ec molto su questo show, tanto che ogni singola puntata veniva a costare circa 750 milioni di lire.\nIl vincitore finale del programma si aggiudica come premio una Ferrari. La prima ed unica edizione \u00e8 stata aggiudicata dal giovane sassofonista romano di origini irpine Gianni Scaperrotta, classe 1969, diplomato al Santa Cecilia ed attualmente dirigente di una societ\u00e0 del settore interinale. Al programma presero parte tra gli altri come candidati al principe azzurro, un giovane Silvio Oddi e Dario Cassini.\nLa sigla del programma, cantata dalla stessa Carr\u00e0, si intitolava \"Voglio tutto, soprattutto te\", ed era accompagnata da un video animato, realizzato da Pierluigi De Mas.\nIl programma \u00e8 stato riproposto in seguito in replica sul canale satellitare Happy Channel e nel 2021 su Mediaset Extra in omaggio alla Carr\u00e0."}
{"id": "2525317", "revid": "453768", "url": "https://it.wikipedia.org/wiki?curid=2525317", "title": "Yacht Club Costa Smeralda", "text": "Lo Yacht Club Costa Smeralda \u00e8 una associazione sportiva senza fini di lucro, con sede a Porto Cervo, in Sardegna.\nStoria.\nLo yacht club venne fondato il 12 maggio 1967 dall' Im\u0101m ismailita Karim Aga Khan IV e da Andr\u00e8 Ardoin, Giuseppe Kerry Mentasti e Luigi Vietti.\nAttuale Presidente \u00e8 Karim Aga Khan IV.\nLa sede del Club \u00e8 in via della Marina a Porto Cervo.\nIl guidone del Club venne adottato nel 1975. Si tratta di una losanga rossa con i lati concavi, bordo bianco e fondo azzurro.\nLo Yacht Club Costa Smeralda \u00e8 legato allo Yacht Club de Monaco e al New York Yacht Club attraverso accordi di piena reciprocit\u00e0.\nEventi sportivi.\nLo Yacht Club Costa Smeralda ha organizzato diversi eventi e regate a livello internazionale.\nAmerica's Cup.\nIl Club gareggi\u00f2 per la America's Cup nel 1983 con \"Azzurra\" a Newport, Rhode Island.\nIl \"team Azzurra\" raggiunse le semifinali della Louis Vuitton Cup, classificandosi terzo. Una nuova Azzurra fu poi presentata alla sfida per la America's Cup nel 1987, e fu scelta dal Royal Perth Yacht Club come Challenger of Record.\nIl record di velocit\u00e0 nell'attraversata dell'Atlantico.\nNel 1992 il Destriero, con il guidone dello Yacht Club Costa Smeralda, ha battuto il record di velocit\u00e0 media attraversando senza rifornimento l'Oceano Atlantico, da New York all'Inghilterra, in 58 ore, 34 minuti e 50 secondi, alla velocit\u00e0 media di 53,09 nodi."}
{"id": "2525321", "revid": "26630", "url": "https://it.wikipedia.org/wiki?curid=2525321", "title": "Los Angeles Art Association", "text": "La Los Angeles Art Association \u00e8 una associazione artistica senza scopo di lucro fondata a Los Angeles nel 1925.\nLa missione dell'associazione \u00e8 di promuovere gli artisti membri per mezzo di numerose mostre e di laboratori organizzati nel corso dell'anno. Queste manifestazioni hanno luogo nella Gallery 825 (sulla Cienega Boulevard), nel cuore del quartiere artistico di Los Angeles.\nOgni anno vengono organizzate due sessioni di ammissione, in gennaio ed in agosto. Gli artisti selezionati hanno la possibilit\u00e0 di esporre le proprie opere in mostre collettive ed individuali, presentandole ad un pubblico esperto, legato alla scena artistica della California, e possono inoltre partecipare a laboratori di formazione e incontrare altri artisti.\nUn'asta pubblica \u00e8 organizzata ogni anno dall'associazione con la partecipazione della casa d'aste Christie's."}
{"id": "2525322", "revid": "57342", "url": "https://it.wikipedia.org/wiki?curid=2525322", "title": "Belli freschi (programma televisivo)", "text": "Belli freschi \u00e8 stato un programma televisivo italiano andato in onda nell'estate 1993 in prima serata su Canale 5.\nIl programma.\nIl programma, condotto da Paolo Bonolis con la partecipazione di Laura Freddi in qualit\u00e0 di showgirl, \u00e8 andato in onda durante la prima serata del mercoled\u00ec di Canale 5 dal 7 luglio 1993 all'8 settembre 1993 per dieci puntate. Ospite fisso Christian De Sica che si esibiva in sketch con lo stesso Bonolis ed in numeri di grande variet\u00e0, tra cui l'esecuzione della celebre Theme from New York, New York nella prima puntata. Eredit\u00e0 del variet\u00e0 estivo di Canale 5 dell'anno prima \"Bulli e pupe\" il conduttore, Paolo Bonolis, reduce dalla conduzione della seconda edizione di \"Non \u00e8 la RAI\", che in questo programma ha al suo fianco una giovane Laura Freddi, futura velina e sua fidanzata in quell'anno, anch'ella proveniente da \"Non \u00e8 la RAI\".\nLo spettacolo si articolava in una gara di esibizioni spettacolari tra sei fantasisti, illusionisti, giocolieri e maghi, che il pubblico era chiamato a osservare per poi decretare a fine puntata la migliore esibizione. Durante l'ultima puntata hanno gareggiato le nove esibizioni vincitrici delle precedenti puntate per eleggere la migliore. Spesso era solito intervenire il comico Maurizio Battista. Oltre a decretare il vincitore al termine di ogni puntata il pubblico in studio era protagonista con il gioco del limbo.\nI numeri erano intervallati dagli sketch comici di Enzo Braschi e Sergio Vastano, presenti come cast fisso della trasmissione, che proponevano a fine puntata, prima della decretazione del vincitore, personaggi umoristici quali Tot\u00f2 e Macjello, parodia di un duo musicale presente nella trasmissione di Rai 2 \"I fatti vostri\", facendo una parodia di Maurizio Costanzo nel suo Maurizio Costanzo Show e infine nel corso della puntata delle scenette astratte, in uno spazio intitolato \"Belli al fresco\". Del cast fisso faceva anche parte il trio comico dei Trettr\u00e9. La trasmissione, oltre il cast fisso, non prevedeva la presenza di ospiti se non in rari casi come nella settima puntata quando \u00e8 intervenuto Nino Frassica.\nI dati di ascolto della trasmissione non furono altissimi, toccando un picco 4.600.000 spettatori. Nonostante lo stesso Bonolis avesse annunciato che il programma sarebbe tornato l'anno successivo con una nuova edizione, tale non venne realizzata."}
{"id": "2525323", "revid": "161374", "url": "https://it.wikipedia.org/wiki?curid=2525323", "title": "Liga Adelante", "text": ""}
{"id": "2525324", "revid": "1086846", "url": "https://it.wikipedia.org/wiki?curid=2525324", "title": "Segunda Divisi\u00f3n 2009-2010 (Spagna)", "text": "L'edizione 2009-2010 della \"Segunda Divisi\u00f3n spagnola\" A (detta anche Liga Adelante) \u00e8 iniziata nell'agosto 2009 e si \u00e8 conclusa nel giugno 2010."}
{"id": "2525325", "revid": "228587", "url": "https://it.wikipedia.org/wiki?curid=2525325", "title": "Violation", "text": "Violation \u00e8 il secondo album degli Starz, pubblicato nel 1977 per l'etichetta discografica Capitol Records."}
{"id": "2525326", "revid": "1869172", "url": "https://it.wikipedia.org/wiki?curid=2525326", "title": "Attention Shoppers!", "text": "Attention Shoppers! \u00e8 il terzo album degli Starz, pubblicato nel 1978 per l'etichetta discografica Capitol Records."}
{"id": "2525327", "revid": "2066040", "url": "https://it.wikipedia.org/wiki?curid=2525327", "title": "FA Cup 2009-2010", "text": "La FA Cup 2009-2010 \u00e8 stata la centoventinovesima edizione della competizione calcistica pi\u00f9 antica del mondo. Iniziata il 15 agosto 2009, si \u00e8 conclusa il 15 maggio 2010 con la vittoria del Chelsea per 1-0 nella finale unica di Wembley contro il Portsmouth.\nTerzo turno.\nGiocato il 2 e il 3 gennaio.\nQuarto turno.\nGiocato tra il 23 e il 24 gennaio.\nQuinto turno.\nSi sono giocati tra il 13 febbraio e il 14 febbraio, i replay il 24 febbraio.\nSesto turno.\nSi sono giocati tra il 6 ed il 7 marzo, l'unico replay \u00e8 stato giocato il 24 marzo.\nSemifinali.\nEntrambe le semifinali si sono giocate nel medesimo stadio, Wembley: il sorteggio ha stabilito come semifinali Aston Villa-Chelsea e Tottenham-Portsmouth.\nIl Portsmouth \u00e8 sceso in campo il giorno dopo essere aritmeticamente retrocesso dalla Premier League."}
{"id": "2525329", "revid": "1869172", "url": "https://it.wikipedia.org/wiki?curid=2525329", "title": "Coliseum Rock", "text": "Coliseum Rock \u00e8 il quarto album degli Starz, pubblicato nel 1978 per l'etichetta discografica Capitol Records."}
{"id": "2525330", "revid": "125043493", "url": "https://it.wikipedia.org/wiki?curid=2525330", "title": "Stemma della Svizzera", "text": "Lo stemma svizzero consiste in una croce bianca in campo rosso.\nTra i vari cantoni della confederazione nacque una diatriba riguardo all'aspetto iniziale dello stemma, ma il consiglio federale il 12 dicembre 1889 deliber\u00f2 una legge che descriveva, anche grazie ad un disegno, la natura dello stemma.\nCome la bandiera svizzera, lo stemma \u00e8 utilizzato su molti articoli della tradizione elvetica come la moneta, i franchi svizzeri, le targhe automobilistiche e sui vari prodotti di esportazione quali formaggio, cioccolato, orologi e coltellini svizzeri.\nCollegamenti esterni.\nLa decisione federale che diede origine allo stemma della confederazione:"}
{"id": "2525333", "revid": "767487", "url": "https://it.wikipedia.org/wiki?curid=2525333", "title": "Left &amp; Right - Documenti dal vivo", "text": "Left &amp; Right - Documenti dal vivo \u00e8 il decimo disco dal vivo di Francesco De Gregori, registrato durante il tour estivo del 2007 e pubblicato il 23 novembre dello stesso anno.\nPeculiarit\u00e0 dell'album \u00e8 il fatto che non sia stato mixato, allo scopo di ottenere una maggiore immediatezza e un minore perfezionismo."}
{"id": "2525334", "revid": "2184720", "url": "https://it.wikipedia.org/wiki?curid=2525334", "title": "Museo nazionale d'arte medievale e moderna della Basilicata", "text": "Il Museo nazionale d'arte medievale e moderna della Basilicata \u00e8 un museo statale italiano, con sede in Palazzo Lanfranchi a Matera.\nIl museo nacque con l'intento di preservare il patrimonio culturale del territorio e non disperdere la memoria e l'identit\u00e0 della comunit\u00e0 materana. Nel dicembre 1994 fu scelta come sede idonea Palazzo Lanfranchi, che ospitava gi\u00e0 gli uffici della soprintendenza per i beni artistici e storici della Basilicata. La realizzazione fu dovuta in gran parte a Michele D'Elia, Soprintendente della citt\u00e0 di Matera e Direttore dell'Istituto superiore per la conservazione ed il restauro dal 1987 al 1991, e a Salvatore Abita, grazie anche all'interessamento dell'amministrazione comunale e della fondazione Levi. Dopo i lavori necessari all'adeguamento della struttura, il museo apr\u00ec il 6 maggio 2003.\nDi propriet\u00e0 del Ministero per i beni e le attivit\u00e0 culturali, nel dicembre 2019 \u00e8 stato unito al Museo archeologico Domenico Ridola per creare un nuovo ente dotato di autonomia speciale, il Museo nazionale di Matera.\nCollezioni.\n\u00c8 suddiviso in quattro sezioni:"}
{"id": "2525336", "revid": "767487", "url": "https://it.wikipedia.org/wiki?curid=2525336", "title": "La valle delle ombre (film)", "text": "La valle delle ombre \u00e8 un film horror del 2009, diretto da Mih\u00e1ly Gy\u00f6rik. La sceneggiatura \u00e8 scritta da Eraldo Baldini, Sandrone Dazieri, Giampiero Rigosi, Fausto Brizzi e Marco Martani ed \u00e8 basata su alcuni racconti di Eraldo Baldini.\nPrima di venirsi definito il nome ufficiale della pellicola, il titolo di lavorazione era \"Le valli della paura\", poi cambiato modificandone solo l'ultima parte.\nLa prima internazionale si \u00e8 tenuta il 12 agosto 2009 nel corso del Festival di Locarno.\nTrama.\nMatteo, un ragazzino di citt\u00e0, si reca in visita dal nonno in un villaggio di montagna, dove fervono i preparativi per un'antica festa pagana.\nL\u00ec incontra sua cugina Lidia e altri ragazzi del luogo. Ha inizio un gioco pericoloso che fa riaffiorare i misteri oscuri della valle."}
{"id": "2525337", "revid": "1812835", "url": "https://it.wikipedia.org/wiki?curid=2525337", "title": "Franca Mattiucci", "text": "Biografia.\nAllieva del tenore Manfredi Polverosi, debutta a Spoleto nel 1963 in \"Cos\u00ec fan tutte\".\nNe 1966 appare al Teatro La Fenice di Venezia nella Missa Solemnis di Beethoven, tornando nella citt\u00e0 lagunare nel 1968 come La Speranza/Primo pastore ne \"L'Orfeo\" al Palazzo Ducale.\nNel 1969 esordisce alla Scala in \"Don Carlo\" sotto la direzione di Claudio Abbado, ritornando nel teatro milanese fino al 77 in vari titoli, come \"Aida\", \"Carmen\", \"Il trovatore\", \"Suor Angelica\". Frequenta i maggiori teatri italiani, come Napoli, Torino, Palermo Teatro dell'Opera di Roma, Arena di Verona. All'estero appare, tra gli altri, a Vienna, Lisbona, Madrid, Chicago, Buenos Aires.\nNel 1987 si ritira dalle scene. Successivamente si dedica all'insegnamento; tra i suoi allievi figurano i tenori Marcelo \u00c1lvarez, Stefano Secco e Francesco Meli, il basso Erwin Schrott, il contralto Romina Boscolo."}
{"id": "2525338", "revid": "125123903", "url": "https://it.wikipedia.org/wiki?curid=2525338", "title": "Steve Byers", "text": ""}
{"id": "2525339", "revid": "486946", "url": "https://it.wikipedia.org/wiki?curid=2525339", "title": "Limburg a.d. Lahn", "text": ""}
{"id": "2525347", "revid": "465169", "url": "https://it.wikipedia.org/wiki?curid=2525347", "title": "Vittorio Visini", "text": "Carriera.\nPrimatista italiano di presenze nella nazionale di atletica leggera con 67, \u00e8 stato per quasi un ventennio uno dei pi\u00f9 grandi specialisti italiani della marcia. \u00c8 stato tecnico federale FIDAL del settore marcia dal 2000 al 2012."}
{"id": "2525348", "revid": "287204", "url": "https://it.wikipedia.org/wiki?curid=2525348", "title": "Basket Team Crema 2008-2009", "text": "Il Basket Team Crema 2008-2009 era sponsorizzato dal \"Panificio Bertolli\".\nRisultati stagionali.\nPrima fase.\nLa squadra era inquadrata nel girone Nord e al termine della prima fase giungeva all'11\u00ba posto, trovandosi a disputare i play-out.\nPlay-out.\nSemifinali.\nLa squadra rimaneva in serie A2."}
{"id": "2525350", "revid": "287204", "url": "https://it.wikipedia.org/wiki?curid=2525350", "title": "Pala di Bosco ai Frati", "text": "La Pala di Bosco ai Frati \u00e8 un dipinto di Beato Angelico, tempera su tavola (174x174 cm), databile al 1450-1452 circa e conservato nel Museo nazionale di San Marco a Firenze.\nStoria.\nIl convento del Bosco ai Frati, dei Francescani Osservanti, grazie alla vicinanza con la villa di Cafaggiolo venne patronato da Cosimo de' Medici fin dal 1420, prima del suo esilio (1433), e la sua ricostruzione fu una delle prime opere di Michelozzo per il ricco banchiere fiorentino.\nLa pala per l'altare maggiore venne dipinta dall'Angelico solo dopo il suo rientro da Roma, dal 1450. A riprova del fatto c'\u00e8 nella predella la raffigurazione di san Bernardino, canonizzato solo in quell'anno.\nDescrizione.\nLa pala \u00e8 una Sacra conversazione, con al centro la Madonna col Bambino tra due angeli, seduta su un ampio seggio coperto da un drappo dorato e un cuscino. La sua figura \u00e8 evidenziata dalla maestosa nicchia con il drappo dorato (un richiamo al tradizionale fondo oro), che prosegue ai lati in una parete con semicolonne e nicchiette con semicupoletta a conchiglia, in un delicato effetto di policromia. Oltre la trabeazione, come tipico nella pittura dell'epoca, sporgono alcuni alberi (tra cui le palme, preannuncio del martirio di Ges\u00f9), sullo sfondo del cielo che oggi \u00e8 piuttosto imbrunito, ma in origine doveva essere ben pi\u00f9 terso. Questo sfondo architettonico si ritrova, con varianti, in numerose altre opere a partire dalla \"Pala di San Marco\" (1438-1443), la \"Pala di Annalena\" (datazione incerta, anni 1430 o 1443-1445) o la \"Madonna delle Ombre\" (anni 1440 o posto 1450). La policromia dell'architettura ricorda per\u00f2 gli affreschi vaticani della Cappella Niccolina, come \"San Lorenzo davanti a Valeriano\", mentre le proporzioni delle nicchiette sono simili a quelle dell'affresco del \"Martirio di san Lorenzo\".\nI due angeli ricordano da vicino per tipologia e per gli abiti quelli della volta della cappella di San Brizio nel Duomo di Orvieto, affrescata dall'Angelico e bottega nel 1437.\nI sei santi sono, da sinistra, sant'Antonio da Padova (nome inciso nell'aureola), san Ludovico di Tolosa, san Francesco, i santi Cosma e Damiano e san Pietro Martire: i primi tre sono legati all'ordine Francescano, i santi Cosma e Damiano erano protettori dei Medici e in particolare di Cosimo il Vecchio, l'ultimo era un santo domenicano, l'Ordine a cui apparteneva anche l'Angelico, e testimonia l'amicizia tra i due ordini mendicanti.\nPredella.\nAlla pala \u00e8 abbinata una predella, in genere riferita come autografa dell'Angelico, con una \"Piet\u00e0\" al centro e sei figure a mezzobusto di \"Santi\" entro nicchie. Le ultime due nicchie alle estremit\u00e0 sono tagliate di circa dodici centimetri, in corrispondenza di dove dovevano trovarsi i pilastrini laterali della cornice. \u00c8 conservata nel museo assieme alla pala.\nNon \u00e8 sicuro al cento per cento che questa predella fosse quella abbinata anticamente alla pala. Mancano documenti certi ed alcuni storici hanno anche ipotizzato che la predella originaria fosse costituita dai pannelli sparsi con \"Storie di san Francesco\" (Lindenau Museum di Altenburg, Pinacoteca Vaticana e Staatliche Museen di Berlino). Questa seconda ipotesi tuttavia viene oggi in genere scartata, per le incongruenze stilistiche e dimensionali. Piuttosto questi ultimi potrebbero essere stati dipinti per la perduta pala in Santa Croce, citata dal Vasari, di cui si sono perse le tracce in epoca imprecisata. Parronchi \u00e8 arrivato anche a ipotizzare uno scambio tra la predella della \"Pala di Annalena\", con \"Storie dei santi Cosma e Damiano\" e la presente, ma non esistono prove al riguardo.\nPredella della \"Pala di Bosco ai Frati\""}
{"id": "2525352", "revid": "339392", "url": "https://it.wikipedia.org/wiki?curid=2525352", "title": "Francescani Osservanti", "text": ""}
{"id": "2525353", "revid": "326822", "url": "https://it.wikipedia.org/wiki?curid=2525353", "title": "Hanzo (Hunter x Hunter)", "text": ""}
{"id": "2525354", "revid": "599013", "url": "https://it.wikipedia.org/wiki?curid=2525354", "title": "Hanzo", "text": ""}
{"id": "2525359", "revid": "404137", "url": "https://it.wikipedia.org/wiki?curid=2525359", "title": "Gazzetta ufficiale del Regno d'Italia", "text": ""}
{"id": "2525360", "revid": "306856", "url": "https://it.wikipedia.org/wiki?curid=2525360", "title": "Rifugio Alfredo Serristori", "text": "Il rifugio Alfredo Serristori (in tedesco D\u00fcsseldorferh\u00fctte, o anche Zaytalh\u00fctte) \u00e8 un rifugio situato nel comune di Stelvio (BZ), in localit\u00e0 Solda, nelle Alpi Retiche meridionali, nel gruppo Ortles-Cevedale, a 2721\u00a0m s.l.m.\nPosto nell'alta valle di Zai (Zaytal), presso i Piani della Crodetta, ai piedi della cima Vertana, offre una vista d'insieme a sud sulla valle di Solda e sulle pareti nord della triade Ortles, monte Zebr\u00f9 e Gran Zebr\u00f9.\nStoria.\nIl rifugio \u00e8 stato costruito nel 1892, quando la valle era ancora territorio austriaco, dalla sezione di D\u00fcsseldorf della Deutscher und \u00d6sterreichischer Alpenverein, da cui il nome originario di D\u00fcsseldorferh\u00fctte. Nel 1919 \u00e8 passato alla sezione di Firenze del CAI, che l'ha intitolato al proprio socio Alfredo Serristori, e nel 1929 \u00e8 stato ceduto alla sezione di Milano del CAI.\nCaratteristiche e informazioni.\nIl rifugio, di propriet\u00e0 del CAI di Milano, \u00e8 aperto da giugno a ottobre.\nHa una capienza di 65 posti letto.\nAccessi.\nIl rifugio pu\u00f2 essere raggiunto direttamente dal paese di Solda percorrendo il sentiero n. 5, che risale la valle di Zai, lungo il rio Zai, passando per i prati di Zai (\"Zaywies\") e il piano dei laghetti (\"Seeboden\"). Tempo di percorrenza: 2h30.\nUn itinerario alternativo passa dalla localit\u00e0 Pulpito (\"Kanzel\") (2348\u00a0m), raggiungibile a piedi con il sentiero n. 12 o per mezzo della seggiovia Pulpito (\"Kanzellift\"), da cui si dipartono tre sentieri che vanno ad immettersi nel sentiero n. 5 a diversi livelli altitudinali: il n. 14 a quota 2232 circa, il n. 12\u00aa a quota 2350 circa, il n. 12 poco sotto il rifugio (attenzione: quest'ultimo sentiero \u00e8 chiuso al transito dal 2004 per il pericolo di caduta sassi). Tempo di percorrenza dal Pulpito: 1h30.\nTraversate.\nAttraverso il passo di Zai (Zayjoch) (3224\u00a0m) \u00e8 possibile accedere alla valle di Lasa (Laasertal).\nAttraverso il passo dell'Angelo (Angelus-Scharte) (3337\u00a0m), il passo di Rosim (Rosimjoch) (3288\u00a0m) e il passo dello Scudo (Schildjoch) (3392\u00a0m) si scende nella valle Peder (Pedertal) e da l\u00ec si raggiunge la val Martello (Martelltal)."}
{"id": "2525361", "revid": "135491", "url": "https://it.wikipedia.org/wiki?curid=2525361", "title": "Rifugio Serristori", "text": ""}
{"id": "2525362", "revid": "135491", "url": "https://it.wikipedia.org/wiki?curid=2525362", "title": "D\u00fcsseldorfer h\u00fctte", "text": ""}
{"id": "2525368", "revid": "599013", "url": "https://it.wikipedia.org/wiki?curid=2525368", "title": "Henry Marsh", "text": "Biografia.\n\u00c8 stato per tre stagioni (1982, 1983 e 1985) capolista delle liste mondiali stagionali sui 3000 m siepi, ma questo non gli ha consentito di fregiarsi mai di una medaglia internazionale (se si escludono le due vinte ai Giochi panamericani).\nNel 1981 in Coppa del mondo a Roma aveva concluso la gara al primo posto, ma fu squalificato aver superato irregolarmente una siepe (la segnalazione ai giudici di pista fu fatta dall'italiano Mariano Scartezzini, che affrontava in quel momento l'ostacolo in ultima posizione, ma che sarebbe giunto 2\u00ba al traguardo).\nDue anni dopo fu settimo ai Mondiali di cadendo sul rettilineo finale all'ultimo ostacolo proprio mentre stava rimontando il tedesco Patriz Ilg per vincere la medaglia d'oro. Ai Giochi olimpici di , colpito da un virus intestinale, partecip\u00f2 alla finale in precarie condizioni fisiche dopo aver faticosamente superato i due turni eliminatori; nel riscaldamento pre-gara si fer\u00ec ad una gamba con un chiodo di una scarpetta; in gara, infine, giunse quarto preceduto di pochi centesimi dal connazionale Brian Diemer.\nLe vicende legate alle sue sfortunata partecipazione olimpica sono raccontate nel film \"16 giorni di gloria\". Nel 2001 Marsh \u00e8 stato introdotto nella National Track &amp; Field Hall of Fame.\nDi religione mormone, si \u00e8 battuto in patria per l'abolizione del diritto di matrimonio tra persone dello stesso sesso."}
{"id": "2525369", "revid": "110157", "url": "https://it.wikipedia.org/wiki?curid=2525369", "title": "Il corpo sa tutto", "text": "Il corpo sa tutto \u00e8 una raccolta di racconti della scrittrice giapponese Banana Yoshimoto. Pubblicato in Giappone per la prima volta nel 2000 e in Italia nel 2004 da Feltrinelli.\nComposizione.\nIl libro \u00e8 composto da 13 brevi racconti che esplorano i temi delle problematiche giovanili apparentemente irrisolvibili, dei traumi psichici e dei drammi.\nI racconti contenuti sono:"}
{"id": "2525372", "revid": "1429175", "url": "https://it.wikipedia.org/wiki?curid=2525372", "title": "Jeanie dai lunghi capelli", "text": " \u00e8 una miniserie animata in 13 episodi realizzato nel 1979 dallo studio di animazione giapponese Dax International. L'anime \u00e8 stato trasmesso in Italia su Junior Tv.\nLa serie \u00e8 ambientata durante la guerra di secessione americana ed \u00e8 tratta da un romanzo di Shiro Ishinomori basato sulla vita e la musica di Stephen Foster (mai per\u00f2 presente nella serie); sullo stesso argomento nel 1992 la Nippon Animation ha prodotto \"Fiocchi di cotone per Jeanie\" che tuttavia non pu\u00f2 essere considerato un remake di \"Jeanie dai lunghi capelli\".\nTrama.\nSiamo negli Stati Uniti ai tempi della guerra tra nordisti e sudisti. Jeanie \u00e8 la figlia di un ricco proprietario di piantagioni di cotone, uomo violento che oltretutto vende armi alle truppe sudiste. Nonostante ci\u00f2 lei si innamora di Robert, un ufficiale nordista che prima di partire per il fronte apre gli occhi alla ragazza sulla terribile vita che gli schiavi conducono.\nJeanie rimane a casa ad aiutare la madre, che nel frattempo ha lasciato il marito, nella gestione dell'orfanotrofio della cittadina. Dopo la morte della madre, compare in citt\u00e0 un misterioso cowboy che \u00e8 in realt\u00e0 il fratellastro di Jeanie, nato dal matrimonio della madre col suo primo marito, e che in seguito aiuter\u00e0 la ragazza in molte occasioni.\nEpisodi.\nI 13 episodi dell'anime sono stati trasmessi per la prima volta in Giappone dal 19 luglio 1979.\nSigla.\nLa sigla italiana \"Jeanie dai capelli lunghi\" \u00e8 stata realizzata dai Rocking Horse e pubblicata nel 2017 su dischi ARC."}
{"id": "2525373", "revid": "110157", "url": "https://it.wikipedia.org/wiki?curid=2525373", "title": "Sly (romanzo)", "text": "Sly \u00e8 l'ottavo romanzo della scrittrice giapponese Banana Yoshimoto. Pubblicato in Giappone per la prima volta nel 1996 e in Italia nel 1998 da Feltrinelli, affronta i temi pi\u00f9 cari all'autrice: amicizia, amore, morte, solitudine e mistero.\nTrama.\nKiyose \u00e8 una giovane designer di gioielli. La sua vita \u00e8 turbata dalla notizia che l'amico Takashi \u00e8 sieropositivo e che gli resta poco da vivere. Kiyose, Takashi e l'inseparabile amico Hideo decidono di realizzare un vecchio sogno comune: visitare l'Egitto. Oltre al piacere turistico del viaggio i ragazzi vogliono vivere una ultima esperienza indimenticabile con il loro inseparabile amico in modo da poter ricordare pi\u00f9 cose possibili una volta che questi sar\u00e0 scomparso"}
{"id": "2525374", "revid": "767487", "url": "https://it.wikipedia.org/wiki?curid=2525374", "title": "Eat the Document", "text": "Eat the Document \u00e8 un film documentario che documenta la tourn\u00e9e del 1966 nel Regno Unito del cantautore statunitense Bob Dylan e del gruppo musicale The Hawks (poi The Band) documentatata nell'album discografico \"\" e che vide la trasformazione di Dylan da folk-singer a musicista rock.\nHa una durata di poco meno di un'ora, \u00e8 stato girato a colori e con audio in mono e non \u00e8 mai stato immesso ufficialmente sul circuito cinematografico o televisivo.\nRifiutato dal committente, l'ABC Television, per lo scarso valore artistico conseguente ad una sostanziale confusione nel montaggio finale, ha comunque valore sotto l'aspetto storico e come testimonianza di un determinato periodo, ovvero quello in cui il materiale cinematografico venne girato, gli anni sessanta.\nStoria.\nGirato sotto la supervisione di Dylan - che ha firmato regia cinematografica e sceneggiatura - dal regista, sceneggiatore e produttore D. A. Pennebaker, al pari del precedente \"Dont Look Back\", prodotto dal manager Albert Grossman e documento visivo del tour britannico dell'anno precedente (sebbene la sua distribuzione sia avvenuta solo successivamente), \u00e8 stato ripreso in presa diretta con il criterio del \"cinema verit\u00e0\" utilizzando una semplice cinepresa portatile.\nRaramente il film \u00e8 stato proiettato in pubblico ed una sorta di distribuzione ufficiale si \u00e8 avuta soltanto nel 2007 quando del materiale del video \u00e8 stato allegato come \"65 Revisited\" alla commercializzazione del DVD con la versione rimasterizzata e digitalizzata di \"Dont Look Back\".\nOriginariamente il film , definito da Pennebaker un \"non-documentario\", fu commissionato e finanziato dalla ABC television per la serie televisiva \"Stage '66\". L'emittente televisiva, in considerazione dei rimaneggiamenti apportati durante il montaggio del documentario, decise di ricusare il progetto.\nContenuto.\nSecondo Howard Sounes, biografo di Dylan ed autore del libro \"Down the Highway: The Life of Bob Dylan\", dopo l'incidente occorsogli nel luglio 1966, Dylan vision\u00f2 il materiale girato da Pennebaker e dal suo amico e road manager nonch\u00e9 folk-singer Bob Neuwirth, considerando tale materiale troppo simile a quello contenuto in \"Dont Look Back\".\nSebbene sprovvisto di un'appropriata preparazione tecnica, Dylan decise di effettuare di propria mano, con l'aiuto di Howard Alk, collaboratore alle riprese e alla sceneggiatura, un nuovo e diverso montaggio del \"footage\" (il \"metraggio\" del materiale edito). Pennebaker - anch'egli firmatario della sceneggiatura - non prese molto bene la cosa tanto da affermare che, se inventarsi cineasta non \u00e8 come imparare a posteggiare l'auto in garage, poich\u00e9 occorre la piena conoscenza di alcune regole, Dylan non aveva questa conoscenza.\nMa Dylan non si sgoment\u00f2 tanto da procedere nel suo progetto con l'aiuto del fido Alk. \u00c8 pensabile che l'esito del \"taglio del regista\" (in questo caso Dylan) sia stato sottoposto all'ABC television, che tuttavia rifiut\u00f2 di mandare in onda il materiale, bollandolo come incomprensibile per un'audience generalista come quella a cui era destinato.\nEstratti dal concerto.\nIl film, che include alcune significative esecuzioni dal vivo di Bob Dylan mentre si esibisce in sue canzoni note del periodo - non \u00e8 mai stato commercializzato in home video n\u00e9 ha avuto una distribuzione nelle sale cinematografiche. Ne esiste, tuttavia, una copia non autorizzata in registrazione bootleg ampiamente diffusa fra i fan di Dylan e collezionisti in genere.\nEstratti dal film comprendono un'intervista allo spettatore che si rec\u00f2 alla Free Trade Hall di Manchester e che \u00e8 passato alla storia per aver lanciato, rivolto al menestrello di Duluth, il grido: \"\u00abJudas!\u00bb\" (\"Giuda!\") quando Dylan inizi\u00f2 sul palcoscenico la seconda parte del concerto - quella elettrica - accompagnato dagli Hawks di Robbie Robertson.\nEra il segnale che almeno parte del pubblico non accettava la \"conversione\" del cantante ed autore da un repertorio prettamente folk e di contenuto politico ad uno composto da brani rock and roll in cui la predominanza della musica, attraverso l'uso di strumenti musicali elettrificati, rispetto al valore dei testi, era evidente.\nUgualmente il film registra ulteriori estratti di concerti con gli Hawks e le scene di Dylan e Robertson in stanze d'hotel attraverso l'Inghilterra mentre provano canzoni poi mai incise o distribuite su disco. Vi \u00e8 anche un duetto al pianoforte fra Dylan e Johnny Cash.\nParte del metraggio del girato di \"Eat the Document\" - incluso l'incidente alla Free Trade Hall di Manchester ricordato come \"Judas incident\" - \u00e8 stata adoperata da Martin Scorsese come citazione diretta per il suo film documentario \".\"\nIn limousine a Londra con John Lennon.\nIn alcune versioni bootleg che sono state messe nel corso degli anni in circolazione, figura anche una lunga ripresa estemporanea (in gergo tecnico \"outtake\") che mostra Bob Dylan e il Beatle John Lennon che girano per Londra a bordo di una limousine adibita a mo' di taxi. La sequenza venne girata il 27 maggio 1966 e mostrava i due musicisti in viaggio da Weybridge (dove viveva Lennon) al May Fair Hotel in Stratton Street, dove era alloggiato Dylan (quella stessa sera John Lennon e George Harrison assistettero in platea all'esibizione di Dylan alla Royal Albert Hall di Londra).\nI due paiono essere in preda ai fumi dell'alcool o, pi\u00f9 probabilmente, soggetti agli effetti di sostanze stupefacenti. Mentre Dylan mostra evidenti segni di disagio, Lennon cerca di infondergli coraggio suggerendogli un farmaco contro il mal di testa. Lo stesso Lennon, in tempi successivi, ha rievocato l'episodio in un'intervista a \"Rolling Stone\" ammettendo che sia lui che Dylan avevano fatto uso in quella circostanza di eroina, cos\u00ec come quelli del loro entourage, e che anch'egli era estremamente nervoso per il fatto di trovarsi nel \"territorio di Dylan e di non sapere bene come comportarsi\".\nIl film venne proiettato nel 1969 per una settimana in un piccolo cinema di New York ed ebbe una sola messa in onda da parte del WNDT-TV, un canale culturale newyorkese (con la scena Dylan-Lennon ridotta a poco meno di tre minuti). Un ulteriore montaggio del film, realizzato da Pennebacker per uso privato, venne ribattezzato \"You Know Something Is Happening\" e comprendeva una frammento di circa sei minuti della scena dell'auto.\nInfine, questo episodio del film ricordato come \"John Lennon Outtake\" \u00e8 stata doviziosamente citata da Todd Haynes nel suo film \"Io non sono qui\" che presenta il brano di conversazione con l'attrice Cate Blanchett nei panni di Bob Dylan.\nRiferimenti in altri media.\n\"Eat the Document\" \u00e8 anche il titolo di un romanzo di Dana Spiotta nominato per il National Book Award nel 2006."}
{"id": "2525376", "revid": "628767", "url": "https://it.wikipedia.org/wiki?curid=2525376", "title": "Gulistan (Uzbekistan)", "text": "Gulistan (in usbeco: Guliston), chiamato precedentemente Mirzachul (fino al 1961) \u00e8 il capoluogo della regione di Sirdarya nell'Uzbekistan orientale. Si trova a una distanza di 120\u00a0km a sud-ovest di Tashkent nella parte sud-orientale della steppa di Mirzach\u00fcl. Ha una popolazione (stimata) di 67.846 abitanti. L'economia principale \u00e8 basata sulla raccolta del cotone ."}
{"id": "2525380", "revid": "298055", "url": "https://it.wikipedia.org/wiki?curid=2525380", "title": "Iofur Raknison", "text": ""}
{"id": "2525382", "revid": "339392", "url": "https://it.wikipedia.org/wiki?curid=2525382", "title": "Autorit\u00e0 delegata", "text": ""}
{"id": "2525383", "revid": "76963", "url": "https://it.wikipedia.org/wiki?curid=2525383", "title": "Natsuki Kat\u014d", "text": "Biografia.\nDebutt\u00f2 nel 1999, con la serie televisiva \"Blazing Robocon!\". L'anno successivo interpret\u00f2 il suo primo lungometraggio, \"Pop Beat Killers\", diretto da Hiroyuki Nakano.\nNel 2001 sostitu\u00ec Hinako Saeki e interpret\u00f2 il ruolo della protagonista Misa Kuroi nel J-Horror \"\", diretto da K\u014dsuke Suzuki, quarto film della serie \"Eko Eko Azarak\", e fu nel cast della commedia-horror \"Stacy\", diretta da Naoyuki Tomomatsu.\nNel 2002 interpret\u00f2 il ruolo di Kamen Rider Femme, la prima protagonista femminile della serie tokusatsu \"Kamen Rider\", nella serie televisiva \"13 Riders\" e nel film '. Nel 2003 interpret\u00f2 il ruolo di Saki Sakurai in ', co-diretto da Kinji e Kenta Fukasaku. Successivamente partecip\u00f2 a varie serie televisive."}
{"id": "2525384", "revid": "767487", "url": "https://it.wikipedia.org/wiki?curid=2525384", "title": "Milan Indoor 2001", "text": "Il Milan Indoor 2001 \u00e8 stato un torneo di tennis giocato sul sintetico indoor. \u00c8 stata la 24\u00aa edizione del Milan Indoor, che fa parte della categoria International Series nell'ambito dell'ATP Tour 2001. Si \u00e8 giocato a Milano, Italia,dal 29 gennaio al 4 febbraio 2001, e ha visto la vittoria finale di Roger Federer, al suo primo titolo ATP in assoluto.\nCampioni.\nSingolare.\n Roger Federer ha battuto in finale Julien Boutter 6\u20134, 6\u20137(7), 6\u20134\nDoppio.\n Paul Haarhuis / Sjeng Schalken hanno battuto in finale Johan Landsberg / Tom Vanhoudt 7\u20136(5), 7\u20136(4)"}
{"id": "2525386", "revid": "1793900", "url": "https://it.wikipedia.org/wiki?curid=2525386", "title": "Antelope Valley", "text": "L'Antelope Valley \u00e8 una valle della California negli Stati Uniti d'America sud-occidentali. Si estende su una superficie di circa 5.700\u00a0km\u00b2 nel nord della contea di Los Angeles e nella parte sud-orientale della contea di Kern. Si estende a nord delle San Gabriel Mountains e ad est della catena dei Monti Tehachapi nel deserto del Mojave e ad ovest della Victor Valley.Le principali citt\u00e0 sono Palmdale e Lancaster."}
{"id": "2525390", "revid": "1543377", "url": "https://it.wikipedia.org/wiki?curid=2525390", "title": "Aulo Platorio Nepote", "text": "Biografia.\nAulo Platorio Nepote, figlio dell'omonimo legato dei tempi di Vespasiano, appartenente all'ordine senatorio, fu \"tribunus militum\" della legio XXII \"Primigenia\" negli ultimi anni della conquista della Dacia di Traiano o poco dopo (105-108 circa), tribuno della plebe, \"curator viarum\" delle strade Cassia, Clodia, Cimina e nova Traiana (attorno al 110 o poco prima), questore di Macedonia (attorno agli anni 110-112), \"legatus legionis\" durante le campagne partiche di Traiano in Oriente (attorno agli anni 113-117) e pretore (attorno al 115), prima di diventare console suffetto nel 119. \nFu inviato prima in Tracia (attorno al 120), poi in Germania inferiore (attorno al 121) ed infine in Britannia (122-125) quale governatore provinciale. \nA lui si deve l'inizio della costruzione del vallo di Adriano grazie all'amicizia con l'imperatore, che se da un lato ne aveva agevolato la carriera, era pur sempre sospettoso nei confronti dei suoi stessi amici. Potrebbe essere morto poco dopo il 125, per contrasti con l'imperatore Publio Elio Adriano, anche se la \"Historia Augusta\" racconta che in passato, quando Nepote era ammalato e non aveva, per questo, dato udienza allo stesso imperatore, quest'ultimo non lo aveva punito."}
{"id": "2525392", "revid": "117314660", "url": "https://it.wikipedia.org/wiki?curid=2525392", "title": "Coppa del Mondo di cricket femminile", "text": "La Coppa del Mondo di cricket femminile \u00e8 il pi\u00f9 importante trofeo mondiale di Cricket femminile organizzato dall'International Cricket Council, le partite della competizione vengono disputate con la stipulazione \"Women's One Day International\".\nCadenza.\nLa cadenza del torneo \u00e8 stata stabilita ogni quattro anni, esattamente come il torneo maschile ma sfasata di due anni rispetto a quest'ultimo. In passato per\u00f2 la cadenza del torneo \u00e8 stata aperiodica: tra la prima e la seconda edizione trascorsero 5 anni, ridotti a quattro tra la seconda e la terza. Per la quarta edizione si dovranno aspettare addirittura sei anni. Poi di nuovo quattro, cinque, tre e di nuovo cinque prima che l'ICC fissasse in modo definitivo la cadenza a quadriennale. L'ultimo torneo si \u00e8 disputato nel 2017 e il prossimo si disputer\u00e0 nel 2021."}
{"id": "2525393", "revid": "228587", "url": "https://it.wikipedia.org/wiki?curid=2525393", "title": "Dots", "text": ""}
{"id": "2525394", "revid": "81103", "url": "https://it.wikipedia.org/wiki?curid=2525394", "title": "Hospitone", "text": ""}
{"id": "2525398", "revid": "1442080", "url": "https://it.wikipedia.org/wiki?curid=2525398", "title": "Heineken Open 2001 - Singolare", "text": "Il singolare del Heineken Open 2001 \u00e8 stato un torneo di tennis facente parte dell'ATP Tour.\nMagnus Norman era il detentore del titolo, ma quest'anno non ha partecipato.\nDominik Hrbat\u00fd ha battuto in finale Francisco Clavet 6-4, 2-6, 6-3."}
{"id": "2525406", "revid": "16784", "url": "https://it.wikipedia.org/wiki?curid=2525406", "title": "Cultura di Novo\u010derkassk", "text": "Le culture di \u010cernogorovka e Novo\u010derkassk (dal 900 a.C. ca. al 650 a.C.) sono le culture delle steppe dell'et\u00e0 del ferro in Ucraina e Russia, incentrate tra il Prut e il basso corso del Don, conosciute anche come culture pre-scite, associate ai cimmeri\nNel 1971 venne scavato nel bacino del basso corso del fiume Dnepr il kurgan di \"Vysokaja Mogila\" (tombe 2 e 5). La tomba numero 5 risale al tardo periodo di \u010cernogorovka (900-750 a.C.) mentre la numero 2 al periodo Novo\u010derkassk, pi\u00f9 recente, (750-650 a.C.).\nLa cultura di Novo\u010derkassk si espande in un'area pi\u00f9 ampia estesa tra il Danubio e il Volga e viene associata con i manufatti tracio-cimmeri dell'Europa orientale."}
{"id": "2525408", "revid": "339392", "url": "https://it.wikipedia.org/wiki?curid=2525408", "title": "Cultura Novocherkassk", "text": ""}
{"id": "2525409", "revid": "81103", "url": "https://it.wikipedia.org/wiki?curid=2525409", "title": "Diclorodifeniltricloroetano", "text": ""}
{"id": "2525410", "revid": "339392", "url": "https://it.wikipedia.org/wiki?curid=2525410", "title": "Cultura di Chernogorovka", "text": ""}
{"id": "2525411", "revid": "339392", "url": "https://it.wikipedia.org/wiki?curid=2525411", "title": "Cultura Chernogorovka", "text": ""}
{"id": "2525415", "revid": "352448", "url": "https://it.wikipedia.org/wiki?curid=2525415", "title": "Cultura di Novocherkassk", "text": ""}
{"id": "2525417", "revid": "287204", "url": "https://it.wikipedia.org/wiki?curid=2525417", "title": "Blockbuster", "text": ""}
{"id": "2525419", "revid": "1442080", "url": "https://it.wikipedia.org/wiki?curid=2525419", "title": "Milan Indoor 2001 - Singolare", "text": "Il singolare del Milan Indoor 2001 \u00e8 stato un torneo di tennis facente parte dell'ATP Tour 2001.\nMarc Rosset era il detentore del titolo, ma si \u00e8 ritirato nel 2\u00ba turno durante l'incontro con Greg Rusedski.\nRoger Federer ha battuto in finale 6\u20134, 6\u20137(7), 6\u20134, Julien Boutter."}
{"id": "2525424", "revid": "767487", "url": "https://it.wikipedia.org/wiki?curid=2525424", "title": "A Nova Aurora", "text": "A Nova Aurora \u00e8 un album del gruppo musicale portoghese dei Madredeus, pubblicato il 3 agosto 2009."}
{"id": "2525426", "revid": "352448", "url": "https://it.wikipedia.org/wiki?curid=2525426", "title": "Cultura di \u010cernogorovka", "text": ""}
{"id": "2525428", "revid": "352448", "url": "https://it.wikipedia.org/wiki?curid=2525428", "title": "Cultura di Cernogorovka", "text": ""}
{"id": "2525430", "revid": "352448", "url": "https://it.wikipedia.org/wiki?curid=2525430", "title": "Cultura Cernogorovka", "text": ""}
{"id": "2525432", "revid": "352448", "url": "https://it.wikipedia.org/wiki?curid=2525432", "title": "Cultura \u010cernogorovka", "text": ""}
{"id": "2525438", "revid": "28592", "url": "https://it.wikipedia.org/wiki?curid=2525438", "title": "Squadre di calcio", "text": ""}
{"id": "2525439", "revid": "28592", "url": "https://it.wikipedia.org/wiki?curid=2525439", "title": "Nome collettivo", "text": ""}
{"id": "2525440", "revid": "287204", "url": "https://it.wikipedia.org/wiki?curid=2525440", "title": "Open 13 2001", "text": "L'Open 13 2001 \u00e8 stato un torneo di tennis giocato sul cemento indoor.\n\u00c8 stata la 9\u00aa edizione dell'Open 13,che fa parte della categoria International Series nell'ambito dell'ATP Tour 2001.\nSi \u00e8 giocato al Palais des Sports di Marsiglia in Francia,\ndal 12 febbraio 19 febbraio 2001.\nCampioni.\nSingolare.\n Evgenij Kafel'nikovcontro S\u00e9bastien Grosjean 7-6 (7-5), 6-2\nDoppio.\n Julien Boutter / Fabrice Santorocontro Michael Hill / Jeff Tarango 7-6 (9-7), 7-5"}
{"id": "2525444", "revid": "28592", "url": "https://it.wikipedia.org/wiki?curid=2525444", "title": "Magazziniere", "text": ""}
{"id": "2525446", "revid": "184925", "url": "https://it.wikipedia.org/wiki?curid=2525446", "title": "Throw up", "text": ""}
{"id": "2525450", "revid": "6923", "url": "https://it.wikipedia.org/wiki?curid=2525450", "title": "Dissing+Weitling", "text": "Dissing+Weitling \u00e8 uno studio di architettura e design con sede a Copenaghen, Danimarca. I fondatori dello studio, da cui deriva il nome, Hans Dissing and Otto Weitling furono soci dello studio di Arne Jacobsen fino alla morte di quest'ultimo nel 1971.\nDissing+Weitling \u00e8 uno studio molto conosciuto per progetti di eccellenza sia in architettura che nel ramo dei ponti.\nIl primo ponte disegnato dallo studio nel 1988 fu il Grande Belt uno dei pi\u00f9 grandi al mondo.\nStoria.\nHans Dissing e Otto Weitling erano soci presso lo studio di Arne Jacobsen. Continuando l'opera di Arne Jacobsen, portarono a termine diversi edifici quali: il municipio di Magonza, in Germania, che fu ulteriormente ampliato proprio da Dissing+Weitling durante il 2008, un holiday resort sull'isola di Fehmarn nella Germania settentrionale, l'ambasciata di Danimarca a Londra. Nel 1972, lo studio vinse il concorso per l'IBM Centre ad Amburgo e per la Kunstsammlung Nordrhein-Westfalen a D\u00fcsseldorf, affermandosi internazionalmente. Nel 1998 Hans Dissing mor\u00ec e nel 2002 Otto Weitling si ritir\u00f2 dallo studio. Con la scomparsa dei soci fondatori dieci architetti presero in mano l'ufficio in qualit\u00e0 di soci: Erik P. Handschuh (n. 1941), Daniel V. Hayden (n. 1961), Poul Ove Jensen (n. 1937), Stig Mikkelsen (n. 1956), Pouli H. M\u00f8ller (n. 1954), Bodil A. Schaltz (n. 1950), Steen S. Trojaborg (n. 1952), Reinhard T\u00f6lke (n. 1944) e Teit Weylandt (n. 1941). In seguito ad una grave crisi economica nel 2005, lo studio rimase con solo quattro soci: Pouli H. M\u00f8ller, Steen S. Trojaborg, Stig Mikkelsen e Daniel V. Hayden. Nel 2009 Pouli H. M\u00f8ller si ritir\u00f2 dallo studio e dal 2011 i soci sono soltanto due: Steen Savery Trojaborg e Daniel Hayden."}
{"id": "2525452", "revid": "25983393", "url": "https://it.wikipedia.org/wiki?curid=2525452", "title": "Curator viarum", "text": ""}
{"id": "2525454", "revid": "62244", "url": "https://it.wikipedia.org/wiki?curid=2525454", "title": "Mermaids (colonna sonora)", "text": "Music From the Original Motion Picture Soundtrack - Mermaids \u00e8 la colonna sonora del film \"Sirene\" (\"Mermaids\") con Cher, Winona Ryder, Christina Ricci e Bob Hoskins, pubblicata nel 1990."}
{"id": "2525455", "revid": "1442080", "url": "https://it.wikipedia.org/wiki?curid=2525455", "title": "Open 13 2001 - Singolare", "text": "Il singolare dell'Open 13 2001 \u00e8 stato un torneo di tennis facente parte dell'ATP Tour.\nMarc Rosset era il detentore del titolo, ma ha perso nel 2\u00ba turno contro Julien Boutter.\nEvgenij Kafel'nikov ha battuto in finale 7\u20136 (7\u20135), 6\u20132 S\u00e9bastien Grosjean."}
{"id": "2525456", "revid": "135491", "url": "https://it.wikipedia.org/wiki?curid=2525456", "title": "D\u00fcsseldorferh\u00fctte", "text": ""}
{"id": "2525457", "revid": "86599", "url": "https://it.wikipedia.org/wiki?curid=2525457", "title": "Crateri di Umbriel", "text": "Segue una lista dei crateri d'impatto presenti sulla superficie di Umbriel. La nomenclatura di Umbriel \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Umbriel portano i nomi di spiriti malvagi di varie culture del mondo."}
{"id": "2525461", "revid": "52953", "url": "https://it.wikipedia.org/wiki?curid=2525461", "title": "Festinatio", "text": "L'andatura parkinsoniana, o festinatio, \u00e8 un progressivo aumento della velocit\u00e0 di marcia associato a una riduzione dell'ampiezza dei passi, finalizzato a mantenere il baricentro esattamente sui piedi.\n\u00c8 un sintomo frequente della malattia di Parkinson, presente soprattutto nei pazienti anziani con uno stadio avanzato della malattia, mentre \u00e8 raro nel parkinsonismo sintomatico che caratterizza le discinesie da effetti collaterali dei farmaci antipsicotici."}
{"id": "2525463", "revid": "810736", "url": "https://it.wikipedia.org/wiki?curid=2525463", "title": "Battle Royale (romanzo)", "text": "Battle Royale (\"Batoru Rowaiaru\") \u00e8 un romanzo dello scrittore giapponese Koushun Takami. Originariamente scritto nel 1996, non \u00e8 stato pubblicato fino al 1999. La storia racconta degli studenti di una scuola media che sono costretti a combattere tra loro fino alla morte in un programma gestito da un autoritario governo giapponese ora conosciuto come \"Repubblica della Grande Asia Orientale\".\nInizialmente era stato candidato al \"Japan Grand Prix Horror Novel 1999\" ma era stato rifiutato nel round finale per il suo contenuto. Successivamente il romanzo, a sorpresa, \u00e8 diventato un bestseller. Nel 2000 s\u00ec classific\u00f2 al quarto posto nel \"Kono Mystery ga Sugoi!\", una guida annuale di mistero e thriller, e vendette oltre un milione di copie.\nNel 2000, un anno dopo la pubblicazione del romanzo, \"Battle Royale\" \u00e8 stato adattato in una omonima serie manga scritta dallo stesso Takami e in un film omonimo. Il film ha avuto successo ma anche controversie, venendo condannato dalla Dieta Nazionale del Giappone; \u00e8 diventato comunque uno dei film di maggiore incasso nel paese. Il film ha avuto un sequel chiamato \"\" e altri due adattamenti manga pi\u00f9 brevi.\nTrama.\n\"Battle Royale\" \u00e8 ambientato in una versione totalitaria del Giappone conosciuto ora come la \"Repubblica della Grande Asia Orientale\" (in lingua giapponese Dai Toa Kyowakoku). Ogni anno una classe di scuola media, selezionata in modo casuale, \u00e8 costretta a prendere parte al \"Programma\", un macabro gioco in cui gli studenti devono uccidersi l'un l'altro finch\u00e9 non rimane un solo vincitore. All'inizio della storia si apprende l'esistenza di un rapporto segreto degli organizzatori del Programma, i quali si sono accorti che un hacker \u00e8 entrato nei dati privati ma dubitano sia venuto a conoscenza di qualcosa di importante, perci\u00f2 decidono di non annullare il programma.\nSotto l'apparenza di una gita scolastica un gruppo di studenti di una scuola media della fittizia citt\u00e0 di Shiroiwa della Prefettura di Kagawa, mentre sono nell'autobus vengono narcotizzati; si risvegliano in una scuola su un'isola deserta con dei collari metallici sul collo. Dopo essere stati informati dal cinico e spietato coordinatore del programma, Kinpatsu Sakamochi, sulle regole del Programma, gli studenti ricevono sacchi contenenti il necessario per sopravvivere, pane, acqua, una mappa e un'arma casuale o un utensile e vengono mandati fuori dalla scuola uno ad uno. Mentre la maggior parte degli studenti riceve pistole o coltelli, altri ricevono armi relativamente inutili come boomerang, freccette o una forchetta. In alcuni casi, invece di un'arma, lo studente riceve un oggetto utile per la gara. Hiroki Sugimura riceve un radar in grado di captare gli studenti nelle vicinanze e Toshinori Oda riceve un giubbotto antiproiettile.\nPer assicurarsi che gli studenti obbediscano alla regole e si uccidano a vicenda, i collari metallici intorno al collo monitorano le loro azioni ed esplodono se gli studenti si fermano in una \"zona vietata\" o se tentano di rimuovere il collare. Le zone vietate aumentano col passare del tempo riducendo il campo di battaglia e costringendo gli studenti a spostarsi. I collari segretamente trasmettono le voci degli studenti agli organizzatori del Programma permettendo loro di sentire le loro conversazioni, i loro piani di fuga e i log delle loro attivit\u00e0. I collari esploderanno anche nel caso in cui nessuno studente muoia nell'arco di 24 ore. Per far capire ai ragazzi che il Programma deve essere preso sul serio, Kinpatsu Sakamochi mostra loro la testa decapitata del loro professore, uccide un ragazzo e una ragazza e ne ferisce un'altra.\nLa trama segue le vicende di tutti gli alunni con numerosi flash back che rimandano a vicende accadute prima del programma. Si verr\u00e0 cos\u00ec a sapere che Shogo \u00e8 il vincitore dell'edizione precedente, particolare questo che assumer\u00e0 grande importanza nel prosieguo della storia.\nNelle fasi finali del programma rimangono in vita solo quattro ragazzi: Shuya Nanahara, Noriko Nakagawa, Sh\u014dgo Kawada e l'antagonista Kazuo Kiriyama. Dopo un inseguimento e una lunga sparatoria in cui Kazuo viene colpito in viso da Noriko e finito da Shogo, quest'ultimo finge di uccidere Shuya e Noriko, e si scopre essere lui stesso l'hacker, il quale ha scoperto che i collari, sotto potenti onde magnetiche, vanno in tilt. Viene dichiarato il vincitore del Programma e accolto su una nave piena di soldati in cui \u00e8 presente Sakamochi, il responsabile del Programma. Quando Sakamochi rivela di sapere che in realt\u00e0 Shuya e Noriko sono ancora vivi tenta di uccidere Shogo, ma viene ucciso da quest'ultimo. Shuya e Noriko salgono sulla nave uccidendo tutti i soldati a bordo e si riuniscono a Shogo, che per\u00f2 muore per le ferite riportate nello scontro con Kiriyama. Shuya e Noriko scappano decisi a rifarsi una vita come Shogo aveva detto loro di fare ma entrambi promettono di ritornare, un giorno, per vendicarsi."}
{"id": "2525464", "revid": "762947", "url": "https://it.wikipedia.org/wiki?curid=2525464", "title": "Ainhoa Arteta", "text": "Biografia.\nStudi\u00f2 canto al Conservatorio di San Sebasti\u00e1n e interpretazione all'Actors Studio di New York. \nFece il suo debutto all'\"Opera di Palm Beach\" (Stati Uniti) nel 1990, nel ruolo di \"Clorinda\" ne \"La Cenerentola\" di Rossini.\nNel 1991 \u00e8 Micaela in Carmen per la Scottish Opera a Glasgow, Belfast, Aberdeen, Birmingham, Newcastle ed Edimburgo.\nNel 1993 Ainhoa Arteta vince il Concorso \u201cMetropolitan Opera National Council Auditions\u201d di New York e il Concorso Internazionale \u201cVoix d'Opera Placido Domingo\u201d di Parigi.\nNel 1994 debutta nel ruolo di Mim\u00ec ne \"La boh\u00e8me\" con Stefano Palatchi al Metropolitan Opera House di New York. \nAl Metropolitan il soprano ha preso parte a novantatr\u00e9 rappresentazioni fino al 2008, interpretando anche Violetta ne \"La traviata\", Contessa Olga Sukarev in \"Fedora\" e Micaela in \"Carmen\".\nA Bilbao nel 1996 canta ne \"Les p\u00eacheurs de perles\", nel 2002 in \"Turandot\", nel 2006 in \"Manon\" di Massenet, nel 2007 ne \"I dialoghi delle Carmelitane\" e nel 2011 \u00e8 Tatyana in \"Eugene Onegin\" ed Amelia Grimaldi in \"Simon Boccanegra\".\nNel 1997 tiene un concerto con Pl\u00e1cido Domingo al San Diego Opera.\nNel 1999 \u00e8 Musetta ne La Boh\u00e8me al San Francisco Opera.\nNel 2002 \u00e8 Musetta ne La Boh\u00e8me al Royal Opera House di Londra con Ram\u00f3n Vargas.\nIl suo debutto all'Arena di Verona risale al 2005 come Musetta ne \"La Boh\u00e8me\", cantata anche nel 2007.\nNel 2006 al Teatro Verdi (Trieste) \u00e8 Musetta ne La boh\u00e8me con Fiorenza Cedolins diretta da Daniel Oren.\nNel 2008 \u00e8 ancora Musetta al Teatro alla Scala di Milano con la regia di Franco Zeffirelli.\nAl Gran Teatre del Liceu di Barcellona nel 2009 \u00e8 Li\u00f9 in \"Turandot\", nel 2010 Mica\u00ebla in \"Carmen\" e nel 2012 Musetta ne \"La boh\u00e8me\".\nNel 2010 \u00e8 Rossana in \"Cyrano de Bergerac\" al San Francisco Opera.\nNel 2012 tiene un recital al Teatro Villamarta di Jerez de la Frontera, al Teatro Cervantes (M\u00e1laga), al Teatro de la Maestranza di Siviglia ed al Palacio de Bellas Artes di Mexico City con Ram\u00f3n Vargas.\nNel 2013 \u00e8 Elisabetta di Valois in Don Carlo al Teatro Campoamor di Oviedo e Donna Elvira in Don Giovanni al Teatro Real di Madrid.\nNel 2014 \u00e8 Wally ne La Wally al Grande Teatro di Ginevra.\nNel 2016 \u00e8 Alice Ford in Falstaff al Teatro San Carlo di Napoli. Notevole l'impegno in questo teatro dove nel 2017, in seguito all'indisposizione di un altro soprano si trover\u00e0 ad esibirsi come protagonista nella Manon Lescaut di Giacomo Puccini per tre sere consecutive.\nFra la sua attivit\u00e0 concertistica spicca il concerto dato alla Casa Bianca, davanti al presidente Bill Clinton, in occasione della visita ufficiale del Presidente della Colombia a Washington D.C.\nSposata e divorziata due volte, ha una figlia nata dal suo secondo matrimonio con il baritono statunitense Dwayne Croft."}
{"id": "2525465", "revid": "92723", "url": "https://it.wikipedia.org/wiki?curid=2525465", "title": "Strade blu", "text": "Strade blu. Un viaggio dentro l'America (titolo originale: \"Blue Highways: A Journey into America\") \u00e8 un libro autobiografico di viaggio scritto da William Least Heat-Moon, pubblicato nel 1982.\nTema.\nNel 1978, il trentottenne Least Heat-Moon perde il suo lavoro di insegnante in una piccola Universit\u00e0, il suo matrimonio fallisce dopo che la moglie decide di abbandonarlo: la crisi personale lo spinge ad accarezzare l'idea del suicidio. Poi decide diversamente, ricominciando a vivere: intraprende un viaggio su strada a bordo del suo furgone - attrezzato alla buona - attraverso gli USA. Come guida e bussola morali, porta con s\u00e9 due libri: \"Alce Nero parla\" di John Neihardt e Foglie d'erba del grande cantore Walt Whitman. A differenza del viaggio \"Sulla Strada\" di Kerouac, Least Heat-Moon opta di percorrere solamente le strade secondarie, quelle che chiama \"Blue Highways\", un'espressione coniata da lui per designare quelle strade secondarie e poco frequentate tipiche dell'America interna e rurale, di solito tracciate in blu sugli atlanti stradali pi\u00f9 datati, come quello della Rand McNally, il terzo libro che egli porta con s\u00e9.\nOsservatore sempre lucido e senza sentimentalismi, l'autore raccoglie e contestualizza piccole e grandi storie, cogliendo il valore unico di incontri, racconti e voci anche dissonanti."}
{"id": "2525466", "revid": "184925", "url": "https://it.wikipedia.org/wiki?curid=2525466", "title": "Throw-up", "text": ""}
{"id": "2525472", "revid": "1543377", "url": "https://it.wikipedia.org/wiki?curid=2525472", "title": "Movistar Open 2001", "text": "Il Movistar Open 2001 \u00e8 stato un torneo di tennis giocato sulla terra rossa.\n\u00c8 stata l'8\u00aa edizione del Movistar Open, che fa parte della categoria International Series nell'ambito dell'ATP Tour 2001.\nSi \u00e8 giocato al Centro de Tenis Las Salinas di Vi\u00f1a del Mar in Cile,dal 12 al 19 febbraio 2001.\nCampioni.\nSingolare.\n Guillermo Coria ha battuto in finale Gast\u00f3n Gaudio 4-6, 6-2, 7-5\nDoppio.\n Lucas Arnold Ker / Tom\u00e1s Carbonell hanno battuto in finale Mariano Hood / Sebasti\u00e1n Prieto 6-4, 2-6, 6-3"}
{"id": "2525480", "revid": "1522738", "url": "https://it.wikipedia.org/wiki?curid=2525480", "title": "Alberto Leopoldo di Baviera", "text": "Biografia.\nNato nel 1905, fu l'unico figlio della coppia a superare l'adolescenza. Suo nonno paterno fu il re Ludovico III di Baviera, ultimo sovrano del regno, deposto nel 1918.\nLa sua famiglia, della quale il padre Rupprecht era capo dopo la morte di Ludovico III, era fermamente antinazista, tanto che nel 1940 Alberto con i propri congiunti abbandon\u00f2 la Germania per rifugiarsi a S\u00e1rv\u00e1r, nella provincia di Vas in Ungheria, appena oltre il confine. Nell'ottobre 1944, dopo l'occupazione tedesca dell'Ungheria, i Wittelsbach furono arrestati e deportati nel campo di concentramento di Sachsenhausen (Oranienburg). Con l'approssimarsi dell'Armata Rossa furono trasferiti nel campo di concentramento di Dachau nell'aprile 1945, dove furono liberati dall'esercito statunitense.\nAlbrecht divenne capo della Casata alla morte del padre il 2 agosto 1955: da quella data venne considerato dai Giacobiti \"Re d'Inghilterra, Scozia, Irlanda e Francia\", nell'ottica della Successione Giacobita. Lui stesso per\u00f2 non ha mai avanzato pretese su questi titoli.\nAlla sua morte, avvenuta nel 1996, il ruolo di capo della casata Wittelsbach \u00e8 passato al figlio Francesco.\nMatrimonio e discendenza.\nIl 3 settembre 1930, Alberto spos\u00f2 la Contessa ungherese Maria Franziska Juliana Johanna Draskovich de Trakostjan (1904\u20131969). Da questo matrimonio nacquero quattro figli:\nNel 1971, due anni dopo la morte della moglie, Alberto spos\u00f2 la contessa \"Marie-Jenke Clara Clementine Antonia Stephanie Walburga Paula Keglevich de Buzin\" (1921\u20131983), dalla quale non ebbe figli."}
{"id": "2525481", "revid": "599013", "url": "https://it.wikipedia.org/wiki?curid=2525481", "title": "Juan S\u00e1nchez Romero", "text": "Carriera.\nClub.\nHa giocato come attaccante. Cresciuto nel Mestalla; il suo primo club professionistico \u00e8 stato il Valencia nel 1993, in seguito \u00e8 stato una stagione in prestito al . Tra il 1994 e il 1999 milita nel Celta Vigo. Nel 1999 arriva il trasferimento al Valencia dove arrivano le sue vittorie pi\u00f9 importanti: due campionati spagnoli nel 2002 e nel 2004, la Coppa UEFA nel 2004, come anche due sconfitte in finale di Champions League nel 2000 e nel 2001.\nNel 2004 torna al Celta Vigo dove alla prima stagione riesce a conquistare la promozione nella Primera Divisi\u00f3n. Appende le scarpe al chiodo nel 2006.\nNazionale.\nDopo aver giocato 5 incontri nella Nazionale di calcio della Spagna Under-21 nel biennio 1992-1993, ha poi collezionato una presenza nella Nazionale maggiore nel 1998, scendendo in campo per 12 minuti in occasione di un'amichevole contro l'Italia.\nDirettore Sportivo.\nUna volta conclusa la carriera da calciatore ha intrapreso quella di direttore sportivo, prima del Valencia e poi dal 2009 ai belgi dell'."}
{"id": "2525484", "revid": "339392", "url": "https://it.wikipedia.org/wiki?curid=2525484", "title": "Juan S\u00e1nchez", "text": ""}
{"id": "2525485", "revid": "1543377", "url": "https://it.wikipedia.org/wiki?curid=2525485", "title": "Duany Plater-Zyberk &amp; Company", "text": "Duany Plater-Zyberk &amp; Company (DPZ) \u00e8 uno studio di architettura e urbanistica fondato nel 1980 da Andr\u00e9s Duany e Elizabeth Plater-Zyberk. Lo studio \u00e8 specializzato nella progettazione urbana secondo i principi del New Urbanism.\nPremi.\nI progetti di DPZ hanno vinto numerosi premi, tra i quali anche due National AIA Awards, il Thomas Jefferson Award, il Vincent Scully Prize e due Governor's Urban Design Awards for Excellence.\nNel 1989, Time Magazine selezion\u00f2 il progetto di Seaside come uno dei 10 progetti \u201cBest of the Decade\u201d.\nUragano Katrina.\nIn seguito agli uragani Katrina e Rita, lo studio DPZ lavor\u00f2 per la ricostruzione producendo piani sia a livello regionale che alla scala di vicinato e linee guida per la ricostruzione."}
{"id": "2525489", "revid": "1216132", "url": "https://it.wikipedia.org/wiki?curid=2525489", "title": "Morte di Giulio Cesare", "text": "La Morte di Giulio Cesare \u00e8 un dipinto a olio su tela (400x707 cm) del pittore neoclassico Vincenzo Camuccini, realizzato intorno al 1806 e conservato nel museo di Capodimonte a Napoli.\nCommittenza.\nL'opera, commissionata nel 1793 da Lord Bristol, fu portata a compimento dal Camuccini intorno al 1806. Il committente, tuttavia, era morto nel 1804 e pertanto dopo alcune trattative infruttuose con i suoi eredi Camuccini vendette l'opera nel 1807 a Gioacchino Murat, nel frattempo asceso al trono di Napoli per concessione di Napoleone Bonaparte. Con la Restaurazione e il ritorno della monarchia di Ferdinando I di Borbone, la tela fu acquistata da quest'ultimo e ricollocata nel palazzo Reale di Napoli; fu nel 1864 che l'opera trov\u00f2 la sua collocazione definitiva nel museo di Capodimonte, in seguito al riordino della Pinacoteca del Palazzo attuato da Annibale Sacco.\nDescrizione.\nIl pittore romano trasse ispirazione per questo quadro dalla lettura della \"Morte di Cesare\" di Plutarco e dall'omonima tragedia di Voltaire del 1733 che venne rappresentata a Roma nel 1798. Il momento raffigurato \u00e8 quello in cui Giulio Cesare, alzatosi e sceso dal seggio della curia pompeiana per cercare di difendersi, si accorge della presenza di Bruto, suo figlio adottivo, che lo colpisce senza guardarlo in faccia. Sulla destra \u00e8 collocato il gruppo di senatori, che osservano l'omicidio di Cesare increduli e terrorizzati.\nMostrandosi assai sensibile all'influenza di Jacques-Louis David, Camuccini diede alla scena un'impostazione solenne e teatrale, con l'adozione di una rigorosa partizione geometrica dello spazio ottenuta per mezzo della conformazione a blocchi di marmo squadrati del pavimento. L'intera composizione si articola staticamente su semplici linee orizzontali e verticali, schema geometrico tipico della pittura neoclassica; i gradini a destra seguono l'andamento della direttrice orizzontale, mentre le linee verticali sono descritte dalle due sculture poste nelle nicchie del muro e dalla grande statua di Apollo che regge un globo terrestre in mano.\nDal punto di vista cromatico la \"Morte di Giulio Cesare\" \u00e8 composta da colori particolarmente caldi, come il rosso e il giallo, stesi sulla tela in modo preciso e senza sfumature."}
{"id": "2525493", "revid": "404449", "url": "https://it.wikipedia.org/wiki?curid=2525493", "title": "La dottrina del fascismo", "text": "La dottrina del fascismo \u00e8 un saggio del 1932 pubblicato nella voce \"Fascismo\" dell'Enciclopedia Italiana, con la sola firma di Benito Mussolini come autore, sebbene la prima parte intitolata \"Idee Fondamentali\" sia da attribuire al filosofo Giovanni Gentile (che la pubblic\u00f2 con il titolo \"Origini e dottrina del fascismo\" gi\u00e0 nel 1929), mentre solo la seconda parte \"Dottrina politica e sociale\" \u00e8 da attribuire a Mussolini stesso.\nStoria editoriale.\nLa sua prima pubblicazione avvenne nell'Enciclopedia Italiana di Scienze, Lettere e Arti del 1932, come prima sezione di una lunga voce sul \"fascismo\". L'intera voce ricopre le pagine da 847 a 884 dell'Enciclopedia Italiana (volume XIV), cui collabor\u00f2 Gioacchino Volpe per la parte storica, e Arturo Marpicati per quella relativa alle opere realizzate dal fascismo; include anche numerose fotografie ed immagini.Fu poi pubblicato da Vallecchi, come saggio, nel 1935, e dalle edizioni Ardita ed Hoepli.\nIn seguito ci sono state altre ristampe e riedizioni della \"Dottrina del Fascismo\" datate 1941 e 1942. Nel 1997 \u00e8 stata ripubblicata la voce, con gli aggiornamenti nelle \"Appendici\" del 1938, 1948 e 1961, con prefazione di Giorgio Galli."}
{"id": "2525498", "revid": "192549", "url": "https://it.wikipedia.org/wiki?curid=2525498", "title": "Mayyafariqin", "text": ""}
{"id": "2525510", "revid": "628767", "url": "https://it.wikipedia.org/wiki?curid=2525510", "title": "Distretto di Timir\u00e2zev", "text": "Il distretto di Timir\u00e2zev (in kazako: \u0422\u0438\u043c\u0438\u0440\u044f\u0437\u0435\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Timir\u00e2zev."}
{"id": "2525513", "revid": "628767", "url": "https://it.wikipedia.org/wiki?curid=2525513", "title": "Distretto di U\u00e4lihanov", "text": "Il distretto di U\u00e4lihanov (in kazako: \u0423\u04d9\u043b\u0438\u0445\u0430\u043d\u043e\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo K\u00ed\u0161kenek\u00f6l."}
{"id": "2525517", "revid": "628767", "url": "https://it.wikipedia.org/wiki?curid=2525517", "title": "Distretto di \u017dambyl (Kazakistan Settentrionale)", "text": "Il distretto di \u017dambyl (in kazako: \u0416\u0430\u043c\u0431\u044b\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Presnovka."}
{"id": "2525518", "revid": "287204", "url": "https://it.wikipedia.org/wiki?curid=2525518", "title": "What I Want (Dead or Alive)", "text": "What I Want \u00e8 una canzone scritta e registrata dalla band inglese Dead or Alive. La canzone \u00e8 stata pubblicata come secondo singolo dell'album Sophisticated Boom Boom nel 1983.\n\"What I Want\" non ottenne successo in madrepatria (un misero 88esimi posizionamento in classifica). Un anno dopo i Dead Or Alive, forti del successo raggiunto con la loro cover di \"That's the Way (I Like It)\", decisero di ri-pubblicare come singolo \"What I Want\" pensando di raccogliere maggior successo.\nIl tentativo termin\u00f2 miseramente: infatti il singolo si piazz\u00f2 nella classifica inglese all'87\u00ba posizionamento (una posizione in pi\u00f9 della originale pubblicazione).\nNonostante tutto ci\u00f2, \"What I Want\" rimane uno dei brani sempre eseguiti dai Dead Or Alive nei loro concerti."}
{"id": "2525520", "revid": "1524446", "url": "https://it.wikipedia.org/wiki?curid=2525520", "title": "Airdrieonians Football Club (2002)", "text": "L'Airdrieonians Football Club, meglio noto come Airdrieonians, \u00e8 una societ\u00e0 calcistica scozzese con sede nella citt\u00e0 di Airdrie. Nata nel 2002 col nome di Airdrie United, \u00e8 erede della tradizione dell'omonimo club esistito tra il 1878 e il 2002. Milita in Scottish League One, terzo livello del calcio scozzese.\nStoria.\nL'Airdrie United nacque nel 2002, dopo il fallimento dello storico Airdrieonians. Il suo fondatore fu proprio un tifoso dei \"Diamonds\", lo scozzese Jim Ballantyne che, rilevando il titolo del Clydebank, ricre\u00f2 il club cercando di mantenere le principali caratteristiche del precedente. \nInizialmente l'Airdrie venne incluso nella Scottish Third Division, la quarta divisione del calcio scozzese. Nello stesso periodo, per\u00f2, il Livingston si trov\u00f2 in gravi problemi finanziari e dovette rinunciare alla Scottish Second Division, la serie soprastante. L'Airdrie United prese cos\u00ec il suo posto e disput\u00f2 il suo primo campionato in terza divisione concludendo da terzo classificato. Nella stagione successiva centr\u00f2 la promozione in Scottish First Division, che mantenne per tre anni, finch\u00e9 nel 2006-07 retrocesse in Second Division dopo aver perso i play-off.\nNuovamente promosso al termine della stagione 2007-08, il club torn\u00f2 in First Division e ci rest\u00f2 altri due anni, dopodich\u00e9 ridiscese in Second Division. Fece un'ultima apparizione in First Division nel campionato 2012-13, in cui si classific\u00f2 ultimo.\nNel 2013 riprese il nome di Airdrieonians Football Club e riadott\u00f2 lo storico stemma, anche se lo stesso \u00e8 stato modificato nel 2015 in seguito a un contenzioso col Lord Lyon scozzese. \nNegli anni recenti gli Airdrieonians hanno sempre militato in League One, conseguendo come miglior risultato il secondo posto nella stagione 2020-21.\nStadio.\nGli Airdrieonians giocano le proprie partite interne all'Excelsior Stadium, costruito nel 1998 e con una capienza di 10171 posti.\nStatistiche e record.\nPartecipazione ai campionati.\nLe statistiche comprendono le stagioni a partire dal 2002, anno di rifondazione del club."}
{"id": "2525521", "revid": "748037", "url": "https://it.wikipedia.org/wiki?curid=2525521", "title": "Palazzo Bordonaro", "text": "Palazzo Chiaramonte Bordonaro \u00e8 un palazzo cinquecentesco di Palermo ubicato in piazza Pretoria nel quartiere Kalsa.\nStoria.\nIl palazzo venne edificato intorno al XVI secolo ma sub\u00ec vari stravolgimenti prima con la ridefinizione del Cassaro e successivamente con l'apertura della nuova strada: la via Maqueda. Il fronte principale del palazzo si affaccia sulla piazza Pretoria, con la ridefinizione del Cassaro venne ricostituita la facciata ivi prospiciente, mentre con l'apertura della via Maqueda venne creato sull'angolo del palazzo uno dei quattro canti. \nLa facciata attuale fino al piano nobile \u00e8 opera dell'architetto Giovanni Del Frago per i marchesi Guggino. Nella seconda met\u00e0 del XIX secolo l'edificio pass\u00f2 ai Chiaramonte Bordonaro.\nVerso la fine degli anni '90 fu iniziato il restauro ad opera dell'architetto Vincenzo Palazzotto, poi interrotto ed ancora non portato a termine."}
{"id": "2525523", "revid": "729019", "url": "https://it.wikipedia.org/wiki?curid=2525523", "title": "Bitcevskij Park", "text": "La stazione di Bitcevskij Park \u00e8 una stazione della metropolitana di Mosca inaugurata il 27 febbraio 2014 con il prolungamento della linea 12, la linea Butovskaja; al momento dell'inaugurazione ne \u00e8 uno dei capolinea.\nLo stesso nome era stato utilizzato anche in passato per quella che \u00e8 stata poi rinominata Novojasenevskaja, con cui la stazione attuale \u00e8 collegata e attraverso cui fornisce la possibilit\u00e0 di interscambio con la linea Kalu\u017esko-Ri\u017eskaja."}
