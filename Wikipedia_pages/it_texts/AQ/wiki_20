{"id": "2451306", "revid": "869733", "url": "https://it.wikipedia.org/wiki?curid=2451306", "title": "Episodi di Un medico in famiglia (terza stagione)", "text": "La \"terza stagione\" di \"Un medico in famiglia\" \u00e8 andata in onda in prima visione televisiva su Rai 1 dal 16 marzo al 25 maggio del 2003. In questa stagione non sono presenti alcuni protagonisti delle due stagioni precedenti: Lele, anche se il personaggio compare all'inizio del 1\u00ba episodio tramite un video messaggio di augurio per la famiglia intera, ed anche in una degli episodi successivi quando Maria e Annuccia rivedono malinconiche un vecchio filmino dove si vede lo stesso Lele insieme alla loro madre Elena, Giacinto (Enrico Brignano), che compare in uno dei primi episodi nei ricordi di Cettina (e quindi in scene gi\u00e0 viste) e Zia Alice (Claudia Pandolfi), che invece scompare definitivamente; esce di scena anche Ugo Dighero. Gli sceneggiatori sono riusciti a mantenere inalterato il clima e il successo della fiction, e infatti la media degli spettatori cal\u00f2 di poco pure mantenendosi su livelli altissimi; importante new entry \u00e8 il nuovo amore di Cettina, Augusto Torello, interpretato da Francesco Salvi; il nuovo \"medico in famiglia\", protagonista della stagione insieme a Maria, \u00e8 il dottor Guido Zanin (Pietro Sermonti).\nCiao, famiglia!\nTrama.\nLele parte per l'Australia per studiare una nuova cura per una malattia infantile rarissima, mentre Alice, che presto raggiunger\u00e0 il marito, \u00e8 in Brasile. Appena i Martini arrivano a casa trovano una videocassetta in cui Lele saluta tutti in modo speciale. Nel frattempo scopriamo che anche Giacinto \u00e8 partito: lavora come cameriere sulle navi da crociera. Rebby e Maria all'Universit\u00e0 incontrano Guido, un medico brillante appena arrivato da Milano che sta cercando casa e verr\u00e0 assunto alla ASL dalla nuova direttrice, Alida Castellani; la sostituta di Lele per\u00f2 non suscita molta simpatia nei colleghi, tranne che in Mariano. Oltre alla novit\u00e0 di avere \"tutta la famiglia sulle sue spalle\" il nonno Libero deve affrontare un altro problema: il piccolo Lele Junior, il figlio di Nilde, ha continuamente nausea, mal di stomaco, ma non se ne capisce la causa. Intanto il capofamiglia non vuole che la nonna Enrica si trasferisca a casa Martini, e quindi finge di volere dare la stanza di Lele e Alice a Mariano che vuole andarsene di casa; Jonis, per\u00f2, prende la bugia sul serio e dice al medico che pu\u00f2 andare ad abitare il giorno stesso in casa Martini. Alla fine Mariano cambier\u00e0 idea e Jonis offrir\u00e0 la stanza a Guido, il medico che Maria ha incontrato all'universit\u00e0.\nAscolti Italia: telespettatori 8.481.000 - share 28,91%\nUn nuovo medico in famiglia.\nTrama.\nLibero ritrova il libretto universitario di Alberto e con l'aiuto di Fausto viene a scoprire che suo nipote non ha dato nessun esame all'universit\u00e0. Tra Guido e Maria c'\u00e8 grande intesa, ma sembra che il medico non sia interessato minimamente a lei. Intanto anche Ciccio crea problemi al nonno Libero: dopo uno scherzo che ha rischiato di finire con una tragedia viene riportato a casa dalla polizia e tenta di scappare da Lele in Australia, chiedendo alla nonna Enrica del denaro; sar\u00e0 Guido che gli far\u00e0 cambiare idea e lo riporter\u00e0 a casa. Intanto Libero si \u00e8 trovato un nuovo amico.\nAscolti Italia: telespettatori 8.686.000 - share 31,73%\nIl tarlo del sospetto.\nTrama.\nEnrica nota l'intesa crescente tra Maria e Guido e mette \"la pulce nell'orecchio\" a Libero, che inizia a preoccuparsi. Alberto si fa negare quando Gemma e Adriano si presentano a casa Martini; in pi\u00f9 Gemma scopre da Fausto che Alberto non ha dato nessun esame all'universit\u00e0 e si arrabbia moltissimo, decidendo quindi di lasciarlo perch\u00e9 capisce di essere innamorata di Adriano. Intanto alla Asl arriva Marcello, che si scopre essere amico di infanzia di Guido; ora \u00e8 un attore che in attesa di una parte importante lavora come ranocchio al supermercato. Maria porta Lele Junior alla Asl per farlo visitare da Guido e dagli esami si scopre che \u00e8 celiaco, cio\u00e8 intollerante al glutine. Ascolti Italia: telespettatori 8.713.000 - share 27,78%\nLo stagno del ranocchio.\nTrama.\nLibero non vuole che tra Guido e Maria accada qualcosa e fa di tutto per tenerli lontani. Enrica aiuta Nilde con le spese del ristorante, ma vuole decidere lei come decorarlo e arredarlo e diverse volte le due donne hanno delle discussioni; alla fine faranno pace e il ristorante verr\u00e0 inaugurato. Alberto \u00e8 depresso e dorme in garage per stare solo: per aiutarlo Libero si fa prescrivere un antidepressivo per lui da Mariano, ma viene scoperto da Guido che si arrabbia. Allora Libero decide di proporre a Irma di assumerlo come tecnico alla radio, dove per\u00f2 cercano un conduttore per sostituire Alice; tra i candidati c'\u00e8 anche Marcello, che aiutato da Libero ottiene il posto. Anche Alberto verr\u00e0 assunto e approfitta dell'occasione per fare un annuncio alla radio, ringraziando tutti coloro che gli sono stati vicini.\nAscolti Italia: telespettatori 8.717.000 - share 30,75%\nNotti bianche.\nTrama.\nLele Junior non vuole andare all'asilo, ma dopo qualche tentativo sar\u00e0 Annuccia a convincerlo. Intanto Cettina si mette alla ricerca di Giacinto, perch\u00e9 la nave in cui era imbarcato \u00e8 tornata in Italia da una settimana e si scopre che l'uomo non ha mai telefonato alla fidanzata da quando \u00e8 partito; decide di recarsi dalla madre Cleofe, che per\u00f2 non si fa trovare. La cugina della madre le cosengna una lettera di Giacinto in cui le scrive che si \u00e8 fatto monaco; Libero indaga sull'ordine dei monaci e scopre che in realt\u00e0 non esiste. Cettina, su consiglio di Ciccio, decide di partecipare al programma TV \"Dove sei?\" e scopre che Giacinto \u00e8 sposato con un'altra ragazza e che i due aspettano un bambino. Maria deve prepararsi per l'esame di ammissione alla facolt\u00e0 di medicina e chiede a Guido se la aiuta a ripassare biologia: dopo una notte passata a studiare assieme Guido, anche su consiglio di Jessica, e facendo un patto con Libero, decide di lasciare perdere per non stare troppo appiccicato a Maria, che ci rimane male. Intanto Reby ha conosciuto uno studente che \u00e8 riuscito ad avere tutte le domande del test e propone a Maria di partecipare a un gruppo di studio a casa sua, ma in realt\u00e0 \u00e8 una trappola per andarci a letto e Maria prontamente scappa via. La mattina dopo Reby, infuriata con l'amica per non essere riuscita a ottenere le domande, se ne va in scooter ma ha un incidente davanti a casa Martini; fortunatamente accorre Guido e chiede a Maria di chiamare il 118, ma la ragazza si blocca. Questo avvenimento la porta a rinunciare a fare il test di ammissione alla facolt\u00e0 di medicina, perch\u00e9 crede di non essere portata per questa professione, ma sar\u00e0 Guido a farle cambiare idea. Alla fine Maria sostiene l'esame e viene ammessa a medicina.\nAscolti Italia: telespettatori 8.393.000 - share 29,10%\nPrima il dovere.\nTrama.\nNilde \u00e8 costretta a chiudere il ristorante a causa di un'intossicazione e nota che a firmare la denuncia \u00e8 Guido; il medico torna a casa per dare spiegazioni ma si trova tutta la famiglia Martini contro, eccetto Maria. Oltretutto Nilde riceve la prenotazione per una cena da un regista hollywoodiano per l'indomani. I coniugi dei due clienti intossicati pensano che sia stato il dessert che solo loro due avevano mangiato; in realt\u00e0, dal referto degli esami, si scopre che l'intossicazione deriva dai frutti di mare che i due amanti avevano mangiato durante la loro scappatella. Guido per non rivelare la verit\u00e0 ai coniugi dice loro che l'intossicazione \u00e8 stata causata da un virus e Nilde riesce quindi a riaprire in tempo il ristorante per la cena del regista. Intanto Alberto corre alla radio, perch\u00e9 ascoltandola sente che il disco si \u00e8 bloccato, e infatti il tecnico ha lasciato il suo posto per andare a una festa; insieme a Marcello improvvisano una puntata notturna che riscuote notevole successo e Irma decide quindi di assumere Alberto a tempo indeterminato. Ciccio, per fare colpo su Claudia, partecipa all'occupazione della sua scuola e riesce a baciare la ragazza che contraccambia, ma la nonna Enrica obbliga Libero ad andare a prenderlo, nonostante lui gli avesse dato il permesso di dormire fuori casa. Il nonno ha per\u00f2 uno scontro con alcuni studenti e viene arrestato dalla polizia ma subito rilasciato. All'uscita del commissariato trover\u00e0 gli studenti, che lo accolgono con un applauso.\nAscolti Italia: telespettatori 8.567.000 - share 32,02%\nProposte indecenti.\nTrama.\nI medici della Asl decidono di riservare una stanza per lo svago dei bambini che si annoiano in attesa delle visite; la Castellani per\u00f2 vieta loro di crearla in quanto la stanza predisposta sar\u00e0 destinata al corso della nuova nutrizionista, Carlotta Wilson. La donna inizialmente sembra un po' strana, in quanto porta sempre i guanti, non stringe la mano per salutare, si pulisce spesso con salviettine e non vuole essere sfiorata.\nGuido prescrive a Libero di fare movimento, e quindi quest'ultimo si iscrive al corso di igiene alimentare di Carlotta, ma dopo avere trovato lavoro al bingo per sostituire un amico decide di rinunciarvi.\nCarlotta pensa che sia stato Guido a indurre Libero a cancellarsi dal corso e dopo un diverbio con l'uomo sviene; i due per\u00f2 si chiariscono immediatamente e Guido decide di iscriversi al corso, che deve avere un minimo di dieci iscritti per proseguire.\nFausto ci prova con una signora conosciuta al bingo e per fare colpo si porta dietro Annuccia e Ciccio, fingendo che siano suoi nipoti. Intanto questi ultimi hanno dei diverbi con Cettina che ha deciso di volere un figlio e cerca un partner: pensa a Marcello ma entrambi, molto imbarazzati, finiranno per rinunciare. Cettina torna a casa e viene accolta da Ciccio e Annuccia, che le chiedono scusa.\nAscolti Italia: telespettatori 8.447.000 - share 30,60%\nNo, non \u00e8 la gelosia.\nTrama.\nLibero dice a Cettina che dovrebbe cercarsi un uomo con cui uscire, non essendo pi\u00f9 di primo pelo, ma la colf non ne vuole pi\u00f9 sapere degli uomini; alle prove del coro conosce il nuovo direttore Augusto Torello, che rimane quasi folgorato dalla sua bellezza. Cettina capisce le sue intenzioni e cerca in tutti i modi di tenere un leggero distacco; al coro si uniscono anche Jessica, che ha appena lasciato il fidanzato perch\u00e9 si vergogna di dire che \u00e8 una semplice infermiera alla madre Livia, amica di Enrica, e Tea che \u00e8 arrabbiata con il marito perch\u00e9 non l'ha portata a Venezia per lavorare. Guido cerca di stringere amicizia con Carlotta, ma Oscar gli fa notare che il problema della ragazza \u00e8 il contatto fisico; decidono allora di fare un'uscita tutti insieme al ristorante di Nilde con la scusa di conoscersi meglio e intanto cercano di capire meglio la sua fobia. Maria rivela a Cettina di provare qualcosa per Guido, ma \u00e8 sempre pi\u00f9 gelosa di lui, soprattutto quando le nasconde l'uscita a quattro dicendole che devono fare un consulto, ma quando si presenta al ristorante con tutta la famiglia Martini litiga con il medico e per equivoco fa cenno \"alla tipa isterica piena di fobie\", che Guido le aveva solo accennato, quindi Carlotta capisce tutto. Guido, deluso dal comportamento di Maria e dal fatto che continua a fargli domande sulla sua vita privata, decide di trovarsi un'altra casa. Maria per\u00f2 gli chiede scusa e lo convince a rimanere a casa Martini.\nAscolti Italia: telespettatori 7.623.000 - share 28,22%\nVive la France.\nTrama.\nLibero conosce Antoinette, la tata di un bambino che si chiama Matteo ed \u00e8 a scuola con Annuccia; il bambino \u00e8 stranamente troppo tranquillo e Antoinette non capisce come mai, cos\u00ec Libero la invita a portarlo alla Asl per farlo visitare da Guido. Alla fine si scopre che il problema \u00e8 dato da un farmaco che i genitori gli danno ogni giorno. Intanto Guido cerca di recuperare la sua amicizia con Carlotta, che finalmente gli rivela il suo problema. Ella ha paura del contatto fisico; il medico la rassicura dicendole che l'aiuter\u00e0 a trovare uno specialista. Enrica porta Annuccia e Lele Junior a una festa di bambini a casa della sua amica Livia che, quando vede Lele Junior, gli dice di andare a giocare in cucina a causa della sua carnagione; Enrica se ne va indignata. Le \"Rose del Sud\" intanto si preparano alla prima esibizione in pubblico che dovrebbe essere alla villa del professor Morbelli, ma il debutto verr\u00e0 rimandato perch\u00e9 il figlio di Tea sta male, il vestito di Jessica si rompe e Cettina ha il singhiozzo. Libero ne approfitta e con Antoinette, Torello, Annuccia e Lele Ju si presentano alla festa truccati con il cerone nero e si esibiscono al posto delle Rose; dopo avere cantato Libero rimprovera Livia del suo comportamento. Dopo il ricevimento Libero dichiara i suoi sentimenti ad Antoinette, che preferisce per\u00f2 rimanergli amica.\nAscolti Italia: telespettatori 7.461.000 - share 27,46%\nLe belle statuine.\nTrama.\nAnnuccia parte per una gita e lascia al nonno Libero il compito di vigilare sulle statuine in ceramica da lei create, ma mentre Fausto scava in giardino ne trova una e Libero pensa che sia stata Cettina che l'ha sotterrata, ritenendola troppo brutta. Enrica gli propone di fare esaminare le statuine di Annuccia a un suo amico esperto di arte antica e quest'ultimo, vedendo la statua brutta, afferma che sia un reperto archeologico dell'epoca pre-romana; il maestro afferma che andrebbe restituita al Ministero dei Beni Culturali, ma in alternativa potrebbe venderla a un collezionista giapponese che la pagherebbe un milione di euro. Libero non sa se vendere la statuetta andando contro la legge, ma guadagnando un milione di euro oppure restituirla alle autorit\u00e0; alla fine decider\u00e0 per la seconda ipotesi. Maria, durante una passeggiata con Reby, conosce Maya, un mimo che ha girato mezza Europa alla ricerca della felicit\u00e0; le due stringono amicizia e la giovane Martini viene invitata anche a una festa. Maya poi le propone un viaggio a Praga e Maria, a causa del nervosismo che prova, \u00e8 titubante e arriva quasi a partire ma poi, vedendo Annuccia con la foto di lei e il padre Lele, rinuncia a partire. Guido cerca di aiutare Carlotta a risolvere il suo problema; dopo un diverbio davanti a casa Martini Maria sta per essere investita, ma Carlotta riesce a spingerla via, evitandole l'incidente. Alla fine ringrazier\u00e0 Maria perch\u00e9 in realt\u00e0 \u00e8 stata lei a salvarle la vita.\nAscolti Italia: telespettatori 8.125.000 - share 29,78%\nSegreti e imprevisti.\nTrama.\nSi avvicina il compleanno di Maria: la nonna Enrica vorrebbe organizzare una grande festa, Rebby vorrebbe farla uscire con due ragazzi che giocano nelle Giovanili della Roma, mentre Guido pensa che preferirebbe una cena al ristorante con pochi amici. La ragazza per\u00f2 dice alla famiglia di non volere n\u00e9 regali n\u00e9 festa, perch\u00e9 le manca tanto il padre. Guido regala una pianta a Carlotta per aiutarla nel suo problema e intanto alla Asl fanno scommesse su una possibile storia tra i due; Carlotta gli confessa di essere innamorata di lui, ma Guido \u00e8 confuso e non sa se ama Carlotta o Maria. Intanto invita quest'ultima a una cenetta intima per il suo compleanno, ma non si presenta all'orario stabilito perch\u00e9 rimane senza benzina in una strada isolata e con il cellulare scarico; la ragazza allora accetta, seppur di malavoglia, l'invito della nonna Enrica di cenare al ristorante di Nilde. Qui Maria conosce Gianluca Chiodelli, che a met\u00e0 serata la porta via dal ristorante e la sorprende portandola a cenare ai Mercati Traianei. Intanto Cettina vuole capire che lavoro fa Torello, che su questo argomento rimane sempre molto misterioso; incarica Libero di scoprirlo e l'uomo scopre che Torello fa l'impresario di pompe funebri.\nLe preziose.\nTrama.\nMaria \u00e8 felice di avere conosciuto Gianluca e lo \u00e8 anche la nonna Enrica, perch\u00e9 \u00e8 un buon partito (pare sia uno dei pi\u00f9 grandi avvocati in circolazione); la nonna consiglia alla ragazza di fare la preziosa per tenere sulle spine il giovane. L'avvocato \u00e8 a Londra e manda un sms a Maria, mentre al ritorno si fa trovare all'universit\u00e0 con tanti regali per la ragazza e, come previsto da Enrica, le fa recapitare a casa anche un mazzo di fiori. Carlotta visita una bambina che non vuole pi\u00f9 mangiare e scopre che \u00e8 stata l'insegnante di danza a dirle che \u00e8 troppo grassa per danzare; l'insegnante di danza \u00e8 la madre di Carlotta, che va a rimproverarla e minaccia di denunciarla. Carlotta, felice di avere risolto questo problema, chiede a Guido di vedersi a casa sua. I due fanno l'amore e lei gli rivela di esserne innamorata. Cettina non riesce a capire che lavoro fa Torello e continua a chiedere a Libero di indagare; a sua volta Torello vuole che Libero tasti il terreno con Cettina per vedere come reagisce. Intanto al parco due operatori televisivi vedono Annuccia e propongono a Cettina di farla partecipare a un concorso che seleziona volti nuovi per la pubblicit\u00e0, ma per aderire \u00e8 necessario avere un book fotografico; Cettina spende mille euro per farle fare le foto, ma il concorso si riveler\u00e0 una truffa e alla fine saranno Torello e Libero a farsi restituire i soldi. Intanto nella scuola di Ciccio alcuni ragazzi entrano di notte e rompono le tubature per saltare interrogazioni e compiti; tre ragazzi sono stati visti dal custode mentre si allontanavano e riconosciuti, mentre il quarto ha perso un orologio. Ciccio, sapendo che era l'orologio di Claudia, si prende la colpa per difendere la ragazza nonostante egli sia innocente, ma poi confida a Maria la verit\u00e0; la giovane Martini rinuncia alla cena con Gianluca e parla con Claudia, consigliandole di dire la verit\u00e0 per dimostrare ai suoi genitori che \u00e8 in grado di prendersi le proprie responsabilit\u00e0.\nRotta di collisione.\nTrama.\nLa storia tra Maria e Gianluca procede bene e Libero vorrebbe saperne di pi\u00f9 riguardo al giovane avvocato; intanto quest'ultimo sorprende Maria portandola a pranzare su una barca sul Tevere, che porta una bandiera con scritto \"Maria\". Torello per\u00f2 informa Libero che l'avvocato \u00e8 un poco di buono: ha molte donne, pratica sport estremi, \u00e8 pieno di soldi e soprattutto si droga; dopo questa notizia tutta la famiglia cerca di mettere in guardia Maria, ma la ragazza si arrabbia perch\u00e9 tutti i ragazzi che porta passano sotto il giudizio dei familiari. Jessica per incastrare Gianluca si fa invitare a pranzo; decide allora di invitarlo a casa sua e chiama anche Maria che scopre tutto, rimane delusa e decide di troncare la storia. Guido, intanto, si \u00e8 fidanzato con Carlotta, ma non vuole dirlo in giro per non alimentare pettegolezzi alla Asl, a causa dei suoi precedenti a Milano. Carlotta, invece, \u00e8 felicissima e vorrebbe dirlo a tutti, quindi il comportamento di Guido la fa rimanere male perch\u00e9 pensa che non sia convinto della loro storia. Ciccio fa un provino per la squadra di rugby della scuola, ma torna a casa pieno di lividi. Enrica riesce a sventare una rapina mentre \u00e8 a casa con i nipotini, anche grazie all'aiuto di Guido che avendo chiamato a casa e sentendola strana ha avvertito la polizia.\nAscolti Italia: telespettatori 7.468.000 - share 28,27%\nLa stagione degli amori.\nTrama.\nLibero ha notato che Enrica ultimamente \u00e8 molto strana e lo conferma il fatto che non vuole andare al raduno delle compagne del collegio svizzero che ha frequentato da giovane. Ciccio la incontra al bar e la vede entrare nella sala riservata ai videopoker illegali, cos\u00ec riferisce tutto al nonno Libero, che il giorno seguente va al bar e la porta via. Alla fine Enrica sputa il rospo: \u00e8 depressa perch\u00e9 si sente sola e vecchia e ha perso seimila euro ai videopoker; Libero decide di aiutarla accompagnandola al ricevimento e lei viene eletta regina della serata.\nTorello dichiara il suo amore a Cettina e le lancia un ultimatum: se entro tre giorni non si presenta a casa sua uscir\u00e0 definitivamente dalla sua vita; Cettina, per un attimo titubante, si presenta all'appuntamento e i due finiscono per fare l'amore. La mattina seguente per\u00f2 Torello rivela quale sia il suo lavoro e Cettina se ne va sconvolta. Carlotta propone a Guido di andare a convivere; il medico accetta e vanno a vivere nella casa della signora Di Stefano, che si \u00e8 fidanzata con Giuseppe; dopo neanche un giorno per\u00f2 i due dottori sono costretti a lasciare l'appartamento perch\u00e9 la donna ha lasciato il fidanzato per incompatibilit\u00e0 di carattere. Maria, su proposta di Jessica, ha iniziato a lavorare come volontaria in un centro di recupero per tossicodipendenti e chiede ad Alberto di lanciare un annuncio alla radio per favorire le donazioni, perch\u00e9 il bilancio \u00e8 in rosso e il centro rischia di chiudere; dopo l'appello Maria scopre da Marcello che una persona ha fatto una grossa donazione di tremila euro. Si tratta di Gianluca, che chiede alla ragazza di aiutarlo a uscire dal tunnel della droga e di dargli un'altra chance.\nAscolti Italia: telespettatori 7.976.000 - share 29,66%\nTrenta per tutti o quasi.\nTrama.\nCettina va da Torello con l'intenzione di dirgli che non riesce a superare il trauma di avere a che fare con le pompe funebri, ma i due finiscono per fare l'amore; l'indomani Torello le chiede di sposarlo, ma vedendo la donna titubante la mette alle strette: o lo accetta in tutto e per tutto o la storia finisce l\u00ec. Cettina se ne va, poi per\u00f2 ci ripensa e decide di provare a superare il trauma, iniziando a lavorare come segretaria alla Torellhonor; Torello per\u00f2, dopo uno sconto troppo grosso fatto a un cliente, la licenzia e i due litigano. Maria si sta preparando per un esame ed \u00e8 molto nervosa; il nonno Libero pensa che sia colpa di Gianluca. In realt\u00e0 era proprio per l'esame, che per fortuna viene superato con un bel trenta; intanto Gianluca pare si stia giocando bene la sua seconda possibilit\u00e0. Oscar riceve una telefonata dai genitori che stanno arrivando a Roma per conoscere la sua fidanzata; lui per\u00f2 non ha detto loro di essere gay e decide di fingere di avere una storia con Jessica. Con l'aiuto di Guido e Carlotta organizzano tutto per evitare sospetti, ma i genitori si accorgono che c'\u00e8 qualcosa che non va. Jessica riesce a rimediare dicendo che sono sposati; la sera stessa Oscar e Jessica finiscono per fare l'amore. Guido e Carlotta continuano la loro storia, ma una mattina la madre di Carlotta scopre il ragazzo che gira mezzo nudo per casa; il medico \u00e8 stufo di continuare a entrare e uscire di nascosto e pare anche molto dubbioso sulla loro storia. Nilde lascia Lele Ju da Libero perch\u00e9 l'asilo \u00e8 chiuso a causa di alcune antenne che potrebbero essere pericolose per la salute dei bambini; viene istituito un comitato di protesta per farle eliminare a cui partecipa anche la nonna Enrica.\nAscolti Italia: telespettatori 7.406.000 - share 29,88%\nMi farete venire un infarto.\nTrama.\nLa mamma di Carlotta parte per uno stage, lasciandole la casa libera e la dottoressa propone subito a Guido di stare da lei. Il medico allora comunica alla famiglia Martini la convivenza di pochi giorni, ma Annuccia non la prende bene perch\u00e9 \u00e8 gi\u00e0 triste per la mancanza di Lele; Guido chiede allora consiglio a Oscar su come comportarsi e decide di farle conoscere una bambina di nome Marinella, che \u00e8 stata scelta come prova per sperimentare una cura, dato che la sua vita \u00e8 appesa a un filo. Guido riveler\u00e0 ad Annuccia che, senza il lavoro di Lele, Marinella rischia la morte e cos\u00ec la bambina si convince dell'importanza di ci\u00f2 che sta facendo il padre. Ciccio intanto ha deciso di farsi un piercing all'insaputa del nonno Libero, che lo segue con Fausto perch\u00e9 pensa voglia fare altro, ma poi scopre ci\u00f2 che ha fatto. Maria continua a frequentare Gianluca aumentando la preoccupazione di Libero. Cettina \u00e8 indecisa su come comportarsi con Torello dopo che egli l'ha licenziata dalla Torellhonor: gli manca ma vuole fargliela pagare. Libero sta guardando il telegiornale e vede che a Fiumicino \u00e8 stata arrestata una giovane studentessa bionda assieme a Gianluca per spaccio di droga: pensando che si tratti di Maria, che avrebbe dovuto uscire con l'avvocato nello stesso luogo, si sente male ed \u00e8 colto da infarto. Cettina se ne accorge e Libero viene portato in ospedale; Maria avvisa Guido, che corre immediatamente all'ospedale e dice a Carlotta che la convivenza finisce l\u00ec. Ognuno si ritiene colpevole dell'infarto di Libero, che per fortuna \u00e8 fuori pericolo.\nAscolti Italia: telespettatori 8.108.000 - share 31,41%\nUn paziente impaziente.\nTrama.\nLibero \u00e8 in ospedale, ma non vede l'ora di uscire e per passare il tempo gioca a poker con Fausto e altri pazienti; intanto si preoccupa per come vanno le cose a casa, continuando a telefonare anche pi\u00f9 volte al giorno. Organizza pure una rivolta con sciopero della fame per come vengono trattati i pazienti in ospedale. A casa Cettina, che sostituir\u00e0 Nilde al ristorante per farla stare vicino al padre, ha dato un compito a ognuno, ma puntualmente nessuno riesce a rispettarlo. Maria non pu\u00f2 occuparsi della cucina e delle faccende domestiche contemporaneamente; Ciccio deve andare a prendere a scuola Annuccia e Lele Ju, ma perde il piccolo Martini che viene riaccompagnato a casa dalla maestra, e Alberto dovrebbe fare la spesa ma in realt\u00e0 compra solo patatine, popcorn e bibite. Guido intanto ha problemi con Carlotta, stufa di vedere il suo fidanzato totalmente preso dalla famiglia Martini; inoltre Guido chiede a Marcello di portare a cena la sua ragazza, che se la prende. Maria rivede Gianluca davanti a casa che le dice di volere scappare per evitare il processo; in quel momento arriva Guido che, per difendere la giovane Martini, tira un pugno all'avvocato. Ricompare per\u00f2 il giorno dopo salutando Maria e dicendole che gli sarebbe piaciuto cambiare ed essere pi\u00f9 forte soprattutto per lei, perch\u00e9 gli piaceva davvero. Ciccio deve giocare la sua prima partita di rugby da titolare, ma \u00e8 indeciso perch\u00e9 senza il nonno Libero non \u00e8 la stessa cosa; Guido allora propone di filmare la partita cos\u00ec Libero la pu\u00f2 rivedere, ma la Castellani glielo impedisce. Allora manda Jessica, che alla partita conosce Giovanni, l'allenatore della squadra avversaria, trovandolo subito interessante. Purtroppo, durante un'uscita a cena, Giovanni le rivela che sta studiando per diventare prete. I nipoti vanno a trovare il nonno Libero e Lele Ju spiffera di un bacio tra Guido e Maria; Libero allora scappa di nascosto dall'ospedale per vedere come vanno realmente le cose a casa. Vede Guido e Maria insieme nel momento che precede un bacio e accende apposta la televisione. In ospedale medici e infermieri non lo sopportano pi\u00f9 e quindi viene dimesso.\nAscolti Italia: telespettatori 8.294.000 - share 28,92%\nAmori a tradimento.\nTrama.\nLibero torna a casa e tutti sono in fermento. Torello porta del bucato da lavare a Cettina, che scopre in una camicia una lettera d'amore per una certa Svetlana e credendo sia indirizzata a Torello sparisce dicendo a tutti che deve riflettere. Enrica e Fausto si occupano di Libero, che per\u00f2 si stufa presto delle attenzioni dei suoi familiari. Padre Giovanni presenta Nizar a Jessica, uno studente tunisino che per rimanere in Italia e trovare lavoro deve sostenere un esame di cultura generale; l'infermiera, essendo molto presa da Giovanni, decide di aiutare il giovane. Guido e Carlotta sono sempre pi\u00f9 in crisi e durante una cena al ristorante di Nilde litigano di nuovo; Guido va a casa di Marcello che gli presenta due ragazze e la mattina seguente il medico si risveglia completamente ubriaco accanto a una delle due. La dottoressa chiama Maria per sapere che fine ha fatto il suo fidanzato e la giovane Martini gli telefona, ma durante la chiamata sente una voce femminile che lo chiama amore e riattacca delusa. Torello scopre che la lettera che ha fatto scappare Cettina \u00e8 di Gerardo, il suo assistente, cos\u00ec i due fanno pace.\nAscolti Italia: telespettatori 8.204.000 - share 30,02%\nScherzare col fuoco.\nTrama.\nMaria \u00e8 arrabbiata con Guido e delusa perch\u00e9 lui ha tradito Carlotta; nel frattempo Marcello propone a Carlotta una rubrica sull'alimentazione alla radio e per sbaglio le rivela il tradimento del medico, pensando che lo sapesse gi\u00e0. Alla Asl si tiene un corso sull'autostima e grazie a esso i dottori riescono a tirare fuori i loro problemi. Carlotta \u00e8 arrabbiata con Guido ma vuole cercare di perdonarlo Jessica vorrebbe provare a conoscere Giovanni ma la blocca il fatto che stia per diventare prete. Tea \u00e8 preoccupata perch\u00e9 pensa che suo marito abbia un'amante, la Castellani \u00e8 l'amante di un uomo sposato e si sente sola. Alla fine Carlotta perdona Guido perch\u00e9 adesso ha la forza di credere in se stessa e andare oltre. Jessica e Cettina aiutano Tea a scoprire la verit\u00e0: il marito ha semplicemente trovato un lavoro notturno come spazzino e per risparmiare benzina divide la macchina con una collega. Giovanni va da Jessica per aspettare insieme l'esito dell'esame di Nizar e i due fanno l'amore. Nilde ha un problema al ristorante perch\u00e9 uno strozzino la minaccia; Libero cerca di aiutarla invitando tutti i negozianti vicini a unire le forze e anche se all'inizio essi sono un po' titubanti perch\u00e9 impauriti alla fine si coalizzano contro lo strozzino.\nRitorni.\nTrama.\nGeorge, il padre di Lele Ju, compare al ristorante di Nilde e la donna rimane un po' scioccata; lo comunica a Libero, che inizialmente la prende male, ma poi quest'ultimo decide di andare all'ambasciata con Lele Ju a conoscere George e cos\u00ec capisce che in realt\u00e0 \u00e8 stata sua figlia a lasciarlo e a scegliere di non dirgli nulla del bambino. Giovanni va alla Asl perch\u00e9 vuole chiarirsi con Jessica, le dice che \u00e8 confuso e che l'avere fatto l'amore con lei gli ha creato molti dubbi e incertezze, ma la donna non vuole che si senta in obbligo e lo caccia perch\u00e9 rispetta la sua scelta.\nCarlotta invita Guido a casa sua per farle conoscere sua madre, ma Guido non si presenta; a casa della dottoressa si presenta invece Marcello, che fa morire dal ridere sia lei che la madre. Intanto Guido e Maria vanno a prendere Annuccia al bioparco, dove si \u00e8 recata in gita, ma per accontentare la bambina si fermano ancora un po' per vedere altri animali; Annuccia si perde e cos\u00ec i tre rimangono chiusi dentro allo zoo. A causa di questo Guido non si presenta all'appuntamento con Carlotta e a casa Martini si preoccupano e telefonano ai vigili, assessorati, persino al sindaco e presidente della regione per farli uscire, ma intanto Maria e il bel dottore si baciano. Torello invita Cettina a cena al ristorante di Nilde, nonostante la donna non ami festeggiare il proprio compleanno, ma proprio quella sera riappare Peppiniello, l'uomo che spar\u00ec dopo avere fatto l'amore con lei quando aveva vent'anni e che l'ha fatta tanto soffrire.\nContratti.\nTrama.\nCiccio \u00e8 preoccupato perch\u00e9 deve disputare una partita di rugby e questa volta ci sar\u00e0 un reclutatore inglese che porter\u00e0 in Inghilterra il giocatore della squadra con maggior talento, anche se sa benissimo che il prescelto sar\u00e0 un altro. Il giovane Martini ci rimane doppiamente male quando vede Claudia andare via con questo ragazzo. Alla fine per\u00f2 il reclutatore si presenter\u00e0 a casa Martini per fargli firmare il contratto: cos\u00ec Ciccio, oltre a passare sei mesi in Inghilterra, riesce a riconquistare Claudia.\nGuido, dopo il bacio al bioparco, capisce di provare qualcosa di forte per Maria, ma lei vorrebbe che prima lui lasciasse Carlotta che, nel frattempo, sembra sempre pi\u00f9 legata a Marcello e non solo per lavoro. Infatti, in collaborazione con la radio, Carlotta e Marcello hanno lanciato alla Asl un'iniziativa di raccolta fondi. Torello si \u00e8 messo in affari con Peppiniello per aprire una filiale di pompe funebri in America, ma non si rende conto che lui, in realt\u00e0, sta mirando a Cettina. Peppiniello riesce a ingannare Torello mandandolo a un funerale in Toscana e sar\u00e0 lo stesso Torello, ingenuamente, a consegnare Cettina al suo ex fidanzato. Cettina per\u00f2 non vuole pi\u00f9 stare con lui.\nAttenta Cappuccetto Rosso.\nTrama.\nAnnuccia \u00e8 triste perch\u00e9 vorrebbe avere la parte di Cappuccetto Rosso per la recita a scuola, ma la maestra l'ha assegnata a un'altra bambina; alla Asl qualcuno ha rubato i soldi per la beneficenza e Guido propone di riguadagnarli interpretando la recita di Annuccia, che prender\u00e0 parte all'iniziativa svolgendo un ruolo importante. Alla fine della recita Marcello e Carlotta si baciano. Maria \u00e8 stufa di aspettare Guido e, influenzata da Reby, decide di non aspettarlo pi\u00f9 divertendosi con l'amica; durante un'uscita notturna viene fermata dai carabinieri e le viene ritirata la macchina. Sar\u00e0 Guido a riportarla a casa e, dopo una discussione, le dichiara tutto il suo amore per lei.\nTorello \u00e8 sempre pi\u00f9 disperato perch\u00e9 ha perso Cettina, che in realt\u00e0 vuole solo farlo soffrire facendo finta di stare con Peppiniello. Torello decide allora di andare da lui e scopre che i due avevano una relazione venti anni prima. Cettina la sera va da Peppiniello dicendogli che il loro sar\u00e0 un fidanzamento in bianco.\nAscolti Italia: telespettatori 8.549.000 - share 29,79%\nSabbie mobili.\nTrama.\nCettina \u00e8 ormai fidanzata con Peppiniello, che riempie di regali sia lei che la famiglia Martini, e decide di chiedere la mano della donna direttamente a Libero. Cettina quindi assume una nuova colf, Lourdes, che la sostituisca; Lourdes per\u00f2 ci mette molto a imparare le cose e fa troppi pasticci. Jessica scopre di essere incinta e dice a Oscar che il figlio potrebbe anche essere suo: l'uomo in un primo momento rimane stupito, ma poi si rende conto di essere davvero felice. Maria chiede a Guido di lasciare Carlotta ma Reby le dice che sicuramente non ce la far\u00e0; invece tutto andr\u00e0 per il meglio perch\u00e9 sar\u00e0 Carlotta a lasciare Guido, essendosi innamorata di Marcello. Maria e Guido vanno al mare per stare da soli e quando tornano a casa sporchi di sabbia Libero capisce che i due hanno passato il pomeriggio insieme. Intanto, alla Asl, un paziente anziano smarrisce la ricetta di morfina che Guido ha prescritto per sua moglie; il medico si assume la responsabilit\u00e0 e gliene fa un'altra, per\u00f2 viene sospeso dalla Castellani. Ciccio si \u00e8 infortunato e sta facendo ritorno a casa, ma il nonno Libero non ha ricevuto nessuna notizia: in realt\u00e0 \u00e8 colpa di Lourdes, che si \u00e8 dimenticata di dargli il telegramma spedito dalla scuola di rugby. Guido incontra Eva, la ragazza con cui aveva fatto l'amore a casa di Marcello: la ragazza comincia a stargli addosso e la cosa potrebbe mettere a rischio la sua storia con Maria.\nAscolti Italia: telespettatori 7.858.000 - share 33,22%\nVisite a domicilio.\nTrama.\nMaria chiede al nonno Libero di non dire a nessuno della sua storia con Guido, ma lui si rende conto che in realt\u00e0 gi\u00e0 tutti lo sapevano. Guido intanto, che \u00e8 ancora momentaneamente sospeso dall'incarico, effettua visite a casa e i pazienti si presentano a casa Martini perch\u00e9 vogliono solo lui; il medico inoltre regala a Maria un viaggio a Venezia solo per loro due. Libero va a trovare Torello e gli dice che il fidanzamento di Cettina \u00e8 completamente in bianco; intanto Augusto riunisce \"Le Rose Del Sud\" che sono pronte al loro primo spettacolo dal vivo; Cettina inizialmente \u00e8 titubante, ma poi accetta di cantare perch\u00e9 Jessica e Tea hanno bisogno di soldi. Poco prima dell'esibizione sia le tre donne che Torello vengono a sapere che il nuovo agente del gruppo, ossia Peppiniello, ha cancellato l'esibizione: Cettina va da lui e rompe il fidanzamento. Poi, fuori dall'hotel, trova Torello che la prega di tornare con lui e i due finiscono per fare l'amore. La nonna Enrica si \u00e8 iscritta all'universit\u00e0 per anziani e deve dare un esame di arte, ma ha paura di non ricordarsi nulla; alla fine andr\u00e0 bene anche grazie all'aiuto di Ciccio. Eva va dai Martini e chiede come ultimo desiderio di baciare Guido: in quel momento entra Maria, che scappa in camera sua disperata. Libero torna a casa e sente la nipote piangere, si arrabbia con Guido e lo caccia di casa.\nAscolti Italia: telespettatori 8.696.000 - share 35,76%\nPerch\u00e9 non mi credi?\nTrama.\nLibero \u00e8 molto arrabbiato per il comportamento di Guido e non riesce a capire che in realt\u00e0 \u00e8 stata Eva a saltargli addosso; intanto ricompare Antoinette, che gli chiede di partecipare a una manifestazione di animalisti. Cettina legge sul giornale che Peppiniello \u00e8 stato arrestato per riciclaggio di denaro; verr\u00e0 per\u00f2 arrestata anche lei in quanto accettava i regali che lui le faceva. Enrica decide di interpellare l'avvocato Ulmi, che riesce a ottenere per Cettina gli arresti domiciliari. Cettina avr\u00e0 poi un colloquio con Peppiniello, che alla fine le confesser\u00e0 di averla usata per riciclare i soldi e cos\u00ec Cettina torner\u00e0 in libert\u00e0. Jessica rivede padre Giovanni, che ha rinunciato a diventare prete perch\u00e9 \u00e8 innamorato di lei ed \u00e8 pronto ad accettare il bambino pur di vivere insieme; Oscar si arrabbia e dice che se il bambino sar\u00e0 suo sar\u00e0 lui ad occuparsene. Maria \u00e8 delusa e arrabbiata con Guido e non ne vuole pi\u00f9 sapere di lui; Guido decide allora di fare un filmato per spiegarle che quel che ha visto \u00e8 un equivoco e che la ama e le manca. Fausto riesce a organizzargli un incontro con Libero alla manifestazione animalista, ma Libero non gli crede; poi Annuccia gli organizza un incontro con Maria al parco, ma mentre stanno tornando a casa Maria vede un orecchino sulla macchina di Guido e capisce che di lui non riesce pi\u00f9 a fidarsi.\nAscolti Italia: telespettatori 8.528.000 - share 37.15%\nMai rinunciare ai sogni.\nTrama.\nCettina si deve sposare e sorge subito il problema dell'abito, perch\u00e9 tutti vogliono regalargliene uno; alla fine Maria consiglier\u00e0 a Lele di regalare a Cettina l'abito di Alice. Maria \u00e8 molto triste, perch\u00e9 oltre a non credere pi\u00f9 in Guido all'Universit\u00e0 le viene invalidato un esame in quanto ha fatto copiare a un altro studente e le due prove risultano uguali.\nEnrica si accorge che Libero \u00e8 preso da Antoinette e Libero conferma di avere una piccola cotta per la donna. Enrica allora la mette alle strette dicendole che se lascer\u00e0 in pace Libero lei rinuncer\u00e0 a tutte le sue pellicce e far\u00e0 una donazione per la fondazione animalista di Antoinette. Antoinette invece propone a Libero di andare a Cuba con lei. Guido cerca, sotto consiglio di Libero, di rintracciare Eva e chiederle di parlare con Maria, ma la ragazza non collabora e Guido viene malmenato; Guido, persa ogni speranza di riprendersi Maria, chiede il trasferimento immediato a Milano e fuori dalla Asl saluta Marcello e Carlotta. Durante il tragitto per la chiesa Maria capisce di volere Guido e corre in stazione da lui gridandogli \"ti amo\" e rivivendo cos\u00ec quello che Lele aveva fatto con Alice all'aeroporto. In chiesa sono tutti in fermento. Nilde conosce Andrea Biglietti, vivaista che ha curato l\u2019addobbo floreale in chiesa; arriva Guido, saltato gi\u00f9 dal treno per Maria e poi finalmente arriva Cettina e il matrimonio viene celebrato.\nAscolti Italia: telespettatori 9.870.000 - share 41,34%"}
{"id": "2451307", "revid": "767487", "url": "https://it.wikipedia.org/wiki?curid=2451307", "title": "Jessica (film)", "text": "Jessica \u00e8 un film del 1962 diretto da Oreste Palella con la supervisione di Jean Negulesco.\nLa pellicola ha come protagonisti Angie Dickinson, Maurice Chevalier e Sylva Koscina.\nTrama.\nForza d'Agr\u00f2, Sicilia: a sconvolgere l'equilibrio paradisiaco del tranquillo paese, che vive principalmente di agricoltura, \u00e8 l'arrivo di una giovane e bella levatrice americana, vedova, di nome Jessica.\nJessica \u00e8 una ragazza bionda che attira le attenzioni di tutti gli uomini del paese, non abituati ad una bellezza cos\u00ec \u201cesotica\u201d: la ragazza gira in paese con una Piaggio Vespa e indossa \"addirittura\" dei pantaloncini.\nPer le donne del paese \u00e8 troppo, si sentono trascurate dai mariti e per protesta, capitanate dalla moglie del sindaco, proclamano lo \"sciopero dell'amore\". Il parroco del paese, che gi\u00e0 conosceva Jessica, deplora la scelta delle donne e cerca di farle ragionare.\nA risolvere la situazione \u00e8 il Barone Edmondo Raumo, che con il suo carattere burbero riesce a far innamorare la giovane levatrice e dopo una serie di equivoci e malintesi Jessica e il Barone convolano a nozze tra i festeggiamenti di tutti i forzesi.\nProduzione.\nRiprese.\nIl film \u00e8 ambientato e girato quasi interamente nel comune di Forza d'Agr\u00f2."}
{"id": "2451310", "revid": "1573940", "url": "https://it.wikipedia.org/wiki?curid=2451310", "title": "Forpus passerinus", "text": "Il pappagallino groppaverde (Forpus passerinus ) \u00e8 un uccello della famiglia degli Psittacidi.\nDescrizione.\nCome gli altri \"Forpus\" ha colore base verde, con sfumature azzurre su testa e groppone e remiganti blu nel maschio e verdi nella femmina. La totale assenza del colore blu nella femmina \u00e8 l'evidente dimorfismo sessuale. Il becco e le zampe sono rosate, l'iride bruno scuro. Si presenta in cinque sottospecie:\nDistribuzione.\n\u00c8 distribuito in Guyana, nell'ovest della Colombia, nella parte meridionale del bacino del Rio delle Amazzoni ed \u00e8 stato introdotto su alcune isole (Barbados, Giamaica, Trinidad e Tobago). In cattivit\u00e0 \u00e8 piuttosto diffuso.\nBiologia.\nAbita le zone aperte e le savane, le boscaglie lungo i corsi d'acqua fino a 1800 metri di quota. Timido e riservato si raggruppa in colonie anche di una cinquantina di individui che si muovono insieme alla ricerca di cibo. Nidifica a coppie isolate in cavi di alberi, dove la femmina depone 3-6 uova che vengono incubate per 21 giorni. I piccoli si involano attorno alle 5 settimane dalla schiusa."}
{"id": "2451311", "revid": "125099871", "url": "https://it.wikipedia.org/wiki?curid=2451311", "title": "Episodi di Un medico in famiglia (quarta stagione)", "text": "La quarta stagione di \"Un medico in famiglia\" \u00e8 andata in onda in prima visione televisiva su Rai 1 dal 26 settembre al 3 dicembre 2004.\nRitorni.\nTrama.\nI Martini tornano dall'Australia e ci sono molte novit\u00e0: Maria e Guido sono fidanzati da due anni e Guido fa avanti e indietro tra Roma e Milano, Ciccio gioca ancora a rugby ed \u00e8 fidanzato con una ragazza inglese di nome Emma, Nilde \u00e8 fidanzata con Andrea Biglietti, Cettina e Torello sono sposati ormai da 3 anni, Jessica e Padre Giovanni hanno avuto una bambina di nome Agnese. Cettina vorrebbe avere un bambino da Torello ma sospetta che lui possa essere sterile e chiede a Guido se pu\u00f2 aiutarlo; l'uomo per\u00f2 si vergogna ad ammettere questa cosa. Maria \u00e8 stufa della situazione che sta vivendo con Guido e non vede l'ora che il medico ottenga il trasferimento a Roma ma a capo dell'ASL al momento c'\u00e8 Mariano che sta sostituendo la Castellani e di moduli non ci capisce niente. Ciccio chiede a Guido un certificato medico, ma il medico glielo nega perch\u00e9 vede che la spalla del ragazzo \u00e8 fratturata; allora Ciccio si rivolge a Mariano ma Guido minaccia di denunciarlo e il ragazzo arrabbiato con quest'ultimo gli tira un pugno. Torna Nonno Nicola che, oltre a voler rivedere i suoi nipoti, vuole divorziare definitivamente da Nonna Enrica: la sua proposta \u00e8 un assegno da 10.000 euro che la donna rifiuta. Alla fine, anche grazie a Nonno Libero, trovano un accordo in armonia diventando soci per la costruzione di un villaggio in Costa Rica. Gli ultimi minuti dell'episodio vedono Maria e Guido in atteggiamento affettuoso sul divano. \nAscolti Italia: telespettatori 7.104.000 - share 26,94%\nNidi d'amore.\nTrama.\nFiliberto, l'amico di Ciccio, si \u00e8 trasferito a Catania e la sua famiglia ha messo in vendita la villetta. Torello deve ancora fare le analisi per vedere se \u00e8 fertile o no e chiede a Nonno Libero di accompagnarlo. Nonno Libero viene convocato a scuola perch\u00e9 Annuccia ha fatto un tema sulla famiglia decisamente strano. Cettina propone a Torello di comprare la villetta di Filiberto ma Torello inizialmente non vuole, ma poi accetta. L'agente immobiliare gioca al rialzo e alla fine la villetta sta per essere acquistata da una signora norvegese; i Martini si inventano allora di fare casino per farla andare via e ci riescono. Nonna Enrica per\u00f2 decide di acquistare la villetta e qui scoppia un forte litigio con Cettina che fa infuriare Nonno Libero. Guido cerca di avere notizie sul trasferimento ed Oscar dice a Maria che \u00e8 tutto a posto; Maria quindi prende una casa in affitto grazie anche all'aiuto di Reby. Il primario di Milano per\u00f2 non vuole avallare il trasferimento di Guido che \u00e8 costretto quindi a rimanere l\u00e0. Alberto conosce la psicologa Eloisa con cui pare avere un certo feeling.\nAscolti Italia: telespettatori 7.348.000 - share 28,94%\nIl voto.\nTrama.\nCettina \u00e8 preoccupata perch\u00e9 se non pu\u00f2 avere eredi maschi Torello perde l'agenzia che passa all'altro ramo della famiglia; mentre Nonno Libero sta aiutando Ciccio a studiare I Promessi Sposi, Cettina sente di un voto che si pu\u00f2 fare rinunciando a qualcosa pur di averne un'altra e cos\u00ec si reca a Mondragone: pregando capisce che la rinuncia per adempiere al voto \u00e8 la Famiglia Martini quindi tutte le mattine prepara la colazione di nascosto e poi se ne va. Guido intanto \u00e8 triste perch\u00e9 deve rimanere altri due anni a Milano e non sa come dirlo a Maria, che nel frattempo sta facendo internato alla Asl. Guido la sera torna a Roma, per parlare con lei, ma non riesce ad incontrarla e la notte riparte, abbastanza arrabbiato. Durante il tragitto per Milano ha un incidente, Maria viene avvertita e corre all'ospedale ma per fortuna Guido ne \u00e8 uscito illeso ottenendo due giorni di malattia. Oscar \u00e8 sempre pi\u00f9 convinto di essere il vero padre di Agnese e durante una cena tra colleghi ne approfitta per strapparle una ciocca e poter fare il test del Dna. Padre Giovanni \u00e8 sempre meno presente a casa. Alla fine, Cettina svela il suo voto; Maria per\u00f2 le dice che non \u00e8 valido perch\u00e9 non si pu\u00f2 fare un voto che coinvolge i sentimenti di altre persone. Cettina decide cos\u00ec di rinunciare al canto.\nAscolti Italia: telespettatori 8.061.000 - share 27,33%\nTutti insieme appassionatamente.\nTrama.\nNonna Enrica sta arredando il villino appena acquistato accanto a Casa Martini e ovviamente vuole fare le cose con classe ed eleganza ma purtroppo, durante i lavori, viene a sapere che ha perso tutti i soldi investiti nella societ\u00e0 con nonno Nicola per il villaggio in Costa Rica e l'avvocato le dice chiaramente che \u00e8 in bancarotta; la Famiglia Martini \u00e8 cos\u00ec costretta ad organizzare un mercatino per cercare di risollevare le finanze della nonna ma sar\u00e0 Torello a risolvere i suoi problemi in quanto, oltre a ricomprare il villino per Cettina, le doner\u00e0 una bella somma di denaro. Maria sta per raggiungere Guido a Milano per il fine settimana ed il medico, su consiglio di Silvana, le prepara una bella cenetta ma i treni sono in sciopero. Maria sente molto la mancanza di Guido e sta pensando di proseguire L'Universit\u00e0 a Milano almeno fino alla laurea; Guido sta cercando in tutti i modi di farsi trasferire ma Bellucci non ne vuole sapere di avallare il trasferimento. Silvana le racconta che un tempo erano fidanzati ma che lui aveva l'ossessione della carriera; alla fine Bellucci, dopo un diverbio con Guido ed una chiacchierata con Silvana, si convince a trasferirlo a Roma. Tutto finisce per il meglio: Nonna Enrica ha risanato i debiti e Guido \u00e8 trasferito a Roma. Jessica scopre che Padre Giovanni vorrebbe tornare a prendere i voti per diventare prete ed Oscar scopre di essere il vero padre di Agnese; questa cosa di fatto esclude Padre Giovanni dalla famiglia ma lui promette a Jessica che far\u00e0 sempre parte della loro famiglia.\nAscolti Italia: telespettatori 7.632.000 - share 29,54%\nMolto rumore per nulla!\nTrama.\nLa casa di Cettina e Torello \u00e8 ormai ultimata, ma Cettina si trover\u00e0 delle brutte sorprese: una parte della casa \u00e8 stata dedicata alla Torellhonor con tanto di bare mentre la stanza al piano superiore \u00e8 stata affittata ad una studentessa universitaria. Cettina, in un primo momento arrabbiata, lo perdona pensando di poter creare la sala hobby nella casetta dall'altra parte della strada, anch'essa acquistata da Torello, ma in realt\u00e0 lui l'ha gi\u00e0 affittata e cos\u00ec Cettina va su tutte le furie. Mariano parla a Guido di una donazione che una ditta farmaceutica ha fatto alla Asl in cambio di un certo numero di ricette con il farmaco prodotto da tale ditta; Guido gli fa capire che si \u00e8 fatto raggirare e ci penser\u00e0 personalmente ad aggiustare la situazione.\nNilde ha problemi con Andrea perch\u00e9 la figlia Miranda non sa che il padre ha una nuova compagna; tutti insieme quindi decidono di presentarle Nilde come un'amica di suo padre a casa Martini, ma la ragazza scopre tutto per colpa di Lele J.; Nilde per\u00f2 \u00e8 disposta ad aspettare Andrea e ad aiutarlo con Miranda. Alberto propone questa situazione ad Eloisa. Maria e Guido hanno deciso di andare a vivere insieme e per non farli andare lontano Cettina regaler\u00e0 loro la casupola dall'altro lato della strada, senza affitto da pagare.\nAscolti Italia: telespettatori 7.439.000 - share 28,53%\nA casa del vampiro.\nTrama.\nTorello mostra la nuova casa a Guido e Maria e ovviamente la casa sar\u00e0 arredata in stile funebre: i ragazzi in un primo momento sono titubanti ma poi accettano; sorgono subito i primi litigi, ma entrambi si chiedono scusa giurandosi di non litigare pi\u00f9 per le sciocchezze. I familiari decidono di regalare loro un idromassaggio e un lampadario Boemia, ma sia Guido che Maria si arrabbiano perch\u00e9 vorrebbero essere loro ad arredare la casa.\nIntanto a casa Torello arriva la studentessa universitaria in affitto: \u00e8 una ragazza spagnola che per pagarsi gli studi fa un lavoro in camera, ma Cettina non riesce a capire cosa faccia esattamente e si insospettisce; capir\u00e0 poi che la ragazza, che si chiama Eufrasia, fa la cartomante ed \u00e8 devota anche lei alla Madonna del Carmelo. Il marito di Tea ha perso il lavoro ma capita subito un'occasione proprio per Tea con le Rose del Sud per\u00f2 Cettina non pu\u00f2 cantare; Tea e Jessica decidono cos\u00ec di convincere Jonis, che aveva cantato poco prima per far sorridere la piccola Agnese, ad unirsi al gruppo. Jonis non solo verr\u00e0 applaudito ma ricever\u00e0 pure una proposta di contratto per un locale di travestiti.\nAscolti Italia: telespettatori 7.462.000 - share 30,70%\nTra moglie e marito.\nTrama.\nMarcello \u00e8 stato lasciato da Carlotta e si presenta a casa di Guido e Maria pregando loro di non lasciarlo solo e di poter rimanere con loro a dormire; Maria non gradisce tutto questo e chiede a Guido di mandarlo via. A casa loro poi si presenta anche Reby che ha litigato col padre e a questo punto litigano anche Maria e Guido; Maria e Reby vanno a casa Martini e Marcello, andando a dormire a casa Torello, conosce Eufrasia e stringe subito amicizia. Maria e Guido alla fine fanno pace. \nLibero si accorge che Eloisa (la psicologa) continua a girare intorno a casa Martini e pensa che qualcuno abbia combinato qualcosa: in realt\u00e0 si sta solo frequentando con Alberto; i due infatti si piacciono molto e fanno l'amore, ma Eloisa viene poi assalita dai dubbi. Libero invece, anche attraverso un libro che Eloisa regala ad Alberto, pensa che Ciccio si droghi; quando decide di andare a chiarire con la psicologa, scopre il sentimento che sta nascendo tra lei e Alberto.\nCiccio, poi, ha solamente un problema: ha fatto troppe assenze nell'ora di chimica e, per evitare questa preoccupazione al nonno, convince Fausto a parlare con la sua prof al posto di Libero. Fausto per\u00f2 viene scoperto da Libero, che si arrabbia ma alla fine fanno pace.\nAscolti Italia: telespettatori 7.395.000 - share 28,06%\nUn clandestino a bordo.\nTrama.\nNonno Nicola fa ritorno a casa Martini portando un sacco di regali e dicendo che si \u00e8 rifatto dopo il crollo finanziario ma Enrica non ci crede e si rivolge all'avvocato Ulmi, che per\u00f2 conferma la reale situazione del suo ex marito, e viene anche a sapere dalle sue amiche che \u00e8 stato lasciato dalla donna con cui stava. Nicola si \u00e8 messo in realt\u00e0 a scoprire talenti calcistici ed \u00e8 veramente povero a differenza di quel che vuole far credere; inoltre invita Maria ad una crociera e Maria, che in un primo momento rifiuta, alla fine accetta perch\u00e9 capisce che al nonno \u00e8 rimasto solo l'affetto familiare. \nLa signora Di Stefano, che ha una leggera bronchite, decide liberamente di andare alla ASL e restarci per non sentirsi sola; sar\u00e0 Guido ad occuparsene pur sapendo che non pu\u00f2 rimanere li, ma poi tutta la squadra della Asl si occuper\u00e0 di lei.\nQuando la Castellani scopre tutto si infuria e sar\u00e0 allora che Guido le lancia la proposta di creare un ospedale famiglia. La Castellani, gi\u00e0 infuriata per il comportamento dei medici, promette di pensarci ma sar\u00e0 la signora Di Stefano a convincerla sull'utilit\u00e0 del progetto dicendole che si \u00e8 svegliata sentendosi giovane e forte. \nAnnuccia vuole lo zaino del topo Ganghir\u00f2; nonno Libero va a comprarlo ma costa troppo cos\u00ec chiede a Torello di trovarglielo ma lui glielo compra taroccato. Annuccia si arrabbia e Libero le fa capire che ognuno ha la sua moda e non deve per forza seguire la tendenza: cos\u00ec la bambina decide di usare la cartella che fu di suo padre, rifiutando lo zainetto del topo Ganghir\u00f2 regalatole da nonno Nicola.\nAscolti Italia: telespettatori 7.810.000 - share 31,49%\nRelazioni e calendari.\nTrama.\nMaria \u00e8 partita con Nicola ma nonna Enrica non si fida di Guido per i suoi trascorsi, anche perch\u00e9 vede Eufrasia entrare a casa sua; i suoi dubbi vengono alimentati da un calendario che lei e Libero trovano dal meccanico e che ritrae la giovane. In realt\u00e0 \u00e8 l\u00ec perch\u00e9 Marcello le ha dato appuntamento a casa di Guido per uscire a cena, ma il medico \u00e8 molto stanco e impegnato a lavorare al progetto dell'ospedale famiglia e ha solo due giorni per terminarlo; a cena quindi andranno solo Eufrasia e Marcello. Cettina vede il calendario e chiede spiegazioni ad Eufrasia, che le dir\u00e0 che lo ha fatto per pagarsi gli studi; contemporaneamente Libero decide di chiarire con il medico, ma mentre se ne sta andando inciampa nel filo del computer, che non si riaccende perci\u00f2 il progetto \u00e8 perso. Libero per rimediare, decide di riunire tutta la famiglia Martini, Cettina, Torello e Fausto per aiutare Guido. \nCettina e Torello non riescono ad avere figli e le zie di Torello annunciano che arriver\u00e0 Rosalbo, nipote dell'altro ramo della famiglia, che vuole impossessarsi totalmente dell'agenzia con ogni mezzo lecito.\nAscolti Italia: telespettatori 7.820.000 - share 29,22%\nChi bada alla badante?\nTrama.\nCettina chiede a Torello a far entrare in societ\u00e0 il nipote Rosalbo, ma una notte lo sentono dire alla fidanzata per telefono che mira a ottenere il 50% dell'agenzia in modo da cacciare poi lo zio Augusto e per convincerlo progetta di adulare Cettina; i due, non potendo mandarlo via a causa della tradizione di famiglia e all'assenza di eredi maschi, allora decidono di rendere la vita impossibile a Rosalbo. Provano tutti i dispetti possibili e sono sul punto della disperazione, finch\u00e9 Rosalbo decide di tornare a Brescia dopo le minacce della sua fidanzata; Cettina e Torello fanno festa ma la sera stessa Rosalbo torna a Poggiofiorito con la fidanzata, allora Cettina si inventa di essere incinta e i due sono obbligati a partire.\nFausto ha perso la testa per una badante russa che in realt\u00e0 mira ai suoi soldi e ad ottenere il permesso di soggiorno; Enrica e Libero cercano di farglielo capire in tutti i modi ma non ci riescono, quindi organizzano un piano per indurre la badante a lasciare Fausto e a fidanzarsi con Pasquale, un amico di Libero, fingendo che sia ricco sfondato, e poi far\u00e0 finta di partire per Tokyo.\nJonis sta commerciando reggiseni alla Asl e Mariano lo scopre, minacciando di spiccare un provvedimento disciplinare, ma la Castellani (anch'essa acquirente di Jonis) decider\u00e0 di sorvolare sull'accaduto.\nSegreti e bugie.\nTrama.\nCettina non sa come dire a Torello che in realt\u00e0 non \u00e8 incinta perch\u00e9 lui la sta riempiendo di attenzioni, sta gi\u00e0 organizzando tutto per il futuro bambino e le prenota le visite; allora Cettina, durante un'ecografia, ruba un filmato che mostra 3 gemellini per reggere il gioco, ma alla fine confesser\u00e0 a Torello di aver raccontato una bugia solo per cacciare Rosalbo e la sua fidanzata.\nNonna Enrica sta cercando un lavoro per contribuire alle spese ma tutti i tentativi non frutteranno: prima si reca ad un colloquio dove cercano accompagnatrici, poi tenta di lavorare come commessa ma perde il posto perch\u00e9 si nasconde per non farsi vedere dalle sue amiche snob e infine tenta di fare del d\u00e9coupage da vendere ma il suo vaso da cuocere esplode nel forno insieme alle lasagne; sar\u00e0 allora Alberto a proporle di lavorare in tv per fare televendite, ma viene cacciata per poi essere assunta (date le numerose telefonate) a condurre una rubrica di bon ton.\nGuido conosce Franco un medico umanitario, e vorrebbe fargli tenere un corso sui medici volontari in zone di guerra; assieme salveranno poi una bambina.\nL'ospite di riguardo.\nTrama.\nLibero, Fausto e Pasquale sono preoccupati per Olindo, un loro vecchio amico che \u00e8 sparito da giorni, vengono a sapere che si trova in un ospizio ma quando vi si recano non riescono n\u00e9 a parlargli n\u00e9 a sapere come sta. Libero chiede allora a Guido di fare un'ispezione e il medico rimane molto insospettito dall'ambiente troppo pulito e dal fatto che alla stessa ora del pomeriggio dormono tutti profondamente.\nA casa Martini sta per andare in scena la rubrica sul bon ton di Enrica che vuole anche la presenza di Franco. Saranno Guido e Franco ad entrare di notte nel ricovero, trovando tutti legati e narcotizzati, e finalmente riportano a casa Olindo.\nOscar decide di chiamare i suoi genitori per raccontar loro la verit\u00e0, cio\u00e8 che lui e Jessica non sono sposati, ma hanno gi\u00e0 una bimba di 3 anni; alla fine Oscar confessa tutto e, mentre suo padre se ne va indignato, sua madre lo capisce e accetta la sua omosessualit\u00e0.\nScherzi del destino.\nTrama.\nMaria \u00e8 tornata dalla crociera e Guido la riempie subito d'affetto, tanto che i due vengono beccati dall'intera famiglia Martini nell'idromassaggio mentre si coccolano. Franco sta cercando uno sponsor e sta facendo dei colloqui per trovare le persone giuste da portare in missione, ma ha uno scontro brutto con Maria che lo accusa di essere disumano; i due per\u00f2 faranno pace quando, durante una festa per far integrare Miranda nella famiglia Martini, quest'ultima viene punta da un'ape e va in shock anafilattico e il loro intervento sar\u00e0 decisivo.\nLa famiglia di un defunto decide di organizzare la veglia funebre in casa Torello e Cettina, essendo Torello fuori Roma per lavoro, \u00e8 costretta a rimanere tutto il giorno in casa da sola col defunto e la sua famiglia: quando tutti i parenti se ne vanno, Cettina ha paura e chiama Libero. Intanto sta tentando di vincere una grossa somma ad un telequiz ma si accorge che il telefono \u00e8 finito nella bara: quando lei e Libero mettono le mani dentro la bara si accorgono che il morto non c'\u00e8 e, anzi, appare poco dopo. In realt\u00e0 \u00e8 una banda di rapinatori che truffa attraverso le bare; tutto per\u00f2 si risolve per il meglio.\nIl piede in due staffe.\nTrama.\nNilde, vedendo Alberto sempre con Eloisa, pensa abbia problemi psicologici, e ne parla con lui che finalmente le confesser\u00e0 la sua storia; la madre non prende proprio bene la cosa, soprattutto per la differenza d'et\u00e0 ed avr\u00e0 pure una discussione con Alberto alla presenza di Eloisa, ma alla fine capir\u00e0 i veri sentimenti del figlio e si scuser\u00e0.\nCiccio \u00e8 felice perch\u00e9 ha l'occasione di far colpo su Costanza ma la sua fidanzatina inglese Emma, in gita a Firenze, ha ottenuto un permesso speciale per andarlo a trovare a Roma; Ciccio chiede a Libero di tenerla occupata e Libero la porta in giro per Roma, mentre Ciccio dorme da Costanza. Il giorno dopo Emma deve ripartire e Libero, molto arrabbiato col nipote, gli tira uno schiaffo perch\u00e9 si \u00e8 comportato davvero male.\nGuido \u00e8 in ansia perch\u00e9 deve presentare il progetto per l'ospedale famiglia, ma Maria ha scordato le interviste alla ASL; il motorino non funziona e sar\u00e0 quindi Franco a darle un passaggio per raggiungere Guido, ma ritardano perch\u00e9 nel tragitto in macchine si ritrovano davanti dei ragazzi che picchiano bruscamente un uomo per strada. Lo soccorrono chiamando la polizia; arrivando quindi troppo tardi. Il progetto \u00e8 bocciato.\nQuesto matrimonio non s'ha da fare!\nTrama.\nReby comunica ai Martini che sta per sposarsi con uno stilista giapponese conosciuto la settimana prima: Maria non la prende bene conoscendo l'innamoramento veloce dell'amica; lo stilista decide di chiedere la mano di Reby ai Martini, dato che la ragazza non va d'accordo col padre. Maria \u00e8 sempre pi\u00f9 sconcertata da questa cosa ma capisce che la ragazza \u00e8 veramente innamorata e alla fine approva il fidanzamento, venendo invitata con Guido al loro matrimonio a Las Vegas. Intanto il fidanzato di Reby chiede ai Martini di sfilare con gli abiti da lui disegnati.\nAlla fine per\u00f2, poco prima della partenza, Reby capisce che \u00e8 una storia veramente difficile da vivere, sia per lontananza che per la diversa cultura e chiede a Libero di parlare al suo fidanzato al posto suo.\nAnnuccia fa i capricci perch\u00e9 vorrebbe andare al cinema con Viola, la figlia di Tea ma Libero non si fida a lasciarle andare da sole; alla fine cede, ma dopo averle accompagnate, finge di andarsene e invece rimane li a controllarle, ma viene scambiato per un malintenzionato e mandato via. Interverr\u00e0 Tea a risolvere la situazione.\nOscar ha dei problemi con sua madre che fa di tutto per stargli vicino e per fargli capire che accetta la sua situazione, anche se scoprir\u00e0 che in realt\u00e0 lei, come suo padre, soffre tantissimo.\nGuido dove sei?\nTrama.\nTorello vorrebbe fare un servizio fotografico per promuovere la Torellhonor ma ha bisogno di una modella e inizialmente sceglie Eufrasia; Cettina si arrabbia ma lui non ne vuole sapere di farle fare la modella perch\u00e9 geloso.\nCettina allora si traveste da danzatrice del ventre con l'aiuto di Libero e fanno il servizio fotografico ma alla fine Cettina si smaschera e si arrabbia col marito.\nNilde scopre che Miranda \u00e8 innamorata di Ciccio e chiede al nipote di invitarla fuori; Miranda per\u00f2 a poche ore dall'appuntamento non vuole andarci perch\u00e9 si sente brutta, ma Nilde la trasformer\u00e0 completamente. Ciccio, vedendola, rimane folgorato dalla sua bellezza, ma a fine giornata avr\u00e0 un nuovo rivale per arrivare al cuore di Miranda. Maria \u00e8 molto nervosa per l'esame di psichiatria e litiga con Guido, cacciandolo di casa. Il ragazzo, sotto consiglio di Oscar, torna a casa con una rosa e un gelato al cioccolato per fare pace ma non la trova; in compenso trova un test di gravidanza che in realt\u00e0 \u00e8 di Reby. Guido, spaventato per qualcosa che sente essere pi\u00f9 grande di lui, scappa e si rifugia a pensare alla casa al mare di Oscar lasciando un biglietto a Maria; la ragazza, senza sue notizie per due giorni, piange disperata e va in confusione. Oscar confessa per sbaglio a Jessica che Maria \u00e8 incinta e intanto Reby fa i test che danno esito negativo. Alla fine Maria capisce che \u00e8 stato tutto un malinteso per\u00f2 \u00e8 troppo arrabbiata con Guido e lo lascia.\nControfigure.\nTrama.\nUn signore molto simile a nonno Libero si aggira da qualche giorno nei pressi di casa Martini e per Libero iniziano i guai perch\u00e9 tutti iniziano a pensare che stia seriamente diventando vecchio e non si ricordi le cose: prima Cettina d\u00e0 la pensione ritirata poco prima a quest'uomo che lei ritiene essere Libero, poi Eufrasia viene a sapere che sta raccogliendo fondi per la pista ciclabile e si sparge la voce, poi Ciccio e Annuccia lo vedono ma lui non risponde. Cos\u00ec tutti decidono di interpellare Eloisa e Guido per un test a Libero che, capito lo sgarbo, si arrabbia tanto. Alla fine il suo \"sosia\" non \u00e8 altri che suo cugino Mimmuccio che \u00e8 rimasto senza un euro. Intanto Guido e Maria, che si sono lasciati, cercano di fare la loro vita: Maria \u00e8 intenta a prendere parte alle missioni di Franco e diventa sua assistente, mentre Guido vuole capire se ha qualche speranza di riconquistarla. Reby, nel frattempo, vuole fare colpo su Franco e organizza per lui una serata di beneficenza per raccogliere denaro, ma durante la festa il padre viene colto da infarto e muore.\nCarte e corone.\nTrama.\nReby \u00e8 molto gi\u00f9 dopo la morte del padre, ma non riesce a sfogarsi; Maria le propone di stare un po' insieme, ma sar\u00e0 grazie a Marcello che Reby riuscir\u00e0 finalmente a piangere e a sfogare tutto il dolore tenuto finora dentro di s\u00e9.\nIntanto Marcello, appunto, \u00e8 geloso che Eufrasia faccia pose nude e in intimo per guadagnarsi soldi per gli studi e decide allora di proporle un lavoro in tv, proposta che si riveler\u00e0 inefficace.\nA casa Martini notano tutti una certa sintonia tra Libero ed Enrica, sintonia che nasce in realt\u00e0 dal fatto che Libero, dopo un check-up consigliato da Enrica, ha saputo che i suoi valori non sono buoni e che potrebbe essere necessario un intervento a cuore aperto; Libero, per timore di perdere la pensione, chiede a Enrica di sposarlo e lei accetta.\nCettina incontra il sig. Marelli, un amico di Enrica, che le dice di assomigliare molto alla contessa di Mondragone e che far\u00e0 una ricerca al riguardo; la ricerca conferma le origini nobili di Cettina che, purtroppo, per ricevere il titolo nobiliare dovr\u00e0 pagare un'ammenda di 20000 euro per tasse sui rifiuti urbani non pagati da un suo trisavolo delinquente.\nAlla Asl sta facendo il giro dei pazienti un racconto che legge anche Maria: questo racconto parla di Franco e si scopre essere scritto da Tea.\nProblemi di cuore.\nTrama.\nA casa Torello arriva Milena, una vecchia fiamma di Augusto; Cettina oltre ad essere delusa perch\u00e9 Augusto si \u00e8 dimenticato il loro anniversario di matrimonio, \u00e8 gelosa perch\u00e9 pensa che tra i due ci sia qualcosa; in realt\u00e0 Augusto vede Milena perch\u00e9 il suo fidanzato \u00e8 gioielliere e potrebbe fargli avere qualche sconto sul regalo per l'anniversario di matrimonio.\nLibero scrive una lettera e la consegna ad Enrica col compito di farla avere a Lele in caso lui morisse, poi entrambi si recano in comune per firmare le carte del matrimonio e chiedono di sposarsi il pi\u00f9 in fretta possibile; i nipoti scoprono il certificato e spargono la voce: quello che doveva essere un matrimonio privato e veloce diventer\u00e0 un matrimonio pubblico. Libero, tornato a casa, riceve la telefonata dall'ospedale, ma quando vi si reca gli dicono che in realt\u00e0 sta benissimo e non ha bisogno di nessun intervento. \nFranco ha ricevuto una grossa proposta di donazione da una donna che in realt\u00e0 sta provando a sedurlo; Maria allora si propone di fargli da fidanzata ma, una volta alla casa, quella notte i due non riescono a dormire. Tornati a Roma capiscono di piacersi, si baciano e fanno l'amore, anche se \u00e8 evidente che quella di Maria \u00e8 solo una ripicca.\nAscolti Italia: telespettatori 8.330.000 - share 29,52%\nNota: l'attrice che interpreta Milena non \u00e8 altro che Emanuela Grimalda, che in seguito interpreter\u00e0 il personaggio di Ave a partire dalla sesta stagione della serie.\nLa signora Martini.\nTrama.\nReby si sente molto triste per la morte del padre e la famiglia Martini decide di ospitarla per non farla sentire sola; la ragazza confessa a Maria che il socio primario del padre le sta mettendo fretta per vendere la societ\u00e0, ma Maria trova una delega che invece dice chiaramente di non venderla. Al Cda dell'azienda Reby prova, con l'aiuto di Marcello, a fare bella figura senza successo, ma con un discorso conciso riesce comunque a mettere in chiaro che non vender\u00e0 la societ\u00e0.\nLa ASL rischia di chiudere e tutti i medici organizzano un sit - in di protesta, che si riveler\u00e0 inutile.\nFranco e Maria sono felici insieme, ma lui vorrebbe dire tutto a Guido perch\u00e9 non gli va di tenere nascoste le cose; Maria non \u00e8 d'accordo perch\u00e9 forse \u00e8 ancora molto incerta su questa storia e forse prova ancora qualcosa per Guido; Guido invece decide di fare una richiesta per ritornare a Milano, dato che per lui restare a Roma non ha pi\u00f9 senso.\nGrazie ad un'iniziativa della scuola di Annuccia e ad un appello fatto in internet, Libero riesce a rintracciare Davide Savona, il bambino ebreo che aveva salvato durante la guerra insieme a sua sorella; inoltre \u00e8 sempre pi\u00f9 stufo della vita mondana che gli tocca fare da quando ha sposato Enrica.\nTerra di nessuno.\nTrama.\nMentre alla Asl si sta smantellando, i medici decidono di effettuare tutte le visite in lista gratuitamente dato che i macchinari verranno portati via a breve. Intanto Guido \u00e8 nervoso e ha un diverbio sia con Franco (che gli confessa di essersi innamorato della sua ex) che con Maria e capisce che i due stanno insieme; inoltre la Castellani lascer\u00e0 a lui il compito di chiudere definitivamente la ASL. Franco vuole che Maria parta con lui per l'Africa.\nOscar confessa a Guido di essersi innamorato di Franco.\nL'avvocato Ulmi adula Enrica per farsi ospitare qualche giorno a casa Martini, con la scusa di avere la casa allagata; Libero, che non \u00e8 d'accordo, scoprir\u00e0 poi da Enrica che in realt\u00e0 \u00e8 stato indagato per crack finanziario ma si dichiara innocente.\nFamiglie.\nTrama.\nLibero e Maria hanno una grossa discussione perch\u00e9 il nonno sospetta che la nipote e Franco stiano insieme. Franco, intanto, decide di portarla in un agriturismo perch\u00e9 si possano rilassare un po' insieme, ma la sera stessa la ragazza, dopo aver letto un bigliettino di Guido, capisce di essere confusa e per fortuna l'unica cosa di cui \u00e8 certa \u00e8 di non amare Franco. Nonno Libero va a cercarla per chiederle scusa, ma da Franco non la trova; si reca allora da Reby dove la trova e fanno pace.\nGuido pensa di aprire l'ospedale famiglia nello stabilimento della vecchia Asl e richiama tutti i medici, che nel frattempo erano stati trasferiti in altri ospedali; per aprire l'ospedale famiglia mancano i macchinari e un primario.\nTutto il personale medico e molte persone affiliate alla Asl, tra cui Libero ed Enrica, occupano i vecchi locali e riescono a evitare che la polizia li mandi via; Guido ha 24 ore di tempo per trovare il primario. Durante l'occupazione Libero ed Enrica rimangono soli e dopo aver ballato un po', passano una notte romantica insieme. Purtroppo scadono le 24 ore e arriva la polizia a sgomberare ma, con grande sorpresa di tutti, Franco diventa primario ad interim.\nLa partita del cuore.\nTrama.\nGuido sta cercando dei finanziamenti per l'ospedale famiglia e decide di organizzare una partita del cuore per raccogliere fondi e allo stesso tempo propone alla banca una donazione: da questa otterr\u00e0 ben 100.000 euro. La partita del cuore sar\u00e0 contro i vigili del fuoco e giocheranno molte persone annesse alla famiglia Martini ma anche Giovanni e Franco, che dopo essersi lasciato con Maria sta cercando di esserle amico e riesce a chiarirsi con Guido.\nCettina vorrebbe che Torello facesse una donazione per l'ospedale famiglia ma gli affari vanno male a causa di un'agenzia rivale che usa una crema rivitalizzante; Torello e Cettina, per concludere un grosso affare, copiano l'idea e l'affare va in porto. Intanto Maria vede che Guido non abita pi\u00f9 nel villino a fianco e, dopo la partita del cuore, scoprir\u00e0 che lui ha ricomprato la vecchia casa dei Martini e dopo avergliela mostrata le chiede di sposarlo; Jessica le confessa di essersi invaghita di Franco.\nLa comunione.\nTrama.\nMaria, dopo aver passato la notte con Guido, scappa e si confida con Reby dicendo all'amica ci\u00f2 che \u00e8 successo la sera prima. Le dice anche per\u00f2 di essere confusa di non sapere cosa rispondere a Guido. Marcello ed Eufrasia, che sono da Reby, sentono tutto e promettono di non dire nulla a Guido ma Marcello, inavvertitamente, si fa scappare il tutto.\nAnnuccia deve fare la comunione a breve e nonna Enrica declamer\u00e0 un passo della lettera di Giovanni; la piccola Martini \u00e8 preoccupata perch\u00e9 non sa che peccati dire alla confessione e si sente male; alla fine riveler\u00e0 a nonno Libero di aver mangiato tutta la pecorella fatta di pasta di mandorle che Mimmuccio ha regalato a Libero.\nPurtroppo Lele non potr\u00e0 essere alla comunione e Annuccia ci rimarr\u00e0 male; Libero, data la perdita di voce della nonna, decide che sar\u00e0 lui a declamare per Annuccia; dopo la comunione Maria confessa a Guido di essere ancora innamorata di lui.\nFranco rivede la sua ex moglie, che lo diffida del fatto di non essere mai presente e che il loro figlio Luca ha bisogno di lui; Franco le spiega che \u00e8 sempre in giro per le missioni, ma lei gli fa capire che pu\u00f2 esserci anche per poco, ma il bambino ha bisogno di lui. Sar\u00e0 anche Maria a convincerlo che tra un padre assente e un padre presente c'\u00e8 la via di mezzo e Franco riabbraccer\u00e0 suo figlio, che lo vede come un eroe.\nParenti difficili.\nTrama.\nGuido e Maria sono tornati insieme e sono pi\u00f9 forti e pi\u00f9 felici di prima, ma lui vorrebbe che Maria non partisse per la Nigeria e dopo averle chiesto di sposarlo, sar\u00e0 lei a chiederglielo ma vorrebbe fare una cosa immediata per partire con la certezza di essere davvero uniti; intanto i lavori per l'ospedale famiglia sono ultimati e Franco, che \u00e8 il primario ad interim, si rende conto di aver bisogno di passare del tempo con il figlio Luca: Guido gli propone di restare a Roma e al suo posto di partire con Maria. Cos\u00ec Guido e Maria comunicano alla famiglia che si sposeranno a breve.\nMiranda, la figlia di Andrea, sta uscendo con un ragazzo ma nessuno riesce a capire chi sia perch\u00e9 la ragazza \u00e8 molto vaga e dice che sta uscendo con Baza; Nilde e Libero per\u00f2 lo vedono con una ragazza che non \u00e8 Miranda. Si scoprir\u00e0 infine che \u00e8 Ciccio il ragazzo misterioso fidanzato con Miranda.\nA casa Torello arrivano le zie che vogliono vedere i gemellini di Cettina; la ex ragazza alla pari decide cos\u00ec di spargere la voce per farsi prestare dei bambini e cos\u00ec sia lei che Torello non chiuderanno occhio tutta la notte, ma alla fine le cugine se ne andranno.\nItaca!\nTrama.\nDopo tre anni di assenza, Lele torna a casa Martini, trovando una situazione alquanto cambiata. Suo padre si \u00e8 sposato con sua suocera, sua figlia Maria sta per sposarsi con Guido, un uomo che non ha mai visto prima ma di cui ha sempre e solo sentito parlare, Ciccio coinvolto in un presunto ritardo ciclico da parte della sua fidanzata ed Annuccia, diventata pi\u00f9 grande e autonoma, che non accetta l'allontanamento del padre durato per troppi anni. Grazie all'aiuto di Nonno Libero, e ad una spinta interiore, Lele riuscir\u00e0 cos\u00ec a riconquistare l'amore di Annuccia, ad accettare il nuovo marito di Maria ed a tornare finalmente un padre di famiglia a tutti gli effetti. L'episodio si conclude con il matrimonio tra Maria e Guido, pronti per partire per l'Africa, e con Lele che annuncia l'incarico di primario dell'ospedale famiglia. Tra le altre novit\u00e0, durante il matrimonio di Maria e di Guido, Cettina viene a conoscenza di aspettare il bambino tanto atteso da lei e Augusto.\nAscolti Italia: telespettatori 11.857.000 - share 41,61%"}
{"id": "2451312", "revid": "716642", "url": "https://it.wikipedia.org/wiki?curid=2451312", "title": "Kano Pillars Football Club", "text": "Il Kano Pillars Football Club \u00e8 una societ\u00e0 calcistica nigeriana con sede nella citt\u00e0 di Kano.\nLa squadra venne creata nel 1990 come unione di tre club dilettantistici della citt\u00e0 di Kano: \"WRECA FC\", \"Kano Golden Stars\" e \"Bank of the North FC\" .\nIl club ha raggiunto la sua prima vittoria di rilievo nella stagione 2007-2008, quando si \u00e8 aggiudicato il titolo di campione nazionale; il successo in campionato ha garantito al club la partecipazione alla CAF Champions League 2009, dove ha raggiunto le semifinali.\nRosa.\n\"Aggiornata al 14 gennaio 2018\"."}
{"id": "2451314", "revid": "1305772", "url": "https://it.wikipedia.org/wiki?curid=2451314", "title": "Something Else", "text": "Something Else o Somethin' Else (\"qualcos'altro\" in lingua inglese) pu\u00f2 riferirsi a:"}
{"id": "2451315", "revid": "834", "url": "https://it.wikipedia.org/wiki?curid=2451315", "title": "Somethin' Else", "text": ""}
{"id": "2451318", "revid": "1573940", "url": "https://it.wikipedia.org/wiki?curid=2451318", "title": "Forpus xanthops", "text": "Il pappagallino facciagialla (Forpus xanthops ) \u00e8 un uccello della famiglia degli Psittacidi.\nDescrizione.\n\u00c8 il pi\u00f9 grande del suo genere, 14\u00a0cm di taglia; verde carico sulle parti superiori, ampia maschera facciale gialla con linea blu dietro l'occhio; petto e ventre giallo-verdi, groppone e remiganti blu, becco bruno e zampe rosate, ha iride bruna. La femmina si differenzia per il groppone azzurro e le remiganti screziate di verde.\nDistribuzione.\nIl suo areale \u00e8 limitato a una ristretta zona del Per\u00f9. \u00c8 un pappagallino in pericolo di estinzione; raro ma presente in cattivit\u00e0.\nBiologia.\nVive in un areale ristrettissimo, nella savana e nelle boscaglie aperte e secche, tra i 600 e i 1700 metri."}
{"id": "2451323", "revid": "290948", "url": "https://it.wikipedia.org/wiki?curid=2451323", "title": "Grafitazione", "text": ""}
{"id": "2451325", "revid": "1573940", "url": "https://it.wikipedia.org/wiki?curid=2451325", "title": "Forpus xanthopterygius", "text": "Il pappagallino aliblu (Forpus xanthopterygius ) \u00e8 un uccello della famiglia degli Psittacidi. Del tutto simile, anche nelle abitudini, al pappagallino groppaverde, si caratterizza per la colorazione blu intensa di ali e groppone; ha taglia attorno ai 12\u00a0cm ed \u00e8 classificato in sei sottospecie molto simili (\"F. x. xanthopterygius\", \"F. x. flavissimus\", \"F. x. olallae\", \"F. x. crassirostris\", \"F. x. spengeli\", \"F. x. flavescens\"). Vive in un vasto areale che comprende Colombia nord-occidentale, Per\u00f9 centrale e nord-occidentale, bacino del Rio delle Amazzoni, Brasile nord-orientale, Argentina nord-orientale, Paraguay e Bolivia."}
{"id": "2451328", "revid": "1983713", "url": "https://it.wikipedia.org/wiki?curid=2451328", "title": "Storia do Mogor", "text": "La Storia do Mogor \u00e8 l'opera principale del medico e scrittore veneziano Niccol\u00f2 Manucci (1638-1717). Essa \u00e8 un quadro completo della storia, dei costumi, della religione dell'Impero del Mogol e descrive gli avvenimenti degli ultimi sei anni del regno del Mogol Shah Giahan (1628-1658) e di tutto il regno di suo figlio Awrangzeb (1659-1707), il quale, salito al trono dopo aver sconfitto i fratelli, port\u00f2 l'Impero alla sua massima estensione.\nContenuto.\nLa \"Storia do Mogor\" tramanda le vicende storiche dell'Impero del Mogol e restituisce il quadro completo e dettagliato di usi e costumi dei paesi nei quali Manucci ha soggiornato, per lungo o breve tempo, nel corso del suo viaggio.\nIl contenuto della Storia si pu\u00f2 cos\u00ec riassumere: Manucci \nIl manoscritto originale della \"Storia\".\nIn et\u00e0 avanzata Manucci si ritira a Pondich\u00e9ry, nel sud-est dell'India, e, spinto dai molti amici europei, si dedica alla stesura di un resoconto delle proprie avventure. Detta le sue memorie a vari copisti, nella lingua di ciascuno di essi: italiano, portoghese e francese. L'inizio dell'impresa \u00e8 databile al 1698-1699. Dei cinque libri che compongono l'opera, i primi tre erano gi\u00e0 terminati nel 1700. \nIl manoscritto originale, detto anche \u00ab archetypum \u00bb, raggiunge l'Europa nel 1705: era stato affidato da Manucci al frate cappuccino Eusebio di Brouges, che lo consegna, a Parigi, nelle mani dell'ambasciatore veneziano Lorenzo Tiepolo.\nArrivo della \"Storia\" in Europa.\nUn altro codice, contenente una redazione della \"Storia\" redatta sulla base dell'\u00ab archetypum \u00bb raggiunge l'Europa gi\u00e0 nel 1701, prima del suo originale, portato a Parigi da Andr\u00e9 Boureau-Deslandes, un funzionario della Reale Compagnia francese. \nNel 1705 a Parigi vede la luce l\u2019\"Histoire g\u00e8n\u00e9rale de l'Empire du Mogol depuis sa fondation. Sur les m\u00e9moires de M. Manouchi, v\u00e9niien. Par le p\u00e8re Fran\u00e7ois Catrou, de la Compagnie de J\u00e8sus\",del padre Gesuita Fran\u00e7ois Catrou: si trattava di un vero e proprio furto, denunciato da Manucci in una lettera inviata a Venezia nel 1705, nota come \"Lettera latina\". \nQuando anche il manoscritto originale raggiunge l'Europa, il Tiepolo verifica la veridicit\u00e0 della denuncia di Manucci e riesce anche ad ottenere la restituzione di un volume di illustrazioni ed uno di ritratti di re, principi ed altri dignitari della corte del Mogol, di cui Catrou era entrato in possesso.\nLa traduzione dei Cardeiraz.\nNel 1712, Stefano Neves Cardeiraz, Primario Professore di Legge nello studio di Padova, e i suoi figli Andrea e Diego, approntano una traduzione della Storia, poich\u00e9, in una relazione del Senato di Venezia, del 26 marzo 1707, i Riformatori veneziani si erano pronunciati a favore della pubblicazione dell'opera, a condizione che le parti non in italiano venissero tradotte. La Storia do Mogor non \u00e8 mai stata pubblicata e le cause della mancata pubblicazione sono ancora ignote.\nCuriosit\u00e0 sul testo in italiano della \"Storia\".\nManucci dett\u00f2 il testo della \"Storia\" a vari copisti, italiani, francesi e portoghesi, durante il suo ritiro a Pondich\u00e9ry. Non si deve pensare al copista italiano come ad un semplice \"amanuense\", bens\u00ec come ad un vero e proprio \"interprete\" tra la lingua di Manucci ed il proprio italiano. Infatti \u00e8 poco probabile che Manucci, lasciata l'Italia quando era ancora ragazzo, dopo i tanti anni trascorsi in India tra la gente del luogo e tra gli Inglesi, i Portoghesi, i Danesi e gli Olandesi che lavoravano per le compagnie commerciali, continuasse a padroneggiare con grande sicurezza quella che lui chiama la \u00abmia lingua maternale\u00bb.\nA dimostrazione del ruolo fondamentale svolto dal \"copista italiano\" nella stesura dell'opera sta il fatto che nei due luoghi del manoscritto originale quasi sicuramente autografi, Manucci sfoggia un italiano fortemente contaminato a livello grafico dal portoghese, molto diverso da quello presente nel resto dell'opera.\nIpotesi sull'identit\u00e0 del copista.\nAllo stato attuale delle ricerche non \u00e8 possibile fare alcuna ipotesi sull'identit\u00e0 di questo copista; non erano molti gli italiani presenti in India, non vi era una vera e propria comunit\u00e0 italiana, vi erano per\u00f2 le missioni religiose di Gesuiti, Cappucci e Carmelitani, con le quali sappiamo che Manucci ebbe rapporti: tra questi religiosi va probabilmente cercato il nome dell\"'interprete\" italiano della \"Storia\".\nOpere tratte dalla \"Storia\".\nStudi sull'opera di Manucci sono: "}
{"id": "2451331", "revid": "729019", "url": "https://it.wikipedia.org/wiki?curid=2451331", "title": "PZL Mielec M-15", "text": "Il Mielec M-15 era un aereo agricolo biplano monomotore a getto, prodotto dall'azienda polacca Polskie Zak\u0142ady Lotnicze e destinato all'aviazione agricola sovietica.\n\u00c8 l'unico jet in configurazione alare biplana e l'unico jet ad uso agricolo del mondo. Per il suo strano aspetto e la sua elevata rumorosit\u00e0 dovuta al motore, l'M-15 si \u00e8 guadagnato il soprannome di \"Belphegor\", un demone mitologico rumoroso.\nStoria.\nSviluppo.\nL'aereo venne progettato in Polonia in risposta ad una specifica sovietica che chiedeva un nuovo aereo agricolo per essere usato in grandi aree delle fattorie collettive sovietiche di (kolkhoz e sovchoz), aerei pi\u00f9 moderni ed efficienti del Antonov An-2SKh e An-2R. La Polonia aveva gi\u00e0 prodotto l'aereo agricolo Antonow An-2R sotto licenza per l'esportazione dalla URSS, e gli aerei agricoli divennero specialit\u00e0 polacca nel COMECON."}
{"id": "2451333", "revid": "287204", "url": "https://it.wikipedia.org/wiki?curid=2451333", "title": "Adrian Terrazas Gonzalez", "text": ""}
{"id": "2451335", "revid": "339392", "url": "https://it.wikipedia.org/wiki?curid=2451335", "title": "Cannone pom pom", "text": ""}
{"id": "2451338", "revid": "25118035", "url": "https://it.wikipedia.org/wiki?curid=2451338", "title": "Comenti", "text": ""}
{"id": "2451342", "revid": "1652635", "url": "https://it.wikipedia.org/wiki?curid=2451342", "title": "San Pietro risana gli infermi con la sua ombra", "text": "San Pietro risana gli infermi con la sua ombra \u00e8 un affresco di Masaccio facente parte della decorazione della Cappella Brancacci nella chiesa di Santa Maria del Carmine a Firenze. L'opera, databile al 1425-1427 circa (230x162 cm), ritrae una scena delle storie di san Pietro derivata dagli Atti degli apostoli (V, 12-14).\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo che, tramite testimonianze indirette, dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio, gi\u00e0 preso da altri lavori, mor\u00ec lasciando l'opera incompleta. Il registro inferiore fu comunque l'ultimo ad essere completato e vi si sente uno stacco per l'assenza di Masolino, l'evoluzione dello stile di Masaccio, che vi mise mano dopo essere stato a Pisa. \nQuesta scena, salvata dalla ridipintura barocca della volta, ne usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione e stile.\nLa scena si trova nel registro inferiore sulla parete dietro l'altare, a sinistra. Il testo evangelico ricorda come alcuni cittadini di Gerusalemme erano soliti portare i propri infermi nelle piazze, mettendoli su giacigli e barelle in posizione tale da venire almeno sfiorati dall'ombra di Pietro in passaggio. Tutti venivano guariti.\nLa composizione \u00e8 molto eloquente: san Pietro, seguito da san Giovanni, cammina per la strada e al passaggio della sua ombra guarisce un gruppo di infermi: due sono gi\u00e0 in piedi che lo ringraziano (uno aveva il bastone, l'altro la caviglia fasciata), uno si sta alzando e un quarto, con le gambe deformate, \u00e8 ancora accucciato a terra e guarda con trepidazione il santo. La figura col berretto rosso \u00e8 stata riconosciuta come ritratto di Masolino, mentre il san Giovanni potrebbe celare un ritratto del fratello di Masaccio, lo Scheggia, seguito da un vecchio barbuto (Bicci di Lorenzo?); l'uomo con la berretta rossa, che si regge sul bastone, \u00e8 stato indicato come possibile ritratto di Donatello, mentre l'uomo barbuto assomiglia a uno dei Magi nella predella del Polittico di Pisa di Masaccio.\nSotto i marmi dell'antico altare era celata la parte all'estrema sinistra, con il proseguimento in prospettiva della via verso una chiesa con una bella colonna corinzia e un campanile. L'architettura continua nello sguancio della finestra con un ardito effetto ottico. Questa scena e la successiva (\"Distribuzione delle elemosine\") sono collegate da stringenti rapporti formali e di prospettiva, col taglio obliquo delle composizioni ambientate nelle strade di una citt\u00e0, verosimilmente Firenze (la scena originale ha luogo in Gerusalemme). Alcuni hanno addirittura ipotizzato che la strada in questa scena, col palazzo in bugnato e la chiesa sullo sfondo, sia Borgo Albizi (e la distrutta San Pier Maggiore, proprio col campanile a vela), dove vivevano alcuni alleati dei Brancacci. La storia sacra veniva cos\u00ec attualizzata ed avvicinata al mondo dello spettatore, ma mancano quelle divagazioni aneddotiche che si trovano in artisti del gotico internazionale, come lo stesso Masolino nell'affresco della \"Guarigione dello storpio e resurrezione di Tabita\". \nSe il realistico paesaggio urbano era molto raro e singolare (tra gli antecedenti ci sono Giotto e Ambrogio Lorenzetti), ancora pi\u00f9 innovativo era il moto verso lo spettatore suggerito dalla scena, ottenuto grazie all'uso della prospettiva.\nLe linee prospettiche di questa scena e di quella simmetrica convergevano al centro della parete, dove si trovava, sotto la primitiva finestra, la \"Crocifissione di Pietro\" di Masaccio.\nI personaggi sono individuati concretamente con pochi ma sufficienti tratti individuali, che evitano la caratterizzazione generica di Masolino. Il senso della dignit\u00e0 umana tipicamente rinascimentale permea anche la bruttezza, la povert\u00e0 e l'infermit\u00e0 fisica, sublimandone la rappresentazione che evita qualsiasi compiacimento verso il grottesco."}
{"id": "2451343", "revid": "25118079", "url": "https://it.wikipedia.org/wiki?curid=2451343", "title": "Chimento (imbarcazione)", "text": ""}
{"id": "2451345", "revid": "25118088", "url": "https://it.wikipedia.org/wiki?curid=2451345", "title": "Fran\u00e7ois Marie conte di Aboville", "text": ""}
{"id": "2451346", "revid": "767487", "url": "https://it.wikipedia.org/wiki?curid=2451346", "title": "Luisa Sanfelice (film)", "text": "Luisa Sanfelice \u00e8 un film italiano del 1942 diretto da Leo Menardi, tratto dal romanzo \"La Sanfelice\" di Alexandre Dumas padre, in cui viene descritta la figura storica di Luisa Sanfelice.\nIl film fu sceneggiato dallo stesso regista assieme a Luigi Chiarelli, Gherardo Gherardi, Franco Riganti e Vittorio Mussolini, quest'ultimo accreditato con lo pseudonimo \"Tito Silvio Mursino\".\nDistribuzione.\nIl film venne distribuito nel circuito cinematografico italiano il 19 settembre del 1942.\nOpere correlate.\nDallo stesso romanzo in Italia sono state tratte in seguito due trasposizioni televisive: nel 1966 lo sceneggiato televisivo omonimo diretto da Leonardo Cortese con Lydia Alfonsi e Giulio Bosetti e nel 2004 l'omonima miniserie televisiva diretta dai fratelli Taviani con Laetitia Casta e Adriano Giannini nei ruoli principali."}
{"id": "2451350", "revid": "486946", "url": "https://it.wikipedia.org/wiki?curid=2451350", "title": "Queen's", "text": ""}
{"id": "2451351", "revid": "726373", "url": "https://it.wikipedia.org/wiki?curid=2451351", "title": "Luisa Sanfelice (miniserie televisiva 1966)", "text": "Luisa Sanfelice \u00e8 uno sceneggiato televisivo prodotto dalla RAI nel 1966 e trasmesso in sette puntate in prima serata della domenica sera sull'allora Programma Nazionale. And\u00f2 in onda fra il 15 maggio e il 26 giugno di quell'anno.\nStoria.\nRiguardo a questo lavoro, l\"'Enciclopedia della televisione\" sottolinea l'ingente sforzo produttivo che fu alla base della sua realizzazione, con l'impiego di centocinquanta attori, oltre a centinaia di comparse, tutti impegnati in quattro mesi di lavorazione.\nIl risultato \u00e8 aderente alla vicenda storica ambientata durante la rivoluzione napoletana del 1799 che vede la giovane nobildonna Luisa Sanfelice - una delle prime eroine pre-risorgimentali - perdutamente innamorata di un giacobino.\nLa vicenda era stata gi\u00e0 raccontata da Alexandre Dumas padre nel suo romanzo \"La Sanfelice\".\nIl soggetto, derivato dal romanzo di Dumas, era di Ugo Pirro e Vincenzo Talarico, autori anche della sceneggiatura assieme al regista televisivo Leonardo Cortese.\nLe scenografie erano di Pino Valenti, con aiuto scenografo Giuliano Tullio, e i costumi di Giulia Mafai.\nCast.\nGli interpreti principali dello sceneggiato erano Lydia Alfonsi e Giulio Bosetti, impegnati nei ruoli di Luisa Sanfelice e Ferdinando Ferri, i medesimi ruoli ricoperti nel film omonimo del 1942, diretto da Leo Menardi, da Laura Solari e Massimo Serato (gli stessi ruoli saranno ricoperti nel 2004 nella miniserie televisiva-remake \"Luisa Sanfelice\" da Laetitia Casta e Adriano Giannini).\nAltri interpreti:"}
{"id": "2451355", "revid": "2206571", "url": "https://it.wikipedia.org/wiki?curid=2451355", "title": "Barbara Tabita", "text": "Biografia.\nNata ad Augusta, in provincia di Siracusa, nel 1975, ha studiato recitazione frequentando la Scuola del Teatro Stabile di Catania. Inoltre ha perfezionato lo studio, partecipando a diversi laboratori e stage.\n\u00c9 sorella dell'attore Luigi e della stylist Ramona. Ha una figlia, Beatrice, nata nell'aprile del 2018 e avuta dall'imprenditore ragusano Simone Mazzone.\nCarriera.\nDopo aver debuttato in teatro, dove vanta un ricco curriculum, nel 2002 esordisce sul grande schermo con il film \"Come se fosse amore\", regia di Roberto Burchielli, a cui fanno seguito, tra l'altro: \"Sara May\", regia di Marianna Sciveres, dove \u00e8 coprotagonista nel ruolo di \"Dora\", \"Ti amo in tutte le lingue del mondo\", regia di Leonardo Pieraccioni, in cui ha il ruolo dell'ex moglie dello stesso Pieraccioni, \"Il 7 e l'8\", in cui \u00e8 tra i protagonisti nel ruolo della fidanzata di Picone, e \"Io &amp; Marilyn\", in cui \u00e8 nuovamente la moglie di Pieraccioni.\nTra i suoi lavori televisivi, ricordiamo: \"Il commissario Montalbano\" - \"Il gioco delle tre carte\", la serie tv \"La nuova squadra\" e la soap opera \"Agrodolce\", questi ultimi due in onda su Rai 3. Nel 2010 appare su Canale 5 come protagonista femminile della serie tv \"I Cesaroni 4\", nel ruolo di \"Olga\". Nello stesso anno partecipa a \"Natale in Sudafrica\" di Neri Parenti. Nel 2013 fa parte del cast del film \"La mafia uccide solo d'estate\". Nel 2014 partecipa alla serie televisiva \"Fuoriclasse\". Nel 2015 \u00e8 una dei protagonisti della pellicola \"Italo\", film, tratto da una storia vera, che narra di un cane straordinario che ottenne la cittadinanza onoraria di Scicli, il paese siciliano in cui viveva. Sempre nel 2015 interpreta Sharon, la vicina di pianerottolo del protagonista nel film \"Italiano medio\" di Maccio Capatonda.\nDal 13 febbraio al 2 giugno 2017 ha condotto il talk show The Real, affiancata da Daniela Collu, Filippa Lagerb\u00e4ck, Marisa Passera e Ambra Romani.\nNel 2018 partecipa al film \"La fuitina sbagliata\" in cui riveste il ruolo di madre della sposa."}
{"id": "2451357", "revid": "117425902", "url": "https://it.wikipedia.org/wiki?curid=2451357", "title": "Troy Dumais", "text": "Ha rappresentato gli Stati Uniti in quattro edizioni delle Olimpiadi. Nel trampolino 3 metri si \u00e8 classificato 6\u00ba a Sydney, Atene e Pechino. Sempre a Sydney ha anche conquistato il 4\u00ba posto nel trampolino 3 m sincronizzato con il compagno di nazionale David Pichler; ad Atene invece ha gareggiato nella stessa categoria con il fratello Justin Dumais, classificandosi sesto in quella occasione; non ha invece partecipato in questa prova nei giochi di Pechino.\nCon il compagno di nazionale Kristian Ipsen ha vinto la medaglia d'argento nei 3 metri sincro ai mondiali di Roma 2009. Ha frequentato l'universit\u00e0 del Texas.\nAi Giochi olimpici di Londra 2012, in coppia con Kristian Ipsen, ha vinto la medaglia di bronzo olimpica nel trampolino 3 metri sincro."}
{"id": "2451359", "revid": "25118239", "url": "https://it.wikipedia.org/wiki?curid=2451359", "title": "Fran\u00e7ois Marie d'Aboville", "text": ""}
{"id": "2451360", "revid": "21921", "url": "https://it.wikipedia.org/wiki?curid=2451360", "title": "De canto y baile", "text": "De canto y baile \u00e8 un album in studio del gruppo musicale cileno Inti-Illimani, pubblicato nel 1986.\nDescrizione.\nQuesto disco, il cui titolo \u00e8 stato ispirato dal racconto di Manuel Rojas \"Canto y baile\", contiene musiche composte interamente dalla formazione e cos\u00ec parte delle liriche. In questo album non troviamo quindi, come sempre successo in passato, n\u00e9 brani tradizionali sudamericani, ne canzoni storiche di autori latino-americani. \nDue brani, \"El vals\" e \"Danza de calaluna\", sono recuperati tra gli inediti del precedente Imaginaci\u00f3n.\nPer i testi il gruppo continua a utilizzare poesie di grandi autori sudamericani, tra cui Nicol\u00e1s Guill\u00e9n e Aquiles Nazoa, e testi del loro collaboratore abituale, il musicista, scrittore e poeta Patricio Manns.\nEntra nel gruppo il polistrumentista Renato Freyggang, proveniente dal gruppo Barroco Andino, che, oltre a suonare quena, flauto traverso e percussioni, porta nelle sonorit\u00e0 del gruppo, fin da questo album, il sassofono, strumento fino ad allora ignorato dal gruppo.\nIl testo di \"C\u00e1ndidos\" \u00e8 ispirato al romanzo L'autunno del patriarca di Gabriel Garc\u00eda M\u00e1rquez, la musica di \"Mi chiquita\" risente dell'influenza del pianista cubano Bola de nieve (al secolo Ignacio Jacinto Villa Fern\u00e1ndez) molto amato da Horacio Salinas (autore della musica) mentre il titolo dello strumentale \"Bailando, bailando\", un sanjuanito ecuadoriano, viene direttamente dal film \"Ballando ballando\" di Ettore Scola."}
{"id": "2451362", "revid": "287204", "url": "https://it.wikipedia.org/wiki?curid=2451362", "title": "Distribuzione delle elemosine e morte di Anania", "text": "La Distribuzione delle elemosine e morte di Anania \u00e8 un affresco di Masaccio facente parte della decorazione della Cappella Brancacci nella chiesa di Santa Maria del Carmine a Firenze. L'opera, databile al 1425-1428 circa (230x170 cm), ritrae una scena delle storie di san Pietro tratta dagli Atti degli apostoli (IV, 34-35 e V, 1-5).\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo, tramite testimonianze indirette, che dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio, gi\u00e0 preso da altri lavori, mor\u00ec lasciando l'opera incompleta. Il registro inferiore fu comunque l'ultimo ad essere completato e vi si sente uno stacco per l'assenza di Masolino, l'evoluzione dello stile di Masaccio, che vi mise mano dopo essere stato a Pisa. La scena della \"Distribuzione delle elemosine\" viene generalmente datata tra le ultime: tra il 1426 (Bologna), il 1427 (Parronchi) e il 1427-1428 (Salmi).\nQuesta scena, salvata dalla ridipintura barocca della volta, usc\u00ec annerita dall'incendio del 1771 che distrusse gran parte della basilica. Solo con il restauro del 1983-1990 si \u00e8 potuta riscoprire la brillante cromia originale e sono state eliminate le ridipinture.\nDescrizione e stile.\nLa scena si trova nel registro inferiore sulla parete dietro l'altare, a destra. Negli \"Atti\" gli eventi sono descritti immediatamente prima di quelli dell'affresco a sinistra, \"San Pietro guarisce con l'ombra\": i primi credenti cristiani si aiutavano reciprocamente, e chi aveva campi o case li vendeva mettendo i soldi del ricavato a disposizione di tutti, tramite le figure degli apostoli che li raccoglievano e distribuivano secondo le necessit\u00e0. San Pietro e san Giovanni nell'affresco stanno infatti distribuendo monete ad alcuni bisognosi, tra cui una donna con un bambino in braccio, emblema stesso della Carit\u00e0. L'uomo morto a terra, Anania, era stato punito perch\u00e9 aveva trattenuto per s\u00e9 una parte del ricavato dalla vendita dei suoi terreni (). Anche questo episodio, come nel \"Tributo\", si pu\u00f2 leggere come un richiamo alla solidariet\u00e0 reciproca nella previsione dell'istituzione del catasto fiorentino (1427). Inoltre, se la scena della guarigione ricordava come la Chiesa romana, fondata da Pietro, si occupasse di portare la guarigione e la salvezza ai fedeli, in questo affresco essa \u00e8 personificata come distributrice di beni e punitrice dei malvagi. \nAnche questa scena, come quella simmetrica di \"San Pietro risana gli infermi con la sua ombra\", si svolge tra edifici della strada di una citt\u00e0, verosimilmente Firenze (la scena originale ha luogo in Gerusalemme). La storia sacra veniva cos\u00ec attualizzata ed avvicinata al mondo dello spettatore, ma mancano quelle divagazioni aneddotiche che si trovano in artisti del gotico internazionale, come lo stesso Masolino nell'affresco della \"Guarigione dello storpio e resurrezione di Tabita\". Ad esempio la neve sulle montagne ha un preciso significato narrativo, per rappresentare la durezza dell'inverno e la drammatica e urgente condizione dei protagonisti, che sono vestiti di panni leggeri.\nLa scena \u00e8 caratterizzata da una maturazione stilistica di Masaccio, che rende l'espressivit\u00e0 delle figure pi\u00f9 vigorosa, oltre a comporre pi\u00f9 articolatamente lo sfondo, con volumi architettonici meno stereotipati. La disposizione delle figure \u00e8 per\u00f2 pi\u00f9 statica di quella del \"San Pietro che guarisce con l'ombra\", con la fuga in prospettiva bloccata dal circolo dei presenti e dall'alto edificio bianco sullo sfondo.\nLe linee prospettiche di questa scena e di quella simmetrica convergevano al centro della parete, dove si trovava, sotto la primitiva finestra, la \"Crocifissione di Pietro\" di Masaccio.\nI personaggi sono individuati concretamente con pochi ma sufficienti tratti individuali, che evitano la caratterizzazione generica di Masolino. Meller ipotizz\u00f2 che il personaggio vestito di rosso, semicelato tra san Pietro e la donna col bambino, fosse uno dei cardinali di casa Brancacci: Rainaldo o Tommaso: grazie alla posizione in secondo piano sarebbe stata salvata dalla distruzione dei ritratti familiari dei Brancacci dopo il 1436. \nUna parte del corpo di Anania (comprese le mani) e il mantello color malva di Giovanni erano stati ridipinti da Filippino Lippi per la caduta dell'intonaco: alcune delle integrazioni pi\u00f9 tarde, sul margine sinistro, sono state tolte con il restauro del 1988."}
{"id": "2451365", "revid": "36426", "url": "https://it.wikipedia.org/wiki?curid=2451365", "title": "Pietro guarisce i malati con la sua ombra", "text": ""}
{"id": "2451366", "revid": "767487", "url": "https://it.wikipedia.org/wiki?curid=2451366", "title": "Delitto in pieno sole", "text": "Delitto in pieno sole (\"Plein soleil\") \u00e8 un film del 1960 diretto da Ren\u00e9 Cl\u00e9ment, tratto dal romanzo \"Il talento di mister Ripley\" di Patricia Highsmith.\nDal medesimo romanzo \u00e8 stato tratto nel 1999 il film \"Il talento di Mr. Ripley\", diretto da Anthony Minghella.\nTrama.\nIl giovane americano Thomas 'Tom' Ripley si trova in Italia in compagnia dell'amico Filippo Greenleaf, un ricco rampollo dedito alla bella vita, con lo scopo di farlo tornare negli Stati Uniti per poter ottenere i 5000 dollari che il padre di lui gli ha promesso come ricompensa. Dapprima, il giovane Greenleaf sembra rassicurare le speranze di Ripley con false promesse, cos\u00ec intraprende assieme all'amico e alla fidanzata Marge un viaggio in yacht verso Taormina.\nDurante il viaggio, Filippo confessa a Marge di essere stanco della presenza di Tom, cos\u00ec dichiara la sua intenzione di farlo sbarcare il prima possibile: infatti, lascia l'amico sotto il sole cocente per diverse ore, alla fine delle quali decide di tornare indietro col proprio yacht per recuperarlo. Nel frattempo, Tom si \u00e8 procurato una scottatura alla schiena e medita la propria vendetta nei confronti del ricco amico.\nCos\u00ec, un giorno, mentre i due giocano a carte, Tom confessa a Filippo di avere la chiara intenzione di ucciderlo e di assumere la sua identit\u00e0 per poter fare uso del suo patrimonio. Filippo crede che si tratti di uno scherzo e, perfino dopo l'allontanamento volontario di Marge - offesa per il poco rispetto del fidanzato alla stesura del proprio libro - non ritiene che l'ingenuo Tom possa essere capace di commettere un delitto e farla franca.\nI due riprendono a giocare a carte e Filippo offre a Tom la somma di 2500 dollari. Tom non accetta perch\u00e9 deciso a prendersi tutto. Cos\u00ec, quando l'amico si china per raccogliere una carta volontariamente gettata a terra, lo pugnala nel petto e getta in mare il suo cadavere.\nTornato a terra, Tom vende lo yacht ed assume l'identit\u00e0 del defunto amico Filippo Greenleaf. Come primo passo, va a trovare la sua fidanzata Marge e la informa che Filippo ha deciso di prendersi una pausa di riflessione dalla loro relazione e che, per il momento, si trova a Roma. Poi si preoccupa di falsificare un passaporto, dimostrando la sua abilit\u00e0 nel tracciare la firma di Filippo.\nInizialmente, le cose vanno bene a Tom Ripley/Filippo Greenleaf. Ma poi un amico di Filippo, un certo Freddie Miles, va a trovarlo nell'appartamento che ha preso in affitto e sta per scoprire l'inganno di Tom. Tuttavia, un attimo prima che egli possa accertarsi dei fatti, Tom lo uccide e si libera del suo cadavere.\nUna volta ritrovato il corpo senza vita di Miles, la Polizia inizia le ricerche dell'assassino e interroga Tom circa gli spostamenti di Filippo Greenleaf, ritenuto il primo indiziato.\nPer un po', Tom continua il suo inganno, cambiando d'identit\u00e0 tra la propria e quella di Filippo a seconda della situazione. Alla fine, finge un suicidio da parte di Filippo e in un falso testamento lascia scritte le ultime volont\u00e0 del gi\u00e0 defunto amico: l'eredit\u00e0 passer\u00e0 tutta a Marge, la sua fedele fidanzata, di cui oramai Tom si \u00e8 innamorato.\nCompiuto il gesto, nessuno sospetta di Tom ed egli pu\u00f2 vivere assieme a Marge, che si \u00e8 abbandonata all'amore per lui.\nDopo un po', lo yacht di Filippo viene fatto attraccare e viene scoperto il cadavere in avanzato stato di decomposizione dell'uomo, che era rimasto impigliato all'ancora. Dunque, la Polizia si mette sulle tracce di Tom.\nAccoglienza del pubblico.\n\"Delitto in pieno sole\" \u00e8 stato ben accolto dalla critica e ha reso celebre Alain Delon. Nel 1962 Cl\u00e9ment e Paul G\u00e9gauff vinsero un Edgar Award per il miglior sceneggiato straniero.\nRoger Ebert ha dato a \"Delitto in pieno sole\" tre stelle (comparate alle quattro stelle della recensione data alla versione del 1999 \"Il talento di Mr. Ripley\") scrivendo che 'la cosa migliore del film \u00e8 il modo in cui la trama permette a Ripley di crearsi una perfetta copertura', ma ha criticato il finale, ritenendolo 'meno che soddisfacente'.\nJames Berardinelli, invece, ha ritenuto il film superiore alla versione del 1999. Berardinelli ammira la recitazione di Delon, affermando che 'Tom \u00e8 affascinante perch\u00e9 Delon lo rende cos\u00ec'. Comparandolo al film del 1999, afferma: 'Il remake \u00e8 molto pi\u00f9 fedele al libro di Patricia Highsmith, ma il risultato \u00e8 nettamente inferiore a quello di \"Delitto in pieno sole\". Matt Damon potrebbe essere un Ripley credibile, ma solo agli occhi di coloro che non hanno mai visto il Ripley di Alain Delon'."}
{"id": "2451367", "revid": "1924342", "url": "https://it.wikipedia.org/wiki?curid=2451367", "title": "JJ Lin", "text": "Il suo nome di battesimo \u00e8 Wayne Lim Jun Jie, che \u00e8 generalmente usato dai suoi amici e dai membri della sua comunit\u00e0.\nBiografia.\nL\u00edn J\u00f9n Ji\u00e9 \u00e8 nato a Singapore e si \u00e8 diplomato al \"Saint Andrew's Junior College\", prima di lanciare la sua carriera musicale a Taiwan. \u00c8 di discendenza Hokkien. Oltre all'inglese, al cinese e al dialetto hokkien, sa parlare anche il cantonese ed ha realizzato diverse cover delle sue canzoni in questa lingua. \u00c8 salito alla ribalta ed ha avuto successo nella Cina continentale. A Taiwan, ha vinto il premio come \"Miglior Nuovo Artista\" ai \"Taiwan Golden Melody Awards\".\nSotto contratto con la \"Ocean Butterflies\", ha scritto testi di canzoni per vari artisti, da tenere in considerazione \"Ji De\" (\"Remember\") per la cantante taiwanese A-Mei, \"Fang Shou\" del suo compagno nell'etichetta A-do, \"Gan Ma Ni Kan Wo Bu Shuang (\u5e79\u9ebb\u4f60\u770b\u6211\u4e0d\u723d)\" di Harlem Yu, \"Chao Ren Xin\" dei Comic Boyz, ed altre canzoni. Egli stesso scrive tutte le melodie per i suoi album.\nTornato a Singapore, fu selezionato per esibirsi nella versione remixata di \"Home\", la canzone tema per la parata della Festa Nazionale del 2004. La sua carriera e popolarit\u00e0 iniziarono a spiccare a Singapore, in particolar modo grazie al fatto che la sua musica inizi\u00f2 ad essere usata nei drama televisivi prodotti dalla \"MediaCorp TV Channel 8\", che la sua canzone \"Mu Nai Yi\" \uff08\u6728\u4e43\u4f0a\uff09 fu usata in \"Yin Cha Yang Cuo\", ed alle sue incrementate apparizioni in pubblico, come ad esempio la partecipazione come ospite al programma \"Project SuperStar\" di Channel U ed al recente \"S-POP Hurray!\".\nDopo aver vinto il primo premio nella categoria \"Miglior Nuovo Artista\" ai \"Singapore Hit Awards\" del 2004, la sua popolarit\u00e0 ha continuato a dilagare e nell'edizione successiva delle premiazioni, nel 2005, ha vinto ben quattro premi: \"Miglior Artista Uomo Locale\", \"Miglior Artista Compositore, \"Miglior Cantante Uomo\" e \"Miglior Composizione Musicale Locale\", facendo s\u00ec che fosse riconosciuto il suo talento sia come performer, sia come compositore. Il suo quarto album, \"Cao Cao\", ha venduto 1 milione di copie in meno di una settimana a Singapore, Malaysia e in tutto il resto dell'Asia.\n\u00c8 apparso in diversi spot pubblicitari per compagnie varie quali Sprite, Lays e Cornetto Royale.\n\u00c8 anche l'ambasciatore turistico di Singapore. Parte del suo lavoro consiste nel girare l'Asia promuovendo il suo paese d'origine, oltre che la propria carriera.\n\u00c8 stato coinvolto come ambasciatore in una manifestazione anti-droga a Taiwan (\u53cd\u6bd2\u5927\u4f7f). La canzone tema di tale evento \u00e8 stata la sua canzone \"Baby Baby\", tratta dall'album \"West Side\" (\u897f\u754c).\nA luglio del 2007, ha superato un record da guinness dei primati, firmando 3.052 CD in 2 ore e 30 minuti. Durante gli autografi, non gli \u00e8 stato permesso di bere o mangiare. Il tempo che ha impiegato, in media, per autografare ogni CD \u00e8 stato di 2,7 secondi.\nNel maggio 2008 si \u00e8 esibito all'evento di beneficenza della CCTV \"The Giving of Love\", organizzato per dare aiuto alle vittime del terremoto del Sichuan avvenuto nel 2008. JJ ha donato personalmente una grande somma di denaro alle forze di salvataggio, ed ha composto la canzone \u7231\u4e0e\u5e0c\u671b per commemorare la tragedia.\nNell'ottobre del 2008 fu pubblicato il suo sesto album, Sixology (\u9646). Esso vendette 280.000 copie in sette giorni.\nDurante il periodo di Natale del 2008, \u00e8 nata a Singapore la sua linea di moda personale, SMUDGE. Il lancio ufficiale \u00e8 avvenuto venerd\u00ec 13 marzo 2009.\nNel maggio 2009, \u00e8 stato il gran vincitore ai quattordicesimi \"Composers and Authors Society of Singapore (Compass) Awards Presentations\" annuali, tenutisi al Raffles City Convention Centre. Ha raccolto tre premi, tra i quali figura uno dei pi\u00f9 importanti a cui gli artisti possano aspirare, il premio al \"Miglior Artista Locale dell'Anno\", che solitamente viene elargito agli artisti singaporiani che generano i maggiori guadagni in royalty durante l'anno.\nNel 2010 ha cantato la canzone \"I Can Fly\" della colonna sonora di \"\", insieme a Jane Zhang. Ha ottenuto tre platini e due dischi d'oro dalla Recording Industry Association Singapore, equivalenti a unit\u00e0 vendute in suolo singaporiano.\nTour mondiale.\nNel 2006, JJ Lin ha visitato sei diverse citt\u00e0 per il suo primo tour mondiale, intitolato \"Just JJ World Tour\".\nEgli ha tenuto un ultimo concerto a segnare la fine del \"Just JJ World Tour\", esso \u00e8 avvenuto il 14 ottobre 2007 a Shanghai. JJ ha cantato sei nuove canzoni tratte dall'album \"Xi Jie\", che hanno ottenuto grande successo.\nNel 2009 \u00e8 organizzato un nuovo tour mondiale, il \"JJ world tour 2009\", che avr\u00e0 inizio appena dopo il suo ventottesimo compleanno."}
{"id": "2451370", "revid": "1573940", "url": "https://it.wikipedia.org/wiki?curid=2451370", "title": "Aki Kuroda", "text": ""}
{"id": "2451371", "revid": "108453087", "url": "https://it.wikipedia.org/wiki?curid=2451371", "title": "Luisa Sanfelice (disambigua)", "text": ""}
{"id": "2451374", "revid": "122581795", "url": "https://it.wikipedia.org/wiki?curid=2451374", "title": "Nissan 370Z", "text": "La Nissan 370Z \u00e8 una sportiva compatta con carrozzeria coup\u00e9 o roadster prodotta dalla casa automobilistica giapponese Nissan Motor dal 2009 al 2020 presso lo stabilimento di Tochigi in Giappone.\nPresentata al Salone dell'auto di Los Angeles nel 2008, il modello sostituisce in Europa ed America la Nissan 350Z mentre in Giappone viene venduta sotto la denominazione Fairlady Z e costituisce la sesta serie del famoso modello che sostitu\u00ec la Datsun 240Z lanciata nel 1970.\nIl contesto.\nIl \"design\" \u00e8 un'evoluzione della precedente 350Z leggermente pi\u00f9 arrotondato e caratterizzato da inedite nervature nelle fiancate e nel frontale; sono stati completamente ridisegnati i fanali anteriori e posteriori che possiedono entrambi il medesimo stile a boomerang e tecnologia luminosa a Led. Il pianale di base completamente nuovo \u00e8 stato sviluppato per adattarsi a vetture particolarmente sportive dotate della trazione posteriore e motorizzazioni potenti infatti sar\u00e0 utilizzato anche dalla Infiniti G berlina e coup\u00e9, i crossover Infiniti EX e FX e la Nissan Skyline venduta esclusivamente in Giappone.\nIl motore posto anteriormente trasmette la potenza al cambio posizionato al retrotreno che pu\u00f2 essere sia manuale a 6 rapporti che automatico sequenziale a 7 marce, quest'ultimo sviluppato dai tecnici Nissan per i modelli lussuosi e sportivi, compresa la gamma Infiniti.Gli interni esibiscono plastiche ritenute di buona qualit\u00e0 dalla clientela europea, la plancia con un andamento rivolto al guidatore possiede una strumentazione circolare rivestita d'alluminio. La zona centrale \u00e8 composta dal vano portaoggetti ricoperto di pelle con cuciture colorate a seconda della vernice della carrozzeria, al di sopra trova alloggiamento una seconda strumentazione del tipo circolare a tre strumenti circondata anch'essa da alluminio e da plastiche morbide. Il climatizzatore e l'impianto stereo sono posti nella zona inferiore; i principali tasti, la presa per la connessione degli MP3 e i menu delle varie funzioni automatizzate sono riprese anche dalle sorelle Nissan Murano e Maxima.\nLa carrozzeria rispetto alla 350Z \u00e8 leggermente pi\u00f9 corta, di conseguenza il peso \u00e8 diminuito grazie anche all'adozione dell'alluminio al posto dell'acciaio delle precedenti \"Z\". Il coefficiente di resistenza aerodinamica possiede un valore pari a 0,30 che scende a 0,29 con il \"Pacchetto Sportivo\" offerto tra gli optional ma non ancora disponibile in Europa. Quest'ultimo aggiunge alla vettura un differenziale a slittamento limitato e nuovi spoiler anteriori e posteriori che aumentano la stabilit\u00e0 della vettura.\nIl nome 370Z adottato per il mercato europeo ed americano \u00e8 dovuto alla motorizzazione che possiede una cubatura di 3,7 litri e segue il filone di denominazioni introdotto dalla 350Z che adottava anch'essa un motore con la stessa cubatura indicata dal nome ovvero un 3,5 litri.\nLa 370Z Coup\u00e9.\nCome la progenitrice la 370Z \u00e8 stata presentata con carrozzeria coup\u00e9. Oltre ad essere la versione pi\u00f9 venduta e apprezzata \u00e8 anche la pi\u00f9 pratica e sicura. La coda presenta l'ampio portellone che ospita un bagagliaio di 235 litri. La presenza dello spoiler posteriore garantisce una notevole stabilit\u00e0 in curva mentre l'abitacolo \u00e8 configurato come un due posti. Il motore 3.7 V6 denominato VQ37VHR \u00e8 totalmente nuovo e in alluminio, leggermente pi\u00f9 leggero della precedente unit\u00e0 3.5, sfrutta la tecnologia \"VVEL\" a doppia fasatura variabile delle valvole, la coppia \u00e8 pari a 370\u00a0Nm a 5200 giri al minuto e dispone di 331\u00a0cavalli (243 kW) che permettono alla 370Z coup\u00e9 di toccare i 250\u00a0km/h, per un'accelerazione da 0-100\u00a0km/h in 5,7 secondi, e di emettere 249 grammi di anidride carbonica ogni chilometro nel ciclo misto. Il consumo \u00e8 pari a 9,5\u00a0km/l nel ciclo medio. Lo scarico possiede uno schema a \"Y\".\nUn'innovazione tecnologica presente sulla 370Z nelle versioni di punta \u00e8 il sistema \"SynchroRev\" che ottimizza i cambi di marcia nelle scalate aumentando i giri del motore e non facendo slittare le ruote.\nLa coup\u00e9 viene proposta in Italia in due allestimenti: \"Lev 1\" e \"Lev 2\". La dotazione di entrambe le versioni comprende il clima manuale, il controllo elettronico di stabilit\u00e0, l'autoradio CD e MP3 con ingresso \"Aux\", i fari bixeno, i poggiatesta attivi, controllo della trazione e ruotino di scorta oltre ai cerchi in lega da 18\". La versione \"Lev 2\" dispone del sistema \"SynchroRev\" di serie e pu\u00f2 essere personalizzata con cerchi in lega da 19\" forgiati, interni in pelle di camoscio color tabacco, navigatore satellitare e \"Pacchetto Luxury\". Gli altri accessori come i sensori di parcheggio, il cambio automatico e la vernice metallizzata sono disponibili su entrambi gli allestimenti.\nLa versione Roadster.\nLa 370Z roadster presentata al Salone Internazionale di New York nel 2009 sar\u00e0 venduta solo dal 2010. Rispetto alla Coup\u00e9 gli unici cambiamenti sono presenti nel tetto in stoffa ripiegabile elettricamente nell'apposito vano posteriore. \u00c8 stata leggermente ridotta la capacit\u00e0 del baule. Invariati meccanica, trasmissione e motori.\nLa particolarit\u00e0 della 370Z Roadster \u00e8 che, a differenza di altre auto cabrio derivate dalle relative coup\u00e9 sportive, questa versione \u00e8 stata sviluppata gi\u00e0 in origine come una roadster pura in modo da evitare condivisioni inutili con il modello coup\u00e9 e poterne contenere il peso, al contrario delle classiche roadster che hanno bisogno di pesanti rinforzi per sopperire all'assenza del tetto.\nLa sportiva 370Z Nismo.\nLa versione \"Nismo\" \u00e8 stata introdotta nel giugno 2009 sui mercati giapponesi ed americani e si basa sulla meccanica della 370Z coup\u00e9. Le principali caratteristiche della \"Nismo\" sono concentrate nel motore che passa da una potenza originaria di 331, a 344 cavalli grazie alla differente mappatura delle centralina, alle prese aria maggiorate e allo scarico sportivo con schema ad H. Tale potenza \u00e8 erogata a 7.400 giri al minuto con limitatore fissato a 7.500 giri/min per ragioni di \"durata e preservazione\" del motore. Il cambio \u00e8 solo manuale a 6 marce con differenziale autobloccante e il sistema \"SynchroRev\" per ottimizzare le scalate. L'accelerazione nello 0 a 100\u00a0km/h avviene in soli 5,2 secondi.\nL'aerodinamica e le modifiche alla carrozzeria sono stati elaborate dalla \"Autech\". I nuovi paraurti anteriori e posteriori aumentano la lunghezza complessiva della vettura di oltre 17 centimetri (arrivando a 4,43 metri) mentre \u00e8 pi\u00f9 larga di 1,5 centimetri a causa della nuova cerchiatura \"Rays\" forgiata da 19\"a cinque razze, che calzano pneumatici forniti dalla Bridgestone denominati Potenza dalla misura di 245/40 al anteriore e 285/35 al posteriore. Rispetto ad una normale 370Z inoltre, la versione Nismo risulta 10 mm pi\u00f9 bassa da terra e viene equipaggiata con ammortizzatori specifici, molle dedicate e un impianto frenante ad alte prestazioni.\nIl disegno dei nuovi elementi \u00e8 ispirato alla pi\u00f9 grande e sportiva Nissan GT-R. Il peso della vettura \u00e8 fissato tra i 1.470 e 1.500 kg mentre i consumi nonostante la maggior potenza sono rimasti invariati (9,5\u00a0km/l dichiarati dalla casa produttrice, Nissan).\nL'assetto \u00e8 stato irrigidito del 15% all'anteriore e del 50% al posteriore, ammortizzatori e sospensioni sono stati modificati nella taratura mentre lo sterzo e l'impianto frenante non hanno subito modifiche (quest'ultimo presenta pinze con 4 pistoncini anteriori).\nNel 2012, in occasione del restyling della versione \"normale\", La Nismo ha subito un lieve aggiornamento che comprende nuovi cerchi in lega a 5 razze da 19 pollici in alluminio forgiato con una finitura scura, rivisitazione dei componenti del sistema frenante, una serie di accessori opzionali come il \"Bose Premium Audio Package\" (con sei altoparlanti, \"Bluetooth Hands-Free Phone System\", specchio interno antiabbagliante e \"HomeLink\" universale \"Transceiver\"), e l'opzione di avere una tinta di colore rosso chiamato \"Magma Red\".\n370Z NISMO 2013.\nNel 2013, al Chicago Auto Show e in seguito sempre nello stesso anno al Salone di Ginevra, \u00e8 stata presentata un aggiornamento della 370Z Nismo. Il motore non ha subito variazione ed eroga sempre la stessa potenza. Nell'aggiornamento \u00e8 presente una nuova colorazione grigio scuro nelle fasce inferiori anteriori e posteriori dei paraurti, nelle minigonne laterali inferiori, negli specchietti laterali e nello spoiler posteriore, con ogni elemento (ad eccezione delle bandelle laterali) con accenni di colore rosso che richiama gli stilemi e le livree delle altre vetture Nismo, con l'aggiunta di un nuovo volante con finiture rosse in Alcantara.\nAnche l'aerodinamica e l'assetto sono stati completamente rivisitati; la carrozzeria ora presenta dei paraurti modificati e dalla forma pi\u00f9 allungata e elaborata, alettone posteriore fisso, minigonne maggiorate, abitacolo con finiture esclusive, sedili da corsa e cuciture rosse.\nDal punto di vista meccanico, la Nismo ha migliorato le sospensioni con una nuova taratura di molle posteriori e ammortizzatori. Il sistema frenante \u00e8 composto da un impianto con pinze rosse a quattro pistoncini con dischi maggiorati e un sistema di tubazioni per olio dei freni specifico per migliorarne la reattivit\u00e0 ai comandi e l'efficienza. Il cambio \u00e8 un manuale a sei marce che presenta un sistema per l'ottimizzazione delle scalate denominato \"SynchroRev Match\". Anche il comfort di bordo \u00e8 stato migliorato e affinato per ridurne i rumori indesiderati, con una nuova tappezzeria e nuovi materiali insonorizzanti nei passaruota posteriori.\nRestyling 2013.\nA giugno 2013 \u00e8 apparso in Europa una versione leggermente modificata della 370Z. La versione aggiornata della 370Z coup\u00e9 \u00e8 stata presentata nel 2012 al Chicago Auto Show per il debutto mondiale, mentre la 370Z coup\u00e9 e 370Z roadster sono stati presentati nel 2012 Salone di Parigi.\nLa forma della presa d'aria anteriore \u00e8 stata cambiata e ampliata e sono stati montati delle luci diurne a LED dalla forma verticale agli estremi inferiori del paraurti. Altri cambiamenti riguardano un nuovo design dei cerchi da 18 pollici, due nuovi colori della carrozzeria, un nuovo allestimento Sport Package che comprende un nuovo design dei cerchi da 19 pollici, pinze dei freni rosse e nuovi ammortizzatori."}
{"id": "2451375", "revid": "1305772", "url": "https://it.wikipedia.org/wiki?curid=2451375", "title": "Division 2 1968-1969", "text": "La Division 2 1968-1969 \u00e8 stata la trentesima edizione della Division 2, la seconda serie del campionato francese di calcio. Composta da 21 squadre \u00e8 stata vinta dall'.\nIL capocannoniere \u00e8 stato G\u00e9rard Grizzetti dell'Angoul\u00eame con 55 gol.\nAvvenimenti.\nIl campionato, che prese avvio il 3 settembre 1968, vide l'introduzione di una nuova regola sull'attribuzione del punteggio (che alcuni anni dopo sar\u00e0 utilizzata anche per la massima serie) che consisteva nell'assegnazione di un punto bonus in caso di vittoria con pi\u00f9 di tre gol di scarto. Questa regola, che avrebbe dovuto incentivare il gioco offensivo, fu abilmente sfruttata dall'Angers e dall'Angoul\u00eame, grazie alla quale accumularono notevoli distacchi dalle altre pretendenti alla promozione, fino ad assicurarsi rispettivamente la prima (valevole per la promozione diretta) e la seconda posizione (che avrebbe previsto uno spareggio con la penultima classificata di Division 1) con diverse giornate di anticipo.\nBen sei squadre abbandonarono al termine del campionato il proprio status professionale, facendo s\u00ec che il numero delle partecipanti al torneo seguente sarebbe stato ridotto a soli sedici club: tra le decadute le pi\u00f9 importanti furono il e il ."}
{"id": "2451377", "revid": "767487", "url": "https://it.wikipedia.org/wiki?curid=2451377", "title": "Borsalino (film)", "text": "Borsalino \u00e8 un film del 1970, diretto da Jacques Deray, tratto dal romanzo \"Bandits \u00e0 Marseille\" di Eug\u00e8ne Saccomano e ispirato alle figure di Paul Carbone e Fran\u00e7ois Spirito, due membri di spicco della malavita marsigliese degli anni trenta.\nIl film deve il suo titolo al nome della celebre azienda Borsalino, produttrice e fornitrice dei cappelli indossati dagli attori, che ha concesso il marchio in licenza ufficiale alla produzione.\nTrama.\nMarsiglia, 1930. Il gangster Roch Siffredi, scarcerato anticipatamente per buona condotta, scopre che la sua donna, Lola, convive ora con un altro malvivente, Fran\u00e7ois Capella. Dopo l'iniziale reazione rabbiosa, che lo porta a scontrarsi con Capella, Siffredi sembra accettare la scelta di Lola e diventa anzi inseparabile amico e \"socio d'affari\" del suo nuovo compagno. I due uomini riescono cos\u00ec a diventare i gangster pi\u00f9 potenti e temuti nell'ambiente della malavita marsigliese, occupandosi di svariate attivit\u00e0 illegali (corse ippiche e incontri di boxe truccati, truffe al mercato ittico, controllo della prostituzione, gioco d'azzardo e altri racket). L'ascesa di Siffredi e Capella suscita la reazione degli altri clan, in particolare quelli capeggiati da Poli e Marello, che danno inizio ad una serie di sanguinosi scontri a fuoco, agguati e ritorsioni, da cui Roch e Fran\u00e7ois si sapranno difendere abilmente. Eliminato anche l'ultimo dei loro rivali, i due sostengono l'elezione del nuovo sindaco di Marsiglia. Ma una sera, durante una lussuosa festa, Fran\u00e7ois decide di andarsene da Marsiglia e lasciare campo libero a Roch in quanto, anche nell'ambiente della malavita, la sete di potere rischia di prevalere sulle amicizie e prima o poi si \u00e8 destinati ad essere rimpiazzati. Appena uscito dalla villa, per\u00f2, Fran\u00e7ois viene ferito a morte da un ignoto sicario e spira tra le braccia di Roch, giunto accanto a lui per soccorrerlo.\nDistribuzione.\nDopo essere stata proiettata fuori concorso il 1\u00ba agosto 1970 al Festival di Taormina, la pellicola \u00e8 stata distribuita nelle sale cinematografiche italiane a partire dal mese di settembre del 1970.\nData di uscita.\nAlcune date di uscita internazionali nel corso del 1970 sono state:\nAccoglienza.\nIncassi.\nSi \u00e8 classificato al 7\u00ba posto posto tra i primi 100 film di maggior incasso della stagione cinematografica italiana 1970-1971."}
{"id": "2451378", "revid": "1573940", "url": "https://it.wikipedia.org/wiki?curid=2451378", "title": "Geoffroyus", "text": "Geoffroyus \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2451379", "revid": "767487", "url": "https://it.wikipedia.org/wiki?curid=2451379", "title": "A-Do", "text": " Celebre per la sua voce profonda, \u00e8 stato pi\u00f9 volte soprannominato il Rod Stewart della scena musicale cinese.\nBiografia.\nEx sovrintendente edile, A-Do fu scoperto dall'affermato produttore singaporiano Billy Koh, nella ricerca di nuovi talenti per la sua compagnia. Da allora, egli \u00e8 stato sotto contratto con l'etichetta discografica Ocean Butterflies Music.\nA-Do \u00e8 stato portato alle luci della ribalta in tutta l'Asia grazie al suo primo album, nel 2002, grazie al quale ha ottenuto una fama fenomenale. Egli \u00e8 molto amato per la sua modestia, il suo contegno timido e l'amore particolare per i fan cinesi."}
{"id": "2451381", "revid": "1442080", "url": "https://it.wikipedia.org/wiki?curid=2451381", "title": "Geoffroyus geoffroyi", "text": "Il pappagallo guancerosse (Geoffroyus geoffroyi) \u00e8 un uccello della famiglia degli Psittaculidi."}
{"id": "2451382", "revid": "767487", "url": "https://it.wikipedia.org/wiki?curid=2451382", "title": "Doug E. Fresh", "text": "\u00c8 soprannominato \"The Original Human Beat Box\" (titolo che fu anche di Darren Robinson dei Fat Boys o di Biz Markie).\nNel documentario di Ice T \"The Art of Rap\", afferma di essere l'inventore del beatboxing.\nBiografia.\nInizia a incidere negli anni 1982 - 1983 grazie ad una collaborazione con Spoonie Gee e DJ Spivey, diventa famoso grazie alla pellicola \"Beat Street\" con gli MCs Ricky D, Barry Bee e Chill Will, e di cui Doug E. Fresk \u00e8 il leader crea il Get Fresh Crew.\nDopo l'abbandono di Ricky D (seguir\u00e0 la carriera da solista) Doug continua il suo lavoro collaborando a \"Self Destruction\" per il \"The Stop The Violence Movement\". Nel 1990 viene messo sotto contratto dalla Bust It, etichetta di MC Hammer. Partecipa al brano \"Let Me Clear My Throat\" di DJ Kool, insieme a Biz Markie. Lavora con Tupac, Notorious B.I.G., Eminem e Dr. Dre.\nNel 1995 Doug si riunisce con Slick Rick, pubblicando il disco \"Play\"."}
{"id": "2451384", "revid": "36426", "url": "https://it.wikipedia.org/wiki?curid=2451384", "title": "Museo d'arte Moderna e Contemporanea di Atzara", "text": ""}
{"id": "2451386", "revid": "287204", "url": "https://it.wikipedia.org/wiki?curid=2451386", "title": "Lynchburg (Virginia)", "text": "Lynchburg \u00e8 una citt\u00e0 autonoma (\"independent city\") degli Stati Uniti, nella parte centrale della Virginia. Vi nacquero l'avvocato Samuel Untermyer e Desmond Thomas Doss, l'obiettore di coscienza alla cui vicenda \u00e8 ispirato il film \"Hacksaw Ridge\" diretto da Mel Gibson."}
{"id": "2451387", "revid": "22475", "url": "https://it.wikipedia.org/wiki?curid=2451387", "title": "Geoffroyus heteroclitus", "text": "Il pappagallo canoro (Geoffroyus heteroclitus) \u00e8 un uccello della famiglia degli Psittaculidi."}
{"id": "2451389", "revid": "838137", "url": "https://it.wikipedia.org/wiki?curid=2451389", "title": "Ordina Open 2008 - Doppio femminile", "text": "Il doppio femminile dell'Ordina Open 2008 \u00e8 stato un torneo di tennis facente parte del WTA Tour 2008.\nYung-jan Chan e Chia-jung Chuang erano le detentrici del titolo, ma hanno perso ai quarti contro Andreea Ehritt-Vanc e Tamarine Tanasugarn.\nMarina Erakovi\u0107 e Micha\u00eblla Krajicek hanno vinto in finale 6\u20133, 6\u20132, contro L\u012bga Dekmeijere e Angelique Kerber.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2451392", "revid": "92723", "url": "https://it.wikipedia.org/wiki?curid=2451392", "title": "Fotopoesia", "text": "La fotopoesia (in inglese photopoetry) \u00e8 l'arte di far coincidere, in un'unica opera, una fotografia e una poesia, idealmente entrambe create a tale scopo; \u00e8 considerata ormai un genere specifico della fotografia, e si dice che fa parte del \"portfolio\" della fotografia.\nVari artisti usano abitualmente questa tecnica, di immagini accompagnate da versi, con cui si dilettano anche amatori nei blog."}
{"id": "2451393", "revid": "22475", "url": "https://it.wikipedia.org/wiki?curid=2451393", "title": "Geoffroyus simplex", "text": "Il pappagallo dal collare (Geoffroyus simplex) \u00e8 un uccello della famiglia degli Psittaculidi, endemico della Nuova Guinea."}
{"id": "2451394", "revid": "287204", "url": "https://it.wikipedia.org/wiki?curid=2451394", "title": "Suffolk (Virginia)", "text": "Suffolk \u00e8 una citt\u00e0 autonoma (\"independent city\") degli Stati Uniti, nella parte meridionale della Virginia."}
{"id": "2451395", "revid": "36426", "url": "https://it.wikipedia.org/wiki?curid=2451395", "title": "Distribuzione delle elemosine", "text": ""}
{"id": "2451398", "revid": "919662", "url": "https://it.wikipedia.org/wiki?curid=2451398", "title": "Juan Cuadrado", "text": "Caratteristiche tecniche.\nGiocatore che ha nella velocit\u00e0 e nel dribbling le sue caratteristiche migliori \u2014 in Serie A si \u00e8 pi\u00f9 volte distinto come il migliore dribblatore nell'arco di un campionato \u2014, \u00e8 un esterno di centrocampo dall'ottima tecnica e avvezzo ai virtuosismi, che sulla fascia destra pu\u00f2 saltare l'avversario creando superiorit\u00e0 numerica, andando al cross o servendo l'assist ai compagni, o ancora accentrandosi per cercare lui stesso la conclusione a rete.\nDivenuto nel corso degli anni un jolly molto duttile, pu\u00f2 essere impiegato anche in posizione pi\u00f9 avanzata e offensiva, come attaccante esterno o seconda punta, oppure pi\u00f9 difensiva, come terzino, ruolo quest'ultimo ricoperto agli esordi in patria e poi reinterpretato stabilmente nella seconda parte di carriera a Torino.\nCarriera.\nClub.\nIndependiente Medell\u00edn, Udinese e Lecce.\nLaterale destro di difesa, muove i primi passi nel settore giovanile dell'Atl\u00e9tico Uraba, prima di essere ingaggiato dall' nel 2007. All'inizio del 2008 viene aggregato alla prima squadra, nella quale colleziona 21 presenze e 2 reti. Agli inizi di giugno il presidente dei rossobl\u00f9 conferma l'interesse che il club italiano dell' mostra verso il giocatore, che il 5 luglio 2009 viene acquistato dai friulani a titolo definitivo, debuttando in Serie A il 1\u00ba novembre successivo. Rimane a Udine per un biennio, durante il quale, complice anche il difficile ambientamento al calcio europeo, non riesce a trovare molto spazio tra i bianconeri.\nIl 3 agosto 2011 passa al con la formula del prestito secco. La sua prima rete in giallorosso, prima in assoluto anche nella massima serie italiana, \u00e8 del 6 novembre dello stesso anno nella sfida-salvezza del Manuzzi contro il , vinta 1-0 grazie a un suo tiro deviato da un difensore romagnolo. Alla fine del campionato, nonostante l'ottimo rendimento offerto dal colombiano, la squadra salentina retrocede e Cuadrado fa ritorno a Udine.\nFiorentina.\nIl 23 luglio 2012 la preleva il calciatore dall'Udinese in prestito oneroso con diritto di riscatto della met\u00e0. Esordisce in maglia viola il 18 agosto seguente, nella gara di Coppa Italia vinta 2-0 a Firenze contro il , subentrando al 58' a Pasqual. Segna il suo primo gol in maglia gigliata il 4 novembre 2012, nella gara casalinga di campionato vinta 4-1 contro il Cagliari.\nIl 17 giugno 2013 la societ\u00e0 toscana esercita il diritto di opzione sulla met\u00e0 del cartellino, con Cuadrado che diventa cos\u00ec in compropriet\u00e0 tra Fiorentina e Udinese. Segna nella partita d'andata dei play-off di UEFA Europa League contro gli svizzeri del , partita finita 1-2. Sigla poi la sua prima doppietta nella nona giornata di campionato, nella trasferta sul campo del vinta 2-1.\nIl 19 giugno 2014 la compartecipazione del giocatore viene risolta a favore della Fiorentina: \u00e8 la pi\u00f9 costosa operazione di mercato della Fiorentina nella gestione Della Valle, a fronte di un esborso totale di 21 milioni di euro. Il 18 settembre seguente segna il primo gol stagionale in Europa League ai francesi del . L'11 dicembre, in Fiorentina-Dinamo Minsk 1-2 di Europa League, tocca quota 100 presenze con i viola. Nell'ultima stagione a Firenze segna 6 gol in 23 partite; complessivamente con la Fiorentina ha giocato 106 partite segnando 26 gol.\nChelsea.\nIl 2 febbraio 2015 viene ufficializzato il passaggio del giocatore al club inglese del , per 30 milioni di euro pi\u00f9 il prestito semestrale di Salah. Cinque giorni pi\u00f9 tardi debutta con la nuova maglia, nella vittoria per 2-1 sul campo dell', subentrando a Willian all'80' di gioco. ll 17 dello stesso mese seguente fa il suo esordio assoluto in Champions League, nella partita pareggiata per 1-1 contro i francesi del al Parco dei Principi. Il 28 febbraio vince con i \"Blues\" la Football League Cup superando 2-0 in finale i concittadini del , match in cui gioca l'ultimo quarto d'ora.\nNel prosieguo di stagione, tuttavia, non riesce a trovare ulteriore spazio agli ordini di Jos\u00e9 Mourinho, finendo per risultare avulso dagli schemi del tecnico lusitano. Il 3 maggio pu\u00f2 comunque fregiarsi della vittoria della Premier League, arrivata grazie al successo 1-0 contro il a Stamford Bridge. Chiude il semestre a Londra con 12 presenze tra campionato e coppe, senza mai andare a segno.\nJuventus.\nIl 25 agosto 2015 il Chelsea cede il giocatore in prestito annuale al club italiano della . Cinque giorni dopo Cuadrado fa il suo esordio in bianconero, nella sconfitta per 1-2 sul campo della , subentrando a Padoin nella ripresa; il 16 settembre debutta in Champions League con la nuova maglia, nella partita vinta 2-1 sugl'inglesi del al City of Manchester Stadium. Il 31 ottobre segna il suo primo gol in bianconero, decidendo \"in extremis\" il derby della Mole contro il con una rete al 3' di recupero; il 16 marzo 2016 segna la sua prima rete europea con la maglia bianconera, siglando all'Allianz Arena il raddoppio juventino nella sfida poi persa 2-4 ai supplementari contro il , negli ottavi di Champions League: a fine stagione, la UEFA inserir\u00e0 questa marcatura tra le 10 pi\u00f9 belle dell'edizione.\nNel frattempo il 25 aprile 2016, a corollario di una rimonta-record cui proprio Cuadrado diede il la con il suo gol nel derby torinese, vince in maglia bianconera il suo primo campionato italiano; il successivo 21 maggio conquista anche la sua prima Coppa Italia, subentrando a gara in corso nella finale di Roma contro il , e fornendo l'assist a Morata per il decisivo 1-0 dei piemontesi ai supplementari.\nInizialmente rientrato al Chelsea nell'estate 2016, lo stesso Cuadrado spinge per un suo ritorno alla Juventus, concretizzatosi il 31 agosto sulla base di un prestito triennale a fronte di un corrispettivo annuo di 5 milioni di euro. Il 18 ottobre, in occasione della trasferta di Champions League con il , segna il gol che consegna la vittoria ai bianconeri per 1-0. Il 5 febbraio 2017, in campionato, il colombiano decide il derby d'Italia vinto per 1-0 a Torino contro l'. Dopo aver centrato con la Juventus anche nella stagione 2016-2017 il \"double\" nazionale, il 22 maggio viene riscattato dal club bianconero per 20 milioni di euro.\nNella stagione 2017-2018 mette in bacheca ancora una volta un \"double\" domestico, segnando gol decisivi nella trasferta col e in casa col , oltrech\u00e9 nella \"classica\" di Torino col Milan; \u00e8 inoltre questa la stagione in cui l'allenatore dei torinesi, Massimiliano Allegri, comincia a reimpostarlo da esterno a terzino. Pi\u00f9 travagliata si rivela l'annata 2018-2019: dopo essere andato a segno in campionato nella gara contro il , incappa in un infortunio al ginocchio sinistro nella trasferta dicembrina di Champions League contro lo , che lo costringe all'operazione e a saltare gran parte della seconda tornata della stagione; rientra in campo solo nell'aprile 2019, vincendo comunque il suo quarto scudetto consecutivo con i torinesi.\nTorna a pieno regime per stagione 2019-2020, in cui anche il nuovo allenatore juventino Maurizio Sarri lo predilige con compiti pi\u00f9 difensivi, impiegandolo come terzino destro. Al termine di un campionato drammatico per ragioni extrasportive, dilatatosi fino all'estate causa lo stop primaverile dettato dalla sopraggiunta pandemia di COVID-19, il colombiano conquista il suo quinto titolo italiano consecutivo, andando a segno nelle gare casalinghe contro e ; in precedenza, in Champions League aveva realizzato il primo gol stagionale dei piemontesi nella competizione, nel pareggio 2-2 sul terreno dell'.\nCon l'annata seguente, che lo vede agli ordini dell'ex collega Andrea Pirlo nel frattempo sedutosi in panchina, Cuadrado \u00e8 ormai tra i \"senatori\" dello spogliatoio bianconero: il 1\u00ba novembre 2020, sul finire della vittoriosa trasferta di campionato contro lo , dopo l'uscita dal campo di Bonucci riceve per la prima volta la fascia di capitano della squadra, che poi indossa per la prima volta dal 1' nella successiva gara interna del 21 novembre contro il Cagliari. Sigla le prime reti stagionali il 15 maggio 2021 nel successo per 3-2 contro l'Inter, realizzando una doppietta; il secondo e decisivo gol arriva su calcio di rigore, il primo trasformato dal colombiano in massima serie. Nonostante le dfficolt\u00e0 in cui incappa la Juventus in quest'annata, costretta dopo nove anni ad abdicare nella difesa dello scudetto, nel corso del 2021 il centrocampista riesce comunque ad ampliare il proprio palmar\u00e8s grazie alle affermazioni bianconere in Supercoppa italiana e Coppa Italia.\nNazionale.\nDebutta con la nazionale colombiana il 4 settembre 2010, nell'amichevole di Puerto La Cruz vinta 2-0 contro il , trovando nell'occasione la rete che sblocca il risultato, la sua prima per i \"Cafeteros\".\nNel 2011 viene convocato per la Copa Am\u00e9rica in Argentina, che vede la Colombia eliminata ai quarti di finale. A partire dalle qualificazioni al , Cuadrado diventa un punto fermo della sua nazionale: nella fase finale in Brasile, in cui il cammino colombiano si ferma ai quarti di finale, l'esterno realizza il calcio di rigore che apre le marcature nella vittoria 4-1 sul della fase a gironi, oltre a fornire 4 assist ai compagni.\nNel successivo biennio partecipa alla Copa Am\u00e9rica di , che vede la sua nazionale estromessa ancora ai quarti di finale, e alla speciale Copa Am\u00e9rica Centenario negli Stati Uniti d'America, chiusa dalla Colombia al terzo posto \u2014 suo migliore risultato da quindici anni a quella parte.\n\u00c8 tra i convocati al in Russia, chiuso dai \"Cafeteros\" agli ottavi di finale contro l' (nonostante avesse realizzato il proprio tiro di rigore nel decisivo epilogo), e in cui Cuadrado segna il gol del definitivo 3-0 nella vittoriosa sfida della fase a gironi contro la .\nL'anno seguente partecipa alla Copa Am\u00e9rica in Brasile, avventura chiusa dalla nazionale colombiana ai quarti di finale dopo la sconfitta ai rigori contro il (nonostante, anche stavolta, Cuadrado avesse realizzato il suo tentativo).\nDue anni dopo viene convocato per la successiva edizione della competizione. Titolare dei \"Cafeteros\" anche in questa rassegna, dopo avere saltato la sfida ai quarti contro l', rientra in semifinale contro l', partita in cui raggiunge quota 100 presenze in nazionale: la gara si protrae sino ai rigori, dove Cuadrado segna il suo tiro, ma la sua realizzazione non \u00e8 sufficiente ai colombiani per raggiungere la finale. Chiude la manifestazione al terzo posto, trovando anche il gol del parziale 1-1 nella \"finalina\" vinta 3-2 contro il .\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "2451400", "revid": "287204", "url": "https://it.wikipedia.org/wiki?curid=2451400", "title": "Harrisonburg (Virginia)", "text": "Harrisonburg \u00e8 una citt\u00e0 autonoma (\"independent city\") degli Stati Uniti, nella parte settentrionale della Virginia. La citt\u00e0 \u00e8 capoluogo della contea di Rockingham, da cui \u00e8 amministrativamente indipendente."}
{"id": "2451403", "revid": "21880", "url": "https://it.wikipedia.org/wiki?curid=2451403", "title": "Glossopsitta", "text": ""}
{"id": "2451404", "revid": "287204", "url": "https://it.wikipedia.org/wiki?curid=2451404", "title": "Manassas (Virginia)", "text": "Manassas \u00e8 una citt\u00e0 autonoma (\"independent city\") degli Stati Uniti, nella parte settentrionale della Virginia."}
{"id": "2451405", "revid": "95410158", "url": "https://it.wikipedia.org/wiki?curid=2451405", "title": "Monomotapa United Football Club", "text": "Il Monomotapa United Football Club \u00e8 una societ\u00e0 calcisitca con sede nella citt\u00e0 di Harare.\nAlla fine della stagione 2004 il club ha vinto la seconda divisione nazionale guadagnandosi la promozione in Premier League . \nNel 2008 la squadra ha vinto il suo primo titolo nazionale . Questa vittoria ha garantito l'accesso alla CAF Champions League 2009."}
{"id": "2451410", "revid": "729019", "url": "https://it.wikipedia.org/wiki?curid=2451410", "title": "Curtiss SO3C Seamew", "text": "Il Curtiss SO3C Seamew fu un idroricognitore a galleggiante centrale, monomotore monoplano ad ala media, sviluppato dall'azienda aeronautica statunitense Curtiss Aeroplane and Motor Company negli anni quaranta.\nStoria del progetto.\nNella seconda parte degli anni trenta, con l'approssimarsi della fine della vita operativa dei Curtiss SOC Seagull, il Bureau of Aeronautics (BuAer), dipartimento della United States Navy, la marina militare degli Stati Uniti d'America, deputato alla gestione del materiale e tecnologia della propria componente aerea, emise una specifica per la fornitura di un nuovo modello atto a rimpiazzare i SOC Seagull in servizio sulle navi da battaglia e sugli incrociatori della propria flotta. Tra le caratteristiche richieste, come per il modello che doveva sostituire, vi erano una robustezza strutturale tale da permettere al velivolo di decollare da apposite catapulte installate sulle sovrastrutture, la possibilit\u00e0 di essere recuperato tramite gru e la particolarit\u00e0 nella velatura, con le ali ripiegabili verso la fusoliera per facilitare le operazioni di rimessaggio all'interno dell'unit\u00e0 navale. Oltre a questo vi era fatto l'obbligo di utilizzare come motorizzazione il nuovo motore Ranger V-770, un 12 cilindri a V rovesciato raffreddato ad aria, scelto per la sua ridotta sezione frontale e minor peso a vuoto rispetto al 9 cilindri radiale Pratt &amp; Whitney R-1340 del SOC Seagull e che, nelle intenzioni, doveva portare dei privilegi nelle prestazioni generali del nuovo modello.\nL'ufficio tecnico della Curtiss elabor\u00f2 un progetto seguendo queste direttive, riproponendo l'impostazione generale del SOC Seagull, un idrovolante a galleggiante centrale pi\u00f9 equilibratori posti sotto le ali, monomotore in configurazione traente, biposto in tandem con cabina di pilotaggio chiusa, e impennaggio cruciforme, tranne per la velatura, rinunciando alla configurazione biplana per una a singolo piano alare, soluzione tecnica che ormai stava soppiantando la precedente rinunciando alla manovrabilit\u00e0 in favore della velocit\u00e0 massima.\nIl prototipo approntato dall'azienda, al quale venne assegnata la sigla XSO3C-1 secondo le convenzioni allora adottate dalla US Navy, venne portato in volo per la prima volta nell'ottobre del 1939, rivelando per\u00f2 gi\u00e0 dalle prime prove in volo essere gravato da problemi di instabilit\u00e0 in volo e di inaffidabilit\u00e0, mai risolta in questo modello, del propulsore adottato. Il problema della stabilit\u00e0 venne sostanzialmente risolto con l'introduzione di un'ala dal diverso disegno, dotata di estremit\u00e0 rivolte verso l'alto per migliorarne l'efficienza aerodinamica, soluzione adottata in seguito nei moderni aeromobili nella aletta d'estremit\u00e0, e un impennaggio dalle superfici maggiorate. Venne inoltre introdotta una pinna dorsale di raccordo alla deriva che proseguendo verso la cabina di pilotaggio venne attaccata al tettuccio scorrevole dell'osservatore posteriore, soluzione che per\u00f2, a tettuccio aperto necessario per il profilo di missione, perdeva la sua efficacia.\nBen pi\u00f9 gravi si rivelarono essere le problematiche relative al propulsore il quale, data la sua architettura, riceveva in volo un diseguale flusso d'aria destinata ai pacchi lamellari dei cilindri, raffreddando eccessivamente quelli anteriori e non sufficientemente quelli posteriori, costringendo a non sfruttare appieno la potenza disponibile per evitare di incorrere in ingestibili problemi di surriscaldamento, di conseguenza abbassando sostanzialmente le prestazioni previste in fase di progetto.\nLe molte modifiche apportate successivamente all'apparato propulsivo non portarono ad alcun miglioramento, precludendo fortemente l'effettiva operativit\u00e0 del modello che tuttavia venne comunque accettato dalla US Navy e avviato alla produzione in serie. Lo scarso rendimento di volo e i continui problemi di manutenzione portarono al ritiro del SO3C dalle unit\u00e0 di prima linea US Navy a partire dal 1944.\nImpiego operativo.\nRoyal Navy.\nGrazie agli accordi previsti dal Lend-Lease (in italiano \"Legge Affitti e prestiti\"), il Regno Unito emise un ordine di fornitura per un quantitativo imprecisato di SO3C-1 in versione basata a terra caratterizzata da un carrello d'atterraggio fisso, da assegnare ai reparti della componente aerea della Royal Navy, la Fleet Air Arm. Nel servizio britannico il modello venne rinominato \"Seamew\", designazione che sarebbe stata utilizzata nuovamente negli anni cinquanta per lo Short Seamew, tuttavia gli equipaggi FAA preferivano indicarli con il soprannome di \"Sea Cow\" (\"Sirenii\", ordine di mammiferi acquatici erbivori), secondo loro pi\u00f9 appropriato.\nLettice Curtis, nel suo libro \"Forgotten Pilots\" (\"Piloti dimenticati\"), dichiarava \"che anche se i suoi serbatoi avevano una capacit\u00e0 di 300 galloni, si decollava con un carico di combustibile pari a soli 80 gal\" fissato come limite massimo per missioni sotto la direzione dell'Air Transport Auxiliary (ATA)..\nIn aggiunta la coda necessitava di essere alzata prima di decollare poich\u00e9 altrimenti \"era possibile decollare con una impostazione dalla quale era impossibile recuperare il controllo e nella quale non vi era alcun controllo sugli alettoni\". Il commento finale di questa esperta pilota fu \"\u00e8 difficile immaginare come, anche in tempo di guerra, un tale aereo potesse essere stato accettato dalla fabbrica, per non parlare dell'attribuirgli un prezioso spazio di carico attraverso l'Atlantico\".\nIl primo lotto a disposizione della Royal Navy era equipaggiato con una rastrelliera ventrale per il carico di una bomba tra le gambe di forza anteriori del carrello e con un dispositivo di arresto per gli appontaggi. Le successive versioni, indicate come Seamew Mk.I, erano configurate come la variante SO3-2C. Dei 250 Seamew inizialmente previsti, ne vennero in realt\u00e0 consegnati solo circa 100 esemplari, con l'ultimo lotto rifiutato in favore di un maggior numero di Vought Kingfisher. Le consegne ai reparti FAA iniziarono nel gennaio 1944 ma a causa della loro inefficacia dichiarati obsoleti gi\u00e0 nel settembre dello stesso anno e messi completamente fuori servizio nel 1945.\nLa Royal Navy prese inoltre in considerazione di adottare in servizio la variante SO3-1K, indicata come da convenzioni britanniche Queen Seamew, tuttavia l'iniziale ordine per 30 esemplari venne annullato.\nI Seamew prestarono servizio come equipaggiamento del No. 744 NAS e No. 745 NAS alla base aerea RCAF Yarmouth, Nuova Scozia, Canada, e con il No. 755 NAS basato ad Hampshire, in Inghilterra."}
{"id": "2451411", "revid": "767487", "url": "https://it.wikipedia.org/wiki?curid=2451411", "title": "Eric B. &amp; Rakim", "text": "Eric B. &amp; Rakim sono un duo musicale hip hop statunitense della \"East Coast\" popolari negli anni ottanta.\nStoria del gruppo.\nInizi e \"Paid in Full\" (1985-1987).\nIl duo si incontr\u00f2 nel 1985 quando Eric lavorava presso la stazione radio di New York, WBLS. L'anno successivo pubblicano il loro primo demo \"Eric B. Is President\". Tra il 1986 e il 1987 lavorano all'album di esordio \"Paid in Full\", pubblicato il 7 luglio 1987 da un'etichetta sussidiaria della Island Records, la 4th &amp; B'way Records. L'album \u00e8 ricordato oggi come un pilastro della Golden age hip hop, influenzando sensibilmente il genere, soprattutto grazie allo stile di Rakim - caratterizzato da un uso pioneristico di rime interne, che alzarono lo standard lirico del genere -, e dai campionamenti di Eric B. A oggi l'album ha venduto pi\u00f9 di un milione di copie.\n\"Follow the Leader\" e \"Let the Rhythm Hit 'Em\" (1988-1991).\nSegue un anno dopo \"Follow the Leader\", e i singoli di successo come \"Move the Crowd\" o \"Follow the Leader\".\nNel 1992, dopo aver pubblicato il quarto album \"Don't Sweat the Technique\", il duo si sciolse e i due continuano la loro carriera ma da solisti: Rakim con la MCA realizza il singolo \"Heat It Up\" (1993), mentre Eric B. fonda l'etichetta 95th Street Records nel 1995."}
{"id": "2451414", "revid": "1728", "url": "https://it.wikipedia.org/wiki?curid=2451414", "title": "Gianluigi Aponte", "text": "Vive a Ginevra, \u00e8 miliardario e, secondo Bloomberg, \u00e8 il 2\u00b0 pi\u00f9 ricco in Svizzera e, secondo Forbes, il 208\u00b0 pi\u00f9 ricco al mondo con un patrimonio stimato (insieme a quello della moglie) nel 2021 di 10,6 miliardi di dollari\nBiografia.\nFond\u00f2 la sua compagnia nel 1969 con il nome di \"Aponte Shipping Company\" quando compr\u00f2 la sua prima nave. L'armatore di Sorrento inizi\u00f2 cos\u00ec a commerciare con l'Africa diversi tipi di merci. Oggi la MSC possiede o gestisce oltre 400 portacontainer ed \u00e8 la prima compagnia merci al mondo, seguita dalla danese Maersk-Line. Nel 1987, dopo l'acquisizione della societ\u00e0 crocieristica Starlauro, viene fondata una linea di crociere sussidiaria la MSC Crociere. Nel 1995 l'imprenditore acquisisce anche la compagnia marittima Snav, societ\u00e0 costituita da aliscafi e traghetti impegnata nei collegamenti con le principali isole italiane.\nNel 2008 Forbes gli ha attribuito un patrimonio di 2,8 miliardi di dollari rendendolo il 412\u00ba uomo pi\u00f9 ricco del mondo. Nel 2009 diventa uno degli azionisti della CAI-Compagnia Aerea Italiana in seguito alla privatizzazione voluta dal Governo italiano, sempre nello stesso anno esce dall'azionariato vendendo la sua partecipazione al Gruppo Riva.\nNell'ottobre 2010 acquisisce il 50% delle azioni della compagnia navale Grandi Navi Veloci alla quale conferisce 3 navi e la linea Napoli-Palermo gi\u00e0 di SNAV, compagnia del gruppo MSC. Nel novembre 2011 acquista il 51% di Bluvacanze e Cisalpina Tour. Nel luglio 2015 acquista la Caremar.\nVita privata.\n\u00c8 sposato con Rafaela Diamant, una donna svizzera che ha incontrato quando era passeggera su una nave di cui era il comandante. Hanno due figli, Diego Aponte e Alexa Aponte Vago, rispettivamente CEO e CFO di MSC."}
{"id": "2451416", "revid": "125064930", "url": "https://it.wikipedia.org/wiki?curid=2451416", "title": "Thug Life", "text": "I Thug Life furono un gruppo hip hop statunitense attivo tra il 1992 e il 1994 composto da Tupac Shakur, Big Syke, Mopreme Shakur (fratello consanguineo di Tupac), The Rated R, Macadoshis e Kato.\nIl gruppo pubblic\u00f2 un solo album intitolato, \"\".\nIl gruppo nacque con una traccia inedita registrata da 2Pac e Big Syke chiamata \"Thug Life\"."}
{"id": "2451418", "revid": "198277", "url": "https://it.wikipedia.org/wiki?curid=2451418", "title": "Gran Premio d'Italia 1987", "text": "Il Gran Premio d'Italia 1987 \u00e8 stato il 447\u00ba Gran Premio di Formula 1 della storia, corso il 6 settembre 1987 all'Autodromo Nazionale di Monza. Fu l'undicesima gara del Campionato Mondiale di Formula 1 1987.\nRiassunto della gara.\nPre-gara.\nIl Gran Premio d'Italia vide il debutto della nuova scuderia Coloni, con il pilota Nicola Larini. Inoltre, la Osella schier\u00f2 Franco Forini come secondo pilota ad affiancare Alex Caffi.\nLa Honda annunci\u00f2 di non voler pi\u00f9 motorizzare le monoposto Williams nel 1988. L'azienda giapponese rese noto poi di aver firmato un contratto per motorizzare le monoposto McLaren.\nLa corsa.\nLa prima fila fu tutta Williams: Piquet conquist\u00f2 la pole position davanti al compagno Mansell e a Gerhard Berger, fra le prime posizioni per il terzo Gran Premio consecutivo. Ayrton Senna (Lotus) si dovette accontentare della quarta posizione davanti a Boutsen, Prost, Alboreto e Fabi.\nAlla partenza Mansell ebbe lo scatto migliore ma poco dopo sbagli\u00f2 a cambiare marcia, lasciando a Piquet la leadership. Pi\u00f9 dietro, Senna sbagli\u00f2 la partenza, girando sesto alla prima curva dietro, in ordine di posizione, a Berger, Boutsen e Prost. Al secondo giro Berger e Mansell cominciarono un duello che si concluse in un lieve contatto, che fece per\u00f2 guadagnare la seconda posizione a Boutsen e retrocedere in quarta l'inglese. L'ordine rimase invariato fino al 17\u00ba giro, quando Mansell pass\u00f2 prima il ferrarista e poi Boutsen, riprendendosi la seconda posizione.\nI cambi gomme di met\u00e0 gara rimescolarono le carte, con Senna in testa; questo lasci\u00f2 presagire una gara simile a Monaco o Detroit, con dominio del brasiliano, in quanto tutte le vetture in gara avevano optato per una strategia con un solo pit-stop. Le due Williams erano seconda e terza, rispettivamente con Nelson Piquet e Nigel Mansell, davanti a Thierry Boutsen e Gerhard Berger. Senna domin\u00f2 fino al 43\u00ba giro, quando, durante l'azione di doppiaggio di Piercarlo Ghinzani, usc\u00ec di pista alla curva Parabolica. Quando riusc\u00ec a riprendere la pista, Piquet era passato in prima posizione. Senna tent\u00f2 di recuperare la posizione ma ben presto soffr\u00ec di un calo di prestazioni degli pneumatici, e alla fine il connazionale della Williams pot\u00e9 vincere agevolmente con 2 secondi di vantaggio. Il gradino pi\u00f9 basso del podio venne occupato da Nigel Mansell, che chiuse davanti al ferrarista Gerhard Berger, a Thierry Boutsen e a Stefan Johansson.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2451419", "revid": "2730", "url": "https://it.wikipedia.org/wiki?curid=2451419", "title": "Dj Premier", "text": ""}
{"id": "2451420", "revid": "1983214", "url": "https://it.wikipedia.org/wiki?curid=2451420", "title": "Necocl\u00ed", "text": "Necocl\u00ed \u00e8 un comune della Colombia facente parte del dipartimento di Antioquia.\nIl centro abitato venne fondato da Alonso de Ojeda nel 1509, mentre l'istituzione del comune \u00e8 del 28 novembre 1977.\nConfina a nord e a ovest con il Mar dei Caraibi e con i comuni di Arboletes a sud e Turbo a est."}
{"id": "2451426", "revid": "767487", "url": "https://it.wikipedia.org/wiki?curid=2451426", "title": "Gerald Abraham", "text": "Insegnante all'Universit\u00e0 di Liverpool, redattore della \"New History of Music\" e direttore di \"The Monthly Musical Record\". Si dedic\u00f2 soprattutto allo studio della musica russa."}
{"id": "2451428", "revid": "1745361", "url": "https://it.wikipedia.org/wiki?curid=2451428", "title": "Rifugio Monzoni Torquato Taramelli", "text": "Il rifugio Monzoni Torquato Taramelli \u00e8 un rifugio alpino di propriet\u00e0 della SAT situato nel gruppo dei Monzoni, nella valle dei Monzoni (una laterale della val San Nicol\u00f2, a sua volta una laterale della val di Fassa), a quota 2040\u00a0m s.l.m. nel comune di San Giovanni di Fassa in provincia di Trento.\nStoria.\nIl rifugio venne inaugurato il 9 agosto del 1904, e durante la prima guerra mondiale fu sede di un comando dell'esercito austriaco, dal momento che il fronte italo-austriaco passava dal vicino Passo delle Selle. Dal 1961 la gestione del luogo \u00e8 passato alla SUSAT, la sezione universitaria della SAT. Ristrutturato negli anni 1994-1996. Il rifugio \u00e8 dedicato all'insigne geologo Torquato Taramelli."}
{"id": "2451431", "revid": "1272592", "url": "https://it.wikipedia.org/wiki?curid=2451431", "title": "Nona Edizione", "text": "Nona Edizione (\"Core Set - Ninth Edition\" in inglese) \u00e8 la nona edizione del del gioco di carte collezionabili \"\", edito da Wizards of the Coast, in vendita in tutto il mondo dal 29 luglio 2005.\nAmbientazione.\nI set base del gioco non seguono cronologicamente lo svolgersi della storia, quindi al loro interno si possono trovare luoghi e personaggi molto distanti fra loro nel tempo e nello spazio.\nCaratteristiche.\nLa \"Nona Edizione\" \u00e8 composta da 350 carte, stampate a bordo bianco, cos\u00ec ripartite:\nIl simbolo dell'espansione \u00e8 il numero nove in cifre arabe sovrapposto a tre carte, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Nona Edizione\" \u00e8 disponibile in bustine da 15 carte casuali, in set introduttivi per due giocatori, e in 5 mazzi tematici precostituiti da 40 carte ciascuno:\nCuriosit\u00e0.\nCome di consueto per i set base, tutte le carte che compongono la \"Nona Edizione\" sono ristampe di carte gi\u00e0 apparse in precedenti o set base.\nNel set introduttivo per due giocatori in inglese e giapponese sono presenti 9 carte oltre alle 350 dell'espansione, reperibili solo in questa confezione, mentre nella stessa confezione in italiano si possono trovare solo due di queste carte speciali.\nNovit\u00e0.\nQuesto set introduce alcune modifiche formali al regolamento del gioco, inoltre molte carte del set hanno subito un errata corrige per adeguare i loro tipi di Creatura ai moderni standard del gioco, ci\u00f2 ha portato all'eliminazione di alcuni tipi di creatura come \"Clone\", \"Forza\", \"Behemoth\", \"Nekrataal\" e \"Rukh\".\nIncantesimi Aura.\nCon l'uscita della \"Nona Edizione\" scompare la differenza fra incantesimi globali e locali, e non esistono pi\u00f9 gli \"Incanta Creatura\" o \"Incanta Terra\" ad esempio. Viene invece introdotto il primo sottotipo di carta per gli incantesimi, \"Aura\" appunto. Gli incantesimi Aura svolgono la funzione degli incantesimi locali, ovvero entrano in gioco attaccati a un permanente e vengono distrutti quando il permanente che incantano lascia il gioco o non pu\u00f2 pi\u00f9 essere pi\u00f9 incantato da quel tipo di aura. L'indicazione di quale permanente pu\u00f2 incantare un'aura \u00e8 scritto ora sul testo della carta, come \"incanta terra\", \"incanta creatura rossa\" o \"incanta goblin\". Tutte le carte stampate in precedenza che erano o facevano riferimento agli incantesimi globali e locali hanno subito un errata corrige per adeguarsi alle nuove regole."}
{"id": "2451436", "revid": "709565", "url": "https://it.wikipedia.org/wiki?curid=2451436", "title": "Maggott", "text": "Maggott, il cui vero nome \u00e8 Japheth (il cognome \u00e8 sconosciuto), \u00e8 un personaggio dei fumetti creato da Scott Lobdell e Joe Madureira, pubblicato dalla Marvel Comics. La sua prima apparizione avviene in Uncanny X-Men n. 345 (giugno 1997).\nMaggott \u00e8 un estroverso mutante sudafricano che parla con un marcato accento Afrikaans. Dopo aver fatto parte degli X-Men, si un\u00ec brevemente al team di Generation X. In seguito il personaggio venne per un po' dimenticato, ma ricomparve in Arma X, nel quale venne ucciso assieme ad altri mutanti nel campo di concentramento \"Neverland\", anche se una delle sue lumache, che Maggott aveva donato a un bambino prevedendo la propria morte imminente, viene vista nel laboratorio di Sinistro\nPoteri e abilit\u00e0.\nLa sua mutazione, come annunciarono gli autori prima della comparsa del personaggio, \u00e8 una delle pi\u00f9 bizzarre dell'intero universo degli X-Men. Il suo apparato digerente \u00e8 costituito da due enormi lumache semi-intelligenti, \"Eany\" e \"Meany\", che possono all'occorrenza uscire dal suo addome, e sono in grado di digerire qualunque oggetto solido che si trovi nei paraggi. Una volta rientrate nel corpo di Maggott, possono fornirgli energie nutritive e conferirgli forza e resistenza eccezionali.\nInoltre, Maggott \u00e8 in grado di rilevare impronte psichiche dall'ambiente circostante, cio\u00e8 pu\u00f2 rivivere nella sua mente eventi accaduti precedentemente nel luogo in cui si trova."}
{"id": "2451439", "revid": "48040", "url": "https://it.wikipedia.org/wiki?curid=2451439", "title": "Parma Volley Ball", "text": ""}
{"id": "2451440", "revid": "88740", "url": "https://it.wikipedia.org/wiki?curid=2451440", "title": "John e Roy Boulting", "text": "I gemelli Boulting hanno inoltre contribuito allo sviluppo dell'industria cinematografica britannica dirigendo la compagnia di distribuzione indipendente British Lion, alternativa al duopolio Rank/ABPC.\nBiografia.\nLa carriera cinematografica di John e Roy Boulting ha inizio nel 1937 quando fondano la Charter Films, con cui producono diversi cortometraggi. Il loro primo film di rilievo \u00e8 \"Pastor Hall\" (1940), diretto da Roy e prodotto da John, un'aperta critica del nazismo, ben accolta da critica e pubblico. Anche il successivo \"Thunder Rock\" (1942) ha una forte valenza politica, in quanto allegoria anti-isolazionista.\nNel 1941 Roy si unisce alla Army Film Unit, per la quale realizza gli importanti documentari bellici \"Desert Victory\" (1943) e \"Burma Victory\" (1945). John si unisce invece alla RAF Film Unit, per cui realizza \"Journey Together\" (1945), con protagonista il quasi esordiente Richard Attenborough.\nNegli anni fra il 1947 e il 1951 i fratelli Boulting raggiungono gli esiti pi\u00f9 alti della loro carriera, realizzando film di forte impegno sociale. Roy dirige \"Fame Is the Spur\" (1947), sulla perdita di ideali di un politico laburista e \"The Guinea Pig\" (1948), sui pregiudizi di classe nella scuola inglese. John dirige un adattamento da Graham Greene, \"Brighton Rock\" (1948), di grande successo e destinato a diventare un classico della storia del cinema britannico. I successivi \"Minaccia atomica\" (1950), girato in coppia, e \"S.O.S. Scotland Yard\" (1951), girato da Roy, sono dei thriller, ma con una preminente connotazione d'attualit\u00e0 e con un taglio semi-documentaristico: il primo affronta il tema degli armamenti nucleari, il secondo quello del terrorismo interno.\nA partire dai primi anni cinquanta la loro carriera prende una piega diversa, quando cominciano a lavorare per case di produzione hollywoodiane e con star americane. Roy dirige \"Marinai del re\" (1953), dal romanzo d'avventura navale \"Brown on Resolution\" di Cecil Scott Forester, gi\u00e0 portato sullo schermo nel 1935, e \"La preda umana\" (1956), secondo remake di \"Pericolosa partita\" (1932). Insieme al fratello realizza per la MGM-British \"Il siluro della morte\" (1954), da un dramma di Hugh Hastings.\nNella seconda met\u00e0 degli anni cinquanta, i Boulting danno vita ad una serie di commedie satiriche di grande successo commerciale che colpiscono le istituzioni nazionali (l'esercito, la chiesa, il sistema giuridico, la finanza, i sindacati, ecc.), fra cui \"Nudi alla meta\" (1959). Alla riuscita contribuiscono collaboratori abituali, quali lo sceneggiatore Frank Harvey, il direttore della fotografia Max Greene, il compositore John Addison, gli attori Peter Sellers, Ian Carmichael e Terry-Thomas."}
{"id": "2451441", "revid": "121341668", "url": "https://it.wikipedia.org/wiki?curid=2451441", "title": "Episodi di Una mamma per amica (prima stagione)", "text": "Uno splendido futuro.\nTrama.\nLorelai Gilmore \u00e8 una trentaduenne con una vita piena: ha un lavoro soddisfacente come direttrice della locanda Indipendence Inn e una figlia sedicenne, Rory, con cui condivide la passione per il caff\u00e8 e la parlantina vivace. Pochi giorni dopo l'inizio della scuola Lorelai riceve una lettera dalla Chilton, una scuola privata di grande notoriet\u00e0, in cui le comunicano che la figlia \u00e8 stata ammessa e potr\u00e0 iniziare dalla settimana seguente. Dopo l'entusiasmo iniziale, Lorelai scopre che la tassa d'iscrizione \u00e8 piuttosto elevata e dopo aver cercato una soluzione decide di chiedere un prestito ai genitori, Richard ed Emily, residenti ad Hartford, con cui non ha un buon rapporto da quando Lorelai se ne era andata via di casa per crescere Rory da sola e a modo suo. I nonni accettano ma Emily pone una condizione: che Lorelai e Rory vadano una volta alla settimana a cena da loro (da qui derivano le rinomate \"cene del venerd\u00ec sera\", una costante nel telefilm), per informarli dei suoi progressi nella nuova scuola. Lorelai a malincuore accetta la proposta a patto che Rory non venga a sapere del prestito. Intanto Rory conosce Dean, un ragazzo appena trasferitosi da Chicago, che inizia a frequentare la Stars Hollow High. Rory lo incontra proprio durante il suo ultimo giorno di scuola e cos\u00ec dice alla madre di non voler pi\u00f9 andare alla Chilton, trovando delle scuse banali, come i tempi di trasporto. Le due Gilmore hanno il loro primo litigio, ma poi riescono a far pace, e Lorelai cerca di far capire alla figlia che non pu\u00f2 sprecare quella occasione. La prima cena dai nonni \u00e8 un disastro e Rory scopre comunque la verit\u00e0.\nCattive ragazze.\nTrama.\nFinalmente arriva il luned\u00ec e Rory deve andare alla Chilton. Ma alle 7.10 la madre si trova ancora a letto e quindi tutto va male. Lorelai aveva programmato di andare in lavanderia a prendere gli abiti puliti, ma, non avendo tempo, non ci va ed \u00e8 costretta a indossare jeans cortissimi e una maglietta rosa. Lorelai si ritrova costretta ad accompagnare la figlia dal preside e intanto fa la conoscenza di un padre di un'alunna della Chilton. A fare compagnia al preside c'\u00e8 anche la madre di Lorelai, che comincia subito a screditare la figlia. Dopodich\u00e9 Rory ed il preside si ritrovano da soli faccia a faccia, e quando la ragazza dice di voler diventare come Christiane Amanpour, il preside sembra innervosirsi e comincia subito a trattarla male. Intanto Rory si trova a disagio con i suoi nuovi compagni, poich\u00e9 molti sanno come lei, e anche pi\u00f9: un esempio ne \u00e8 Paris Geller, alunna modello che per\u00f2 vede la scuola solo come una competizione. Non a caso, minaccia subito Rory: Paris \u00e8 la migliore e Rory non deve osare nel superarla, nonostante ella non avesse mai pensato a questo. Un ragazzo, Tristin, ci prova con la giovane, continuandola a chiamare Mary, ma Rory non ceder\u00e0: anzi, rimarr\u00e0 innervosita dal comportamento del ragazzo.\nLe mamme invadenti.\nTrama.\nLa Chilton, scuola che frequenta Rory, obbliga gli studenti a intraprendere un tipo determinato (a loro scelta) di attivit\u00e0 agonistica, e Emily le consiglia di scegliere il golf, visto che il nonno, Richard, \u00e8 un grande golfista. In poco tempo le insegna a giocare e Lorelai \u00e8 stupita del fatto che Rory si sia divertita a passare un'intera giornata col nonno.\nLe regole sono regole.\nTrama.\nRory \u00e8 ossessionata dal test di inglese dopo aver ricevuto la sua prima D. Nel frattempo Lorelai sembra molto interessata all'insegnante di Rory, il professor Medina.\nL'appuntamento.\nTrama.\nRory e Lorelai partecipano al funerale del gatto dei vicini, Cinnamon. Lorelai accetta l'invito ad uscire del professor Medina, senza per\u00f2 dirlo a Rory. Intanto, quest'ultima riesce a confessare a Dean il suo interesse per lui.\nDue feste di compleanno.\nTrama.\nSia Lorelai che Emily organizzano una festa per il compleanno di Rory. Quella di Emily \u00e8 molto formale e vi sono tutti i compagni di scuola di Rory, con cui lei non ha mai legato. C'\u00e8 anche Paris \"costretta\" a partecipare a questi eventi dai genitori che vorrebbero che socializzasse con i coetanei. \nLa festa di Lorelai \u00e8 molto pi\u00f9 informale e divertente con tutto il vicinato e gli amici, anche i nonni partecipano rimanendo un po' interdetti dalla vivacit\u00e0 degli invitati.\nIl primo bacio.\nTrama.\nRory bacia Dean ma non lo dice a Lorelai. Quando questa lo scopre prova a mostrare a Rory quanto sia bello che lei sia fidanzata con Dean.\nOdore di neve.\nTrama.\nDurante la prima nevicata dell'anno Rory rimane bloccata a casa dei nonni mentre Max va a trovare Lorelai a Stars Hollow.\nIl ballo di Rory.\nTrama.\nRory chiede a Dean di accompagnarla al ballo della Chilton e i due accidentalmente si addormentano insieme nella scuola di danza di Stars Hollow. Intanto Lorelai \u00e8 a casa con il mal di schiena, in compagnia di sua madre Emily, che quando scopre che Rory ha dormito fuori con Dean va su tutte le furie e ha una tremenda lite con Lorelai, che per\u00f2 in presenza della madre difende Rory, dopo per\u00f2 litiga anche con quest'ultima.\nLa cena di Natale.\nTrama.\nEmily decide di non invitare Lorelai alla cena di Natale perch\u00e9 stufa delle scuse che inventa per cercare di non venire. Cos\u00ec Rory va da sola alla festa, durante la quale Richard ha un collasso e viene portato in ospedale. Lorelai riceve il messaggio da Emily e si fa accompagnare in lacrime da Luke fino all'ospedale. Emily li vede insieme sorpresa e domanda loro se hanno una relazione, cosa che Lorelai nega decisa. Lorelai si scopre davvero preoccupata per il padre, tuttavia non ha il coraggio di entrare nella camera d'ospedale nella quale \u00e8 ricoverato e cerca tutte le scuse possibili. Alla fine Luke la spinge ad entrare e lei guarda il padre commossa, accorgendosi di quanto fosse stato importante per lei, nonostante non avessero passato tanto tempo insieme durante la sua infanzia. Fortunatamente Richard non ha nulla di grave e ben presto viene dimesso. Lorelai regala a Luke per Natale un cappello blu che lui indossa subito.\nUna lezione particolare.\nTrama.\nLorelai va nel panico quando capisce che la relazione con Max \u00e8 seria e cerca di lasciarlo. Cos\u00ec decide di approfittare della giornata dei genitori alla Chilton per troncare la relazione. Max, per\u00f2, cerca di fare cambiare idea a Lorelai e la bacia sotto gli occhi increduli di Paris che racconta il fatto a tutta la scuola. Nel frattempo Lorelai capisce di tenere davvero a Max, cos\u00ec si reca da lui per chiarire ogni cosa e ritornare insieme, il professore, per\u00f2, le racconta di essere stato convocato dal preside che lo ha richiamato severamente e per questo preferirebbe prendere una pausa dalla loro tortuosa relazione. Emily scopre della relazione tra Max e Lorelai e richiama la figlia per il comportamento irresponsabile. Sookie chiede a Jackson se vuole uscire con lei, e lui accetta.\nAppuntamenti al buio.\nTrama.\nLe Gilmore hanno due doppi appuntamenti: Rory e Dean con Lane e Todd; Sookie con Jackson, Lorelai e Rune, il fastidioso e antipatico cugino di Jackson.\nLa vendita di beneficenza.\nTrama.\nLorelai insiste che Rory inviti Paris, Madeline e Louise al concerto delle Bangles. Durante il concerto per\u00f2 Madeline e Louise incontrano due ragazzi e vanno ad una festa con loro, facendo infuriare Lorelai che in quel momento \u00e8 responsabile per loro. Dopo aver recuperato le ragazze, Paris confessa a Rory di essersi divertita e da quel momento, comincia ad essere meno acida con lei. Intanto a casa delle ragazze Gilmore, si svolge una vendita di beneficenza per un vecchio ponte che sta cadendo a pezzi.\nDonne moderne.\nTrama.\nRory si trasforma in una perfetta casalinga per Dean. Lorelai chiama Luke per aiutarla a cercare un pulcino in casa: lui la prende come una scusa per incontrarsi, ma va comunque all'aiuto di Lorelai.\nRitorno al passato.\nTrama.\nIl padre di Rory, Christopher, viene per la prima volta a Stars Hollow. Tutta la cittadina si esalta per questo arrivo, soprattutto Emily e Richard, i quali cercano di convincere la figlia a rimettersi insieme al padre della loro nipote, facendosi aiutare persino dai genitori di Christopher.\nAnniversari.\nTrama.\nRory e Dean festeggiano l'anniversario dei tre mesi ma il ragazzo rompe con Rory quando lei non risponde alla sua frase \u201cTi Amo\u201d. Una ex-fidanzata di Luke, Rachel, torna a Stars Hollow. Lorelai va da sola a cena dai suoi genitori e sua madre gli presenta un tipo carino ma logorroico e noioso, cos\u00ec scappa dalla finestra della sua camera con l'aiuto di suo padre, anch'esso annoiato dall'ospite.\nCambiamenti.\nTrama.\nTutti in citt\u00e0 sanno della rottura fra Rory e Dean e Luke, addirittura, prende a pugni Dean davanti al suo locale per impedirgli di entrare. Rory decide di partecipare alla festa della Chilton con Lane, per evitare di pensare alla recente rottura con Dean. Lorelai cerca di convincerla che l'unico modo per stare meglio \u00e8 sfogare tutto il proprio dolore, ma Rory non vuole. Durante la festa Lane incontra un ragazzo coreano di nome Henry, per il quale prova un'immediata simpatia. Tristin, invece, viene lasciato da Summer e, in preda alla tristezza, finisce per baciare Rory, la quale, sconvolta, scappa dalla festa e decide di ascoltare il suggerimento della madre di sfogare il dolore che prova per la rottura con Dean. Lorelai va a trovare Max e finisce a letto con lui. I due decidono di parlare della loro situazione per telefono per evitare di essere troppo attratti l'uno dall'altra per ragionare, e di prendere una decisione sul da farsi.\nLa terza Lorelai.\nTrama.\nLa madre di Richard, Lorelai Gilmore (soprannominata Trixie) \u00e8 in visita ad Hartford e decide di offrire dei soldi a Lorelai per gli studi di Rory. Ci\u00f2 causa la rabbia di Emily che in questo modo perderebbe le cene del venerd\u00ec sera, l'unico modo per vedere Rory e Lorelai. E crea in Lorelai dubbi sul rivelare a Rory del fondo.\nLa scelta di Luke.\nTrama\nEmily e Rory trascorrono la giornata insieme, Rory le fa visitare Stars Hollow e l'albergo dove lavora Lorelai ma rimane turbata nel vedere che anni prima, quando Rory era piccola, lei e la madre vivevano nel capanno degli attrezzi dell'albergo. Cos\u00ec decide di riarredare la vecchia stanza di Lorelai per la nipote in modo che abbia uno spazio tutto suo anche a casa sua, e pi\u00f9 tardi, alla solita cena del venerd\u00ec sera, si mostra molto contenta con Rory nel mostrarle la stanza, ma poco dopo litiga con Lorelai perch\u00e9 si sente offesa dal fatto che la figlia abbia preferito vivere in una baracca pur di stare lontana dai genitori. Sookie chiede a Lorelai se pu\u00f2 assumere Rune all'albergo e se pu\u00f2 andare a vivere nel vecchio capanno, e Lorelai, a malincuore accetta. Rachel, la fidanzata di Luke, mostra delle foto a Lorelai, tra cui una dove \u00e8 ritratta una vecchia locanda: la Libellula e decidono di andare a visitarla insieme. Qui Lorelai immagina per la prima volta il Dragonfly come piccolo alberghetto da aprire insieme a Sookie. Rachel chiede a Lorelai di parlare con Luke a proposito del loro rapporto, dato che vede il compagno distante. Lorelai chiede a Luke di fidarsi di Rachel e di dare una reale possibilit\u00e0 alla loro relazione.\nFuga dai nonni.\nTrama.\nRory va da Richard e Emily quando scopre che Lorelai e Max sono tornati insieme. Lorelai scopre invece perch\u00e9 Dean e Rory hanno rotto.\nDi nuovo insieme.\nTrama.\nRory finalmente dice a Dean di amarlo. Rachel lascia la citt\u00e0 perch\u00e9 convinta che Luke sia innamorato di Lorelai. La relazione di Lorelai con Max si fa sempre pi\u00f9 seria."}
{"id": "2451446", "revid": "21880", "url": "https://it.wikipedia.org/wiki?curid=2451446", "title": "Larix sibirica", "text": "Il larice siberiano o larice russo (\"Larix sibirica\"; sin. \"L. russica\") \u00e8 un albero molto resistente al freddo nativo della Russia orientale, dai confini con il territorio finlandese fino alla valle del fiume Enisej nella Siberia centrale, ove tende a formare esemplari ibridi incrociandosi con la specie affine \"Larix gmelinii\" della Siberia orientale; questo ibrido \u00e8 conosciuto come \"Larix \u00d7 czekanowskii\".\nMorfologia e portamento.\n\u00c8 una conifera decidua con portamento medio-grande raggiungendo altezze comprese fra i 20 ed i 40 metri, con diametro del tronco anche superiore al metro. La chioma, conica negli esemplari giovani, diviene cilindrica negli adulti; i rami principali si trovano a livello del suolo, mentre i rami secondari sono spesso pendenti. Le gemme sono dimorfe, dando origine a macroblasti della lunghezza di 10\u201350\u00a0cm ricoperti da numerose gemme e brachiblasti lunghi appena uno o due millimetri e portanti una sola gemma.\nPu\u00f2 essere facilmente distinto dal larice europeo (\"Larix decidua\") dalla lanuggine che ricopre i rametti (assente nelle altre specie). Gli aghi sono lunghi 2\u20134\u00a0cm e diventano di colore giallo acceso prima di cadere in autunno, lasciando i pallidi rametti giallastri spogli fino alla primavera successiva.\nStrobili.\nI coni maschili e femminili nascono separatamente sulla stessa pianta; l'impollinazione avviene all'inizio della primavera. I coni maschili sono solitari, gialli, da globosi ad oblunghi, di 4\u20138\u00a0mm di diametro, e producono granuli di polline privi di vele. I coni femminili maturi sono eretti, conici-ovoidali, lunghi 2\u20134\u00a0cm; verdi con sfumature rosse quando immaturi, tendono al marrone a maturit\u00e0; si aprono rilasciando i semi alati 4-6 mesi dopo la fecondazione. I vecchi coni tipicamente rimangono appesi all'albero per molti anni, divenendo grigio scuro. La produzione di semi inizia all'et\u00e0 di 10-15 anni.\nUsi.\nIl legno molto resistente alla muffa viene utilizzato per la produzione di pali e traversine ferroviarie.\nViene coltivato anche in Canada e nel nord degli Stati Uniti in quantit\u00e0 limitata, piantato per la prima volta nel 1806.\nCresce pi\u00f9 rapidamente di molte altre conifere nelle regioni fredde, ma richiede altres\u00ec una piena illuminazione. Quando cresce in piantagioni, gli alberi richiedono molto spazio ed \u00e8 sempre richiesto un intensivo diradamento."}
{"id": "2451449", "revid": "122902421", "url": "https://it.wikipedia.org/wiki?curid=2451449", "title": "Episodi di Una mamma per amica (seconda stagione)", "text": "Matrimonio in vista.\nTrama.\nDopo aver riflettuto a lungo, Lorelai accetta la proposta di matrimonio di Max. Lane si sfoga con Rory perch\u00e9 teme che sua madre la stia mandando in Corea per sempre. Rory \u00e8 risultata tra i primi tre studenti migliori del corso, cos\u00ec Emily e Richard decidono di organizzare una cena per festeggiare la nipote. Rory invita Dean alla cena, ma per Richard il ragazzo non \u00e8 ambizioso quanto la nipote. Rory se ne va imbarazzata e ferita. Emily scopre da Sookie l'imminente matrimonio tra Lorelai e Max: temendo di perdersi anche il futuro matrimonio di Rory, chiede a Richard di scusarsi con la nipote il prima possibile.\nLa festa di fidanzamento.\nTrama.\nRory \u00e8 preoccupata di non essersi impegnata a sufficienza in attivit\u00e0 extracurriculari per entrare ad Harvard. Lorelai informa la madre del suo fidanzamento ma si sente ferita quando la donna le risponde in modo freddo e distaccato. Sookie organizza una festa di fidanzamento per Lorelai e Max.\nRipensamenti.\nTrama.\nDopo aver festeggiato addio al celibato e nubilato, Lorelai e Max sono pronti a sposarsi. All'ultimo momento Lorelai si tira indietro spaventata e parte senza meta insieme a Rory.\nIl viaggio.\nTrama.\nDopo aver deciso di annullare il matrimonio, Lorelai porta la figlia a visitare l'universit\u00e0 di Harvard. Rory assiste ad una lezione e scambia opinioni con il professore, immedesimandosi in una studentessa universitaria. Nel frattempo Lorelai vaga per i corridoi di Harvard e riflette sulla sua vita. Tornate a Stars Hollow, Lorelai chiama Sookie per comunicarle che si \u00e8 finalmente convinta a partire con il progetto della loro locanda.\nLo zio Luke.\nTrama.\nParis sfrutta la sua posizione da direttrice del giornale scolastico per creare problemi a Rory. Arriva in citt\u00e0 il problematico nipote di Luke, Jess, il quale vivr\u00e0 con lo zio per un po' di tempo. Lorelai invita Luke e Jess a cena a casa sua. Luke accetta per permettere al nipote di cominciare a socializzare a Stars Hollow. Lorelai scopre Jess prendere una birra dal frigo. Per difendersi Jess imbarazza la donna chiedendole del suo rapporto con Luke. Rory scopre Jess che se ne sta andando dalla cena ancora in corso, cos\u00ec lui la invita ad andarsene con lui.\nIl ballo delle debuttanti.\nTrama.\nLe Gilmore si recano a casa di Emily e Richard per l'abituale cena del venerd\u00ec e trovano i due che litigano animatamente. Richard \u00e8 molto stressato dal lavoro e ci\u00f2 ha costretto Emily a non partecipare a vari eventi mondani a cui lei teneva molto. Le Figlie della Rivoluzione Americana suggeriscono ad Emily di far partecipare Rory al debutto in societ\u00e0. Durante i preparativi, Emily recupera il vecchio abito che la figlia non aveva potuto indossare perch\u00e9 incinta. Rory convince con fatica Dean a partecipare all'evento, cos\u00ec \u00e8 Lorelai a chiamare Christopher per chiedergli di accompagnare la figlia al ballo. La serata non procede nel migliore dei modi perch\u00e9 Richard ed Emily litigano ancora: Richard spiega alla moglie che sta per essere messo da parte dalla sua societ\u00e0, in previsione del suo pensionamento. Mentre assistono alla sfilata di Rory, Emily ripensa al passato e dice a Lorelai che niente \u00e8 andato come doveva andare. A fine serata Christopher rivela a Lorelai di essersi trasferito a Boston e per vivere con Sherry, la nuova fidanzata. Davanti ad un hamburger di Luke, Lorelai confessa a Rory la sua preoccupazione per la solitudine della madre. Il giorno successivo, Lorelai fa visita alla madre per stare con lei e indurla a confidarsi.\nTale madre, tale figlia.\nTrama.\nQuando a scuola Rory viene spinta a fare pi\u00f9 amicizie, si ritrova inavvertitamente a far parte di un club segreto della Chilton creato moltissimi anni prima. Una notte Rory viene scoperta con il club nell'ufficio del preside durante un rito di iniziazione, cos\u00ec \u00e8 costretta a giustificarsi con il preside. \nLorelai ed Emily partecipano ad una sfilata, ma ancora non sanno che dovranno sfilare insieme. Lorelai propone l'hotel come location e chiede a Luke una mano. In hotel Lorelai nota le esplicite avances che un'organizzatrice della sfilata riserva a Luke. Infine Luke si gode la sfilata di Lorelai.\nLa casa dei ricordi.\nTrama.\nLorelai e Sookie scoprono che Fran \u00e8 la proprietaria del Dragonfly Inn, ma la donna si rifiuta di vendergli la propriet\u00e0, in quanto \u00e8 l'unica cosa che le \u00e8 rimasta della sua eredit\u00e0. Mia, la proprietaria dell'Indipendence Inn, arriva in citt\u00e0 e confida a Lorelai di voler vendere l'hotel per dare una svolta alla sua vita; Lorelai si preoccupa molto perch\u00e9 considera l'hotel la prima vera casa per lei e Rory. Jess viene accusato di aver organizzato uno scherzo azzardato vicino al minimarket.\nRischi d'amore.\nTrama.\nTristin e Rory devono interpretare Romeo e Giulietta in una recita scolastica, ma la ragazza teme che il compagno di scuola possa rivelare a Dean del loro bacio di qualche tempo prima. La sera dello spettacolo Tristin si ritira dalla Chilton per ordine del padre, che pu\u00f2 cos\u00ec evitarne l'espulsione. Tristin (che nella rappresentazione sar\u00e0 sostituito all'ultimo momento da Paris) e Rory si dicono addio mentre Dean li osserva qualche metro pi\u00f9 in l\u00e0. Lorelai va fuori a cena con un giovane compagno del corso di economia. Il giorno seguente, Luke scopre dell'appuntamento di Lorelai quando il ragazzo irrompe nel suo locale con i genitori. Sookie cerca di far capire a Lorelai che Luke \u00e8 geloso, allora Lorelai si sbilancia e chiede a Luke di uscire.\nBloccati dalla neve.\nTrama.\nQuando dei clienti dell'Indipendence Inn non riescono a raggiungere la locanda a causa della neve e non possono partecipare al banchetto medievale da loro richiesto, Lorelai e Sookie invitano tutti i loro amici a mangiare e pernottare alla locanda.\nIl rovescio della medaglia.\nTrama.\nQuando Lorelai scopre che casa sua \u00e8 infestata dalle termiti, decide di accettare l'aiuto della madre, la quale si offre di farle da garante per ottenere un prestito in banca. Lane nasconde a Rory di essere diventata una cheerleader. Rory non comprende la scelta, cos\u00ec Lane ammette di sentirsi molto sola e a disagio con la vita molto impegnata di Rory.\nUn giorno con pap\u00e0.\nTrama.\nOra che Richard \u00e8 in pensione, Emily ne soffre la presenza in casa cos\u00ec chiede a Lorelai di invitare il padre a trascorrere una giornata con lei e Rory a Stars Hollow. Dopo un iniziale imbarazzo, Richard riprende continuamente Lorelai sul lavoro e si intromette nella scelta di Rory nell'andare ad Harvard anzich\u00e9 a Yale. Da ultimo si oppone quando Rory riceve la macchina che Dean si era promesso di costruirle. Richard si rende conto di essere stato un peso per la sua famiglia, cos\u00ec torna a casa rifiutando l'invito a cena. Lorelai si pente di aver trattato duramente suo padre.\nL'asta dei cestini.\nTrama.\nA Stars Hollow \u00e8 arrivata l'annuale \"asta dei cestini: Kirk compra quello di Sookie, perch\u00e9 Jackson non fa la sua offerta a causa di incomprensioni con la fidanzata. Dopo essersi chiariti, Jackson chieder\u00e0 a Sookie di sposarlo. Il cestino di Lorelai, dopo essere stato conteso da tre spasimanti trovati da Patty, viene comprato da Luke. \nJess compra il cestino di Rory, facendo imbestialire Dean. Jess ha quindi il diritto di degustare il contenuto del cestino con la ragazza che l'ha preparato, cos\u00ec i due passano del tempo assieme al pontile. Jess raccoglie il braccialetto di Dean che Rory lascia cadere inconsapevolmente. Si creano tensioni e incomprensioni tra Rory e Lorelai, soprattutto quando Rory scopre che Dean si \u00e8 sfogato con Lorelai. Dopo i severi consigli di Emily, Lorelai capisce di dovere delle scuse a Rory.\nPoteva essere tutto diverso.\nTrama.\nLa fidanzata di Christopher, Sherry, e Rory passano del tempo insieme per conoscersi. Emily non \u00e8 affatto entusiasta della cosa, perch\u00e9 in fondo sperava sempre in un ritorno di fiamma tra i due, e quando lo fa notare a Lorelai instaura nella figlia dubbi e incertezze che si \u00e8 portata negli anni. Prima di andare via Christopher e Lorelai hanno una discussione, in cui lei gli rivela che grazie alla presenza di Sherry si \u00e8 resa conto di quanto in realt\u00e0 nel suo cuore il ricordo di Christopher sia intramontabile ma che grazie a questo adesso \u00e8 pronta ad andare avanti con delle nuove relazioni. Christopher non prende affatto bene le sue parole credendo che Lorelai lo stia accusando di avergli rovinato la vita. Tutto questo accade nel locale di Luke con toni sono molto accesi.\nUn ragazzo difficile.\nLorelai commissiona a Jess un lavoro a casa sua, ma tra i due permane diffidenza reciproca. Rory si accorge di aver perso il braccialetto di Dean e lo cerca dappertutto. Lorelai scopre Jess in casa sua poco prima del ritrovamento del bracciale, cos\u00ec lo accusa di aver fatto soffrire Rory. Jess spiega a Lorelai che Rory si \u00e8 accorta dell'assenza del bracciale solo dopo due settimane. Nel frattempo, Luke si rende conto di come casa sua sia troppo piccola per lui e Jess, cos\u00ec decide di ampliare la casa.\nUna serata tranquilla.\nTrama.\nEmily vince un weekend in un centro benessere, cos\u00ec parte con la figlia. Rory ha casa libera e vorrebbe approfittarne per stare un po' sola, ma Paris irrompe a casa sua. Poco dopo arriva anche Jess che porta un sacco di cibo, ma Rory, che non ha intenzione di discutere con Dean, chiede anche a Paris di restare a cena. Pi\u00f9 tardi arriva Dean, il quale si infuria per la presenza di Jess. Paris si prende la colpa della presenza di Jess per sdebitarsi con l'amica. Rory invita Paris a restare per la notte. Il giorno seguente Lorelai cerca di consolare Dean, preoccupato per la sua storia.\nUn matrimonio e un funerale.\nTrama.\nLo zio di Luke muore ma nessuno vuole andare al suo funerale, perch\u00e9 in vita era un uomo cinico e incurante del prossimo. Luke teme di diventare come lo zio, cos\u00ec Lorelai cerca di aiutarlo e consolarlo. Emily aiuta Sookie con i preparativi per il matrimonio, ma le due si lasciano prendere dallo sfarzo. Questo preoccupa Jackson, il quale cerca l'aiuto di Lorelai per riportare Sookie alla realt\u00e0.\nNuove decisioni.\nTrama.\nRichard aiuta Rory con un progetto per la classe di economia ritrovando l'entusiasmo di un tempo. Decide cos\u00ec di mettersi in affari in proprio. La madre di Mich\u00e8l arriva a Stars Hollow e fa la conoscenza di Lorelai e Sookie. Lorelai si lascia sfuggire che Mich\u00e8l solitamente fa una dieta rigida portando la madre a fare un intenso interrogatorio a Mich\u00e8l che lo indispone molto. Dean cerca in tutti i modi di avvicinarsi a Rory sentendo che qualsiasi cosa faccia non vada bene, si ritrova a contattarla con insistenza lasciando decine di messaggi in segreteria, che non vengono per\u00f2 considerati. Lorelai chiede se \u00e8 tutto ok tra di loro e Rory afferma che va tutto bene, \u00e8 solo impegnata e comunque che questa insistenza \u00e8 eccessiva. Quando Rory si assenta per la riunione per il progetto scolastico Dean si presenta da Rory e non trovandola si ferma con la scusa di lavare la macchina, quando Lorelai lo vede indaffarato a pulirla lo invita ad entrare chiedendo se va tutto bene e gli suggerisce di insistere meno e farsi desiderare cos\u00ec da aumentare il desiderio di Rory. Dean la ringrazia e se ne va rincuorato dal fatto di non perdere Rory. Il venerd\u00ec come al solito Lorelai e Rory vanno a cena da Emily e Richard. Quest'ultimo comunica di volersi mettersi di nuovo in affari costituendo una societ\u00e0 oppure facendo l'insegnante o il consulente. Quando se ne vanno Rory riceve un messaggio da Dean e commenta contenta che \u00e8 il primo da due giorni, Lorelai la invita a chiamarlo provando anche a insistere, ma lei afferma che lo chiamer\u00e0 domani e che deve vedersi con Lane, si sentiranno dei cd inediti e forse andranno da Luke, questo insospettisce Lorelai che glie ne chiede il motivo in quanto avevano appena finito di cenare, Rory gli risponde che non \u00e8 sicura e che forse ci andr\u00e0... Alla fine Lorelai lascia Rory da Lane e torna a casa dove trova Dean seduto sulla scalinata. Una volta che gli si avvicina Dean chiede a Lorelai se Rory sia innamorata di Jess e, visto il silenzio che segue, se ne va rattristato.\nA lezione da Rory.\nTrama.\nIl Preside della scuola di Jess racconta a Luke di come il ragazzo sia intelligente ma totalmente indisponente. Cos\u00ec, cosciente dell'amicizia tra suo nipote e Rory, Luke decide di chiedere alla ragazza di aiutare il nipote con lo studio. Nonostante i dubbi di Lorelai, Rory accetta di studiare con Jess. Quando i due vanno a prendere un gelato, fanno un incidente con la macchina di Rory. La ragazza finisce in ospedale con una piccola frattura al polso. Davanti alla madre, Rory cerca di prendersi le responsabilit\u00e0 del fatto. Ancora spaventata e arrabbiata, Lorelai corre da Luke per rimproverare Jess, ma se la prende anche con Luke. Luke si infuria e va a cercare Jess per assicurarsi che stia bene. Dopo la telefonata di Lorelai, Christopher si precipita a Stars Hollow per stare vicino a Rory e Lorelai. A malincuore, Luke decide di rispedire il nipote a New York. Rory rimane molto turbata quando scopre che Jess se ne \u00e8 andato.\nCercasi aiuto.\nTrama.\nRichard diventa un consulente finanziario e Lorelai lo aiuta a trovare una nuova segretaria. Lane decide di diventare una batterista.\nIl giorno del diploma.\nTrama.\nDopo molti sacrifici e notti insonni, Lorelai si diploma in economia, ma il giorno della cerimonia vede arrivare solo Sookie, Jackson e i suoi genitori. Lorelai \u00e8 molto sorpresa dalla commozione dei suoi genitori. Rory non riesce ad arrivare in tempo perch\u00e9 \u00e8 andata a trovare Jess a New York. La ragazza \u00e8 molto dispiaciuta e racconta alla madre di aver anche saltato la scuola: Lorelai capisce quanto Rory sia coinvolta da Jess.\nRitorno di fiamma.\nTrama.\nParis e Rory diventano rispettivamente presidente e vicepresidente degli studenti e dovranno partire per Washington. Christopher fa ritorno in citt\u00e0 dopo una lite con Sherry. Dopo una notte d'amore, Lorelai e Christopher decidono che vivranno come una famiglia. \u00c8 il giorno delle nozze di Sookie e Jackson. Nonostante le raccomandazioni di Luke, Jess si presenta da Rory. Lei lo bacia impulsivamente e scappa. Christopher riceve una telefonata da Sherry che gli comunica di aspettare un figlio da lui. Dopo averlo comunicato a Lorelai, Christopher decide di partire per prendersi le sue responsabilit\u00e0, spezzando il cuore a Lorelai e all'ignara Rory."}
{"id": "2451450", "revid": "767487", "url": "https://it.wikipedia.org/wiki?curid=2451450", "title": "George Glamack", "text": ""}
{"id": "2451451", "revid": "1442080", "url": "https://it.wikipedia.org/wiki?curid=2451451", "title": "Pentimento di Pietro", "text": "Il Pentimento di Pietro era una scena del registro superiore della cappella Brancacci (Santa Maria del Carmine, Firenze) del quale si \u00e8 conservata solo la sinopia. L'opera \u00e8 attribuita a Masaccio.\nStoria.\nGli affreschi della Cappella Brancacci sono un enigma per gli studiosi nella mancanza di documentazione ufficiale. Commissionati forse a Masolino, che aveva come aiutante il pi\u00f9 giovane Masaccio, si sa solo, tramite testimonianze indirette, che dovevano essere iniziati nel 1424 e che nel 1425 vennero portati avanti dal solo Masaccio per la partenza di Masolino per l'Ungheria. Nel 1428 Masaccio partiva per Roma dove sarebbe morto di l\u00ec a poco.\nLa decorazione inizi\u00f2 proprio dal registro superiore, distrutto nel XVIII secolo; le fonti antiche (Vasari, Bocchi e Baldinucci), che videro la cappella prima delle drastiche alterazioni del XVIII secolo, sono concordi nell'attribuire la volta, le due lunette sulle pareti laterali e le due semilunette ai lati della finestra nella parete centrale a Masolino.\nTutto questo registro venne distrutto durante i lavori che \"degoticizzarono\" la cappella, durante i quali la volta venne sostituita da una cupoletta e la ridecorazione fu affidata al pittore fiorentino Vincenzo Meucci (1746-1748).\nSolo con il restauro del 1983-1990 si sono ritrovate le sinopie del \"Pentimento di Pietro\" a sinistra e del \"Pasce oves meas\". Umberto Baldini e Ornella Casazza hanno attribuito la prima a Masaccio (contraddicendo Vasari) e la seconda a Masolino.\nAttribuzione.\nLuciano Berti sottoline\u00f2 come il disegno mostri una maggiore incisivit\u00e0 nel tratto rispetto alle opere di Masolino, anche se la \"forma raccolta, per\u00f2 non bloccata richiama la Madonna dell'Umilt\u00e0 di Brema e di Monaco, e la Vergine nella \"Piet\u00e0\" empolese, o al Carmine stesso il vecchio ascoltatore assopitosi nella sottostante \"Predica\"\" (tutte opere di Masolino).\nLa preponderanza della mano di Masolino nel registro superiore farebbe anche pensare al coinvolgimento di Masaccio solo in un secondo momento, quando si era trovato alle strette per terminare l'opera, essendo ormai in vista il viaggio in Ungheria."}
{"id": "2451452", "revid": "122315", "url": "https://it.wikipedia.org/wiki?curid=2451452", "title": "Scrofa mediolanuta", "text": ""}
{"id": "2451453", "revid": "1793900", "url": "https://it.wikipedia.org/wiki?curid=2451453", "title": "Sus scrofa cristatus", "text": "Il cinghiale indiano (\"Sus scrofa cristatus\" ) \u00e8 una sottospecie del cinghiale comune o propriamente detto, \"Sus scrofa\".\nDistribuzione.\nQuesto animale ha un areale piuttosto ampio, che dalle pendici meridionali della catena dell'Himalaya si estende a sud fino allo Sri Lanka e ad est fino alla penisola malese. Il suo \"habitat\" \u00e8 costituito dalle zone aperte, boscose o cespugliose.\nDescrizione.\nDimensioni.\nRispetto alla sua controparte europea, il cinghiale indiano \u00e8 leggermente pi\u00f9 piccolo e slanciato: misura infatti solo raramente pi\u00f9 di un metro di lunghezza e 60 cm di altezza al garrese, per un peso solitamente inferiore agli 80 kg.\nAspetto.\nIl cinghiale indiano appare assai meno massiccio rispetto al cinghiale europeo: ci\u00f2 \u00e8 dovuto principalmente al fatto che la copertura setolosa in questi animali \u00e8 assai poco folta, con l'area ventrale e quella della nuca spesso del tutto glabre. La testa \u00e8 allungata in proporzione al corpo, con piccole zanne presenti solo nei maschi.\nLe setole sono bruno-nerastre con le punte chiare su dorso e testa, mentre sul ventre esse assumono tonalit\u00e0 bianco-grigiastre e sulle zampe e sul muso divengono rossicce: sulla fronte e sulla sommit\u00e0 di collo e spalle \u00e8 presente una corta criniera nerastra (da cui deriva il nome scientifico della sottospecie), mentre sulla met\u00e0 inferiore delle guance e sul mento \u00e8 presente una sorta di barbetta.\nBiologia.\nSi tratta di animali dalle abitudini principalmente crepuscolari e notturne: non \u00e8 raro, tuttavia, vederli anche durante il giorno in aree in cui i loro predatori naturali (principalmente tigri, cuon e leopardi) sono assenti e dove la pressione venatoria \u00e8 bassa. Le femmine ed i giovani maschi si muovono in gruppetti di una decina d'individui, mentre i vecchi verri sono solitari per la maggior parte dell'anno, all'infuori del periodo degli amori.\nI cinghiali indiani sono animali onnivori, che si nutrono principalmente di alimenti di origine vegetale, ma non disdegnano di integrare la dieta di cibo di origine animale, quando possibile, come uova, insetti ed altri invertebrati od addirittura carne, che ricavano sia da eventuali carcasse di animali morti, che da piccoli vertebrati che catturano di tanto in tanto.\nLa femmina porta a termine una sola gravidanza l'anno per stagione riproduttiva, dando alla luce fino a 10 piccoli dopo una gravidanza di circa tre mesi. I piccoli, dotati delle caratteristiche striature del mantello, rimangono immobili nella vegetazione per la prima settimana di vita, dopodich\u00e9 seguono attivamente la madre, dalla quale raramente si staccano prima del primo anno d'et\u00e0, quando i maschi adulti, bramosi di accoppiarsi con la femmina, li scacciano in malo modo."}
{"id": "2451457", "revid": "1702319", "url": "https://it.wikipedia.org/wiki?curid=2451457", "title": "Chiesa di San Rocco (Frattamaggiore)", "text": "La chiesa di San Rocco \u00e8 un luogo di culto cattolico del comune italiano di Frattamaggiore nella citt\u00e0 metropolitana di Napoli.\nFu fondata a recupero dell'antica cappella medievale di Santa Giuliana co-patrona di Frattamaggiore, situata alle propaggini campagnole del paese, sul percorso dell'antico acquedotto che da Arcopinto portava ad Atella. Essa recuper\u00f2 anche la tradizione della Congrega plateare dell'Arco che nel XVIII secolo aveva formato quella di San Rocco come suo ramo giovanile.\nAlla sua storia \u00e8 legata la cura delle anime dei funari di piazza Miseno.\nLa struttura architettonica circolare della chiesa richiama la forma del Pantheon di Roma e quella della basilica di San Francesco di Paola di Napoli."}
{"id": "2451458", "revid": "339392", "url": "https://it.wikipedia.org/wiki?curid=2451458", "title": "Predicazione di san Pietro", "text": ""}
{"id": "2451459", "revid": "599013", "url": "https://it.wikipedia.org/wiki?curid=2451459", "title": "Jack Maddox", "text": ""}
{"id": "2451460", "revid": "36426", "url": "https://it.wikipedia.org/wiki?curid=2451460", "title": "Pentimento di San Pietro", "text": ""}
{"id": "2451461", "revid": "36426", "url": "https://it.wikipedia.org/wiki?curid=2451461", "title": "Distribuzione dei beni e morte di Anania", "text": ""}
{"id": "2451462", "revid": "36426", "url": "https://it.wikipedia.org/wiki?curid=2451462", "title": "San Pietro guarisce con l'ombra", "text": ""}
{"id": "2451464", "revid": "36426", "url": "https://it.wikipedia.org/wiki?curid=2451464", "title": "San Pietro guarisce il figlio di Teofilo e san Pietro in cattedra", "text": ""}
{"id": "2451468", "revid": "187109", "url": "https://it.wikipedia.org/wiki?curid=2451468", "title": "She's out of My Life", "text": ""}
{"id": "2451470", "revid": "599013", "url": "https://it.wikipedia.org/wiki?curid=2451470", "title": "Laurence Tieleman", "text": "Specialista dell'erba e con un gioco orientato al serve &amp; volley,raggiunse la posizione n\u00b0 76 nella classifica mondiale ATP il 24 aprile del 1999. Il suo miglior risultato in singolare \u00e8 la finale disputata al torneo del Queen's il 14 giugno del 1998. Nello stesso anno, in doppio, vinse il torneo di Tashkent in coppia con Stefano Pescosolido.\nNato da padre olandese e madre romana (entrambi i genitori lavoravano come economisti per la CEE), ha il doppio passaporto e risiede in Belgio.\nCarriera.\nSi form\u00f2 presso l'Accademia di Nick Bollettieri, a Bradenton, in Florida. A Londra incontr\u00f2 l'ex grande doppista Peter Fleming, che fu suo coach per diversi periodi allenandosi anche con Stefan Edberg e con il fratello Henri-James.\nNei tornei dello Slam, arriv\u00f2 al terzo turno sia agli US Open 1999, dove perse al tie-break del 5\u00ba set da Vince Spadea, sia a Wimbledon nel 1993 dove fu eliminato da Richard Krajicek.\nSull'erba del prestigioso torneo del Queen's del 1998 ottenne il suo risultato pi\u00f9 importante in carriera quando, dopo aver superato le qualificazioni da n\u00b0 253 al mondo, approd\u00f2 in finale diventando il primo tennista italiano nell'era Open a giungere all'atto conclusivo di un torneo su erba eliminando nell'ordine Jason Stoltenberg, S\u00e9bastien Lareau, Greg Rusedski, n\u00b0 4 del mondo e primo top 10 da lui battuto in carriera, Tim Henman e Byron Black, prima di arrendersi a Scott Draper per 65-7, 4-6. La finale del 1998 \u00e8 stato per 23 anni il miglior risultato mai ottenuto da un tennista italiano nel torneo del Queen's, prima del successo ottenuto da Matteo Berrettini nel 2021.\nL'11 ottobre 1999, grazie alla posizione numero 91 nel ranking ATP, Tieleman divenne il nuovo numero uno italiano."}
{"id": "2451471", "revid": "116146592", "url": "https://it.wikipedia.org/wiki?curid=2451471", "title": "Episodi di One Tree Hill (terza stagione)", "text": "Tutti mentono sempre.\nTrama.\nTornata a Tree Hill, Brooke trova ad accoglierla in aeroporto Lucas. Il ragazzo, in realt\u00e0, \u00e8 l\u00ec in attesa dell'arrivo di sua madre. Intanto Dan indaga su chi ha tentato di ucciderlo.\nUna spiaggia piena di sogni.\nTrama.\nPeyton tenta di riconciliarsi con sua madre Ellie; in seguito, per\u00f2, scopre che la donna non \u00e8 ancora uscita dal tunnel della tossicodipendenza. Intanto, Lucas cerca di riconquistare Brooke.\nIl passato non torner\u00e0.\nTrama.\nNathan chiede ad Haley un possibile divorzio. Lucas rivela a Dan di averlo salvato la notte dell'incendio. Peyton scopre qualcosa di sconcertante circa Ellie. Dan prova ad accusare diverse persone di aver appiccato il fuoco ma non trova il colpevole. Inoltre prova a convincere il consiglio della scuola a dimettere Whitey dall'incarico di capitano dei Ravens.\nBallo in maschera.\nTrama.\n\u00c8 Halloween e a Tree Hill vi \u00e8 una festa al Tric, che ospita i Fall Out Boy. Il ballo in maschera da l'opportunit\u00e0 ad Haley di farsi notare da Nathan mentre Brooke di cercare di sedurre Lucas. Inoltre Peyton decide di parlare faccia a faccia con sua madre e cercare di conoscerla meglio. Dan attraverso delle minacce si candida come nuovo sindaco ma Deb fa di tutto per ostacolare la sua buona immagine.\nIl candidato.\nTrama.\nLa stagione dei Ravens sta per cominciare e Nathan \u00e8 il nuovo capitano. Lucas e Nathan sono in disaccordo su come Nathan stia trattando Haley. Una nuova \"cheerleader\" mette gli occhi su Lucas generando la gelosia di Brooke. Durante la serata delle follie di mezzanotte Dan scopre di avere un rivale per il ruolo di sindaco: Karen. La serata si trasforma in una rissa tra Lucas e Nathan e in un'altra tra Rachel, la nuova \"cheerleader\", e Brooke. Whitey nomina capitani dei Ravens\nNathan e Lucas per metterli alla prova.\nIl ragazzo dei sogni.\nTrama.\nLucas decide di tenere nascosta all'allenatore la propria malattia. Intanto Brooke organizza un gioco. Le cheer leader devono scegliere un ragazzo e tenerselo per tutto l'anno.Rachel riesce a soffiare Lucas a Brooke.\nAd ognuno la sua serata.\nTrama.\nTim vorrebbe concretizzare la Riffa del ragazzo dei sogni con un appuntamento generale. Cos\u00ec Chris si presenta da Brooke e Nathan da Haley, per un'uscita a quattro. intanto Lucas esce con Rachel, ma quando si decide ad andare da brooke la trova a letto con Cris Keller.\nLa prima partita dell'anno.\nTrama.\nPeyton cerca di convincere Lucas a riappacificarsi con Brooke, ma lui non ne vuole sapere. I Ravens escono sconfitti dalla prima partita della stagione. Dan, deluso per la disfatta, irrompe negli spogliatoi aggredendo il figlio.\nRiconciliazioni.\nTrama.\nMentre gli abitanti di Tree Hill eleggono il nuovo sindaco, Lucas ha in serbo un'importante rivelazione: sa chi ha cercato di uccidere Dan. Poco dopo, mentre Brooke, Peyton e Haley finiscono in prigione, Chris trascina Nathan in una rischiosa partita a poker.\nIl mondo nuovo.\nTrama.\nLucas parte con Peyton alla ricerca di Ellie. Durante il viaggio il giovane incontra Faithy, una sua vecchia amica. Gli affari di Brooke intanto vanno a gonfie vele, ma la ragazza non riesce a far fronte alle numerose richieste dei clienti.\nIl ritorno di Keith.\nTrama.\nBrooke organizza una serata romantica per Lucas dopo aver saputo che \u00e8 stato lui a mandare i suoi disegni di moda a una prestigiosa competizione di New York per stilisti.\nSogni e desideri.\nTrama.\nNon essendoci prove a suo carico per l'attentato a Dan, Keith viene rilasciato. Nel frattempo Ellie cerca di convincere Peyton a continuare a studiare, Lucas e Brooke cercano un posto dove poter seguire i loro interessi insieme.\nBlack out.\nTrama.\nDan approfitta del black out per introdursi in casa di Keith alla ricerca di prove che lo possano incastrare. Intanto, Karen trova finalmente il coraggio di dichiarare il suo amore a Keith. Brooke rimane delusa da una lettera di Lucas, cos\u00ec litigano. Haley e Nathan rimangono soli e si chiariscono. Ellie muore.\nUn istante per sempre.\nTrama.\nBrooke si reca a New York con Haley e Peyton per partecipare a una sfilata di moda. Ma, dopo aver conosciuto la modella Solaris e aver toccato con mano il mondo delle passerelle, fatto di droga e perversione, la ragazza decide di rinunciare alla carriera.\nConfessioni dalla capsula del tempo.\nTrama.\nLe capsule del tempo registrate l'anno prima vengono rubate e immesse sul circuito interno di trasmissione della scuola. In pochi minuti riflessioni e segreti, che non dovevano essere divulgati, vengono svelati senza piet\u00e0 a tutti.\nUna tragedia annunciata.\nTrama.\nJimmy va a scuola con una pistola. Davanti all'ennesimo sopruso spara, colpendo involontariamente Peyton, e prende in ostaggio alcuni ragazzi. Lucas entra nell'istituto per salvare Peyton, ma viene scoperto. Intanto Keith chiede a Dan l'autorizzazione a intervenire. Jimmy si suicida, Dan raccoglie la pistola e uccide il fratello.\nLe fasi del lutto.\nTrama.\nLucas chiarisce l'episodio del bacio con Peyton. Rachel confessa a Mouth di aver aperto la capsula del tempo. Intanto Lucas riesce a vincere l'odio per colui che crede l'assassino di suo zio.\nIl cambiamento.\nTrama.\nRachel invita gli amici a trascorrere al weekend nella sua baita in montagna. Pete, il bassista dei Fall Out Boy, li raggiunge per trascorrere un po' di tempo con Peyton. Intanto, Nathan chiede nuovamente a Haley di sposarlo. Si scopre il passato di Rachel.\nBisogno di aiuto.\nTrama.\nMouth \u00e8 disperato dopo aver scoperto che Rachel sta vivendo una storia d'amore con Cooper. Quest'ultimo, per\u00f2, viene a sapere che la ragazza ha solo diciassette anni e decide di troncare la loro relazione.\nLa vittoria del cuore.\nTrama.\nLucas e Karen sono lontani da Tree Hill per riprendersi dagli ultimi eventi; nel frattempo i Ravens si giocano il turno per accedere ai playoff del campionato mentre Peyton si trova a Savannah con Jake.\nInseguire l'amore.\nTrama.\nJake capisce che Peyton \u00e8 ancora innamorata di Lucas. Haley litiga con Brooke a causa del vestito da sposa che non \u00e8 come lei desiderava, ma alla fine le due fanno pace. Brooke organizza una festa per il matrimonio di Nathan e Haley.\nquando poi Jake torna a Tree Hill Peyton va all'arrivo di esso e si fa accompagnare da Lucas. Poi il ragazzo e la bambina salutano Peyton e se ne vanno verso casa loro. Peyton ringrazia Lucas per averla accompagnata all'arrivo di Jake.\nChi si salver\u00e0?\nTrama.\nDopo che Peyton confessa a Brooke di essere ancora innamorata di Lucas, l'amicizia tra le due si rompe. Dopo il matrimonio Karen confessa a Lucas di aspettare un bambino dallo zio. Lucas trova un test di gravidanza ma non sa di chi \u00e8. Rachel ubriaca ruba la limousine degli sposi. Furiosa si scontra con Haley e Nathan. Lei e Cooper, che si trovava in sua compagnia, finiscono in acqua e Nathan si tuffa per salvarli."}
{"id": "2451475", "revid": "135491", "url": "https://it.wikipedia.org/wiki?curid=2451475", "title": "John Boulting", "text": ""}
{"id": "2451476", "revid": "135491", "url": "https://it.wikipedia.org/wiki?curid=2451476", "title": "Roy Boulting", "text": ""}
{"id": "2451477", "revid": "135491", "url": "https://it.wikipedia.org/wiki?curid=2451477", "title": "Fratelli Boulting", "text": ""}
{"id": "2451478", "revid": "322321", "url": "https://it.wikipedia.org/wiki?curid=2451478", "title": "Polistena", "text": "Pol\u00ecstena \u00e8 un comune italiano di abitanti della citt\u00e0 metropolitana di Reggio Calabria in Calabria.\nGeografia fisica.\nTerritorio.\nPolistena \u00e8 situata nella parte orientale della Piana di Gioia Tauro, a circa 70\u00a0km a sud-ovest di Catanzaro e circa 50\u00a0km a nord-est di Reggio Calabria. Sorge sulle pendici del massiccio montuoso dell'Aspromonte, con un territorio prevalentemente collinare a nord e pianeggiante a sud. Il territorio raggiunge un'altezza massima di 305 e minima di 132 .\nClassificazione sismica: zona 1 (sismicit\u00e0 alta), Ordinanza PCM n. 3274 del 20/03/2003\nIdrografia.\nIl territorio comunale \u00e8 attraversato da tre torrenti: Vacale, Jerapotamo e Jerulli. Questi ultimi attraversano il centro urbano di Polistena. Jerapotamo, affluente del Vacale, \u00e8 coperto parzialmente.\nClima.\nIl clima di Polistena \u00e8 generalmente di tipo mediterraneo.\nStoria.\nIl toponimo \"Polistena\" deriva forse dal greco, ed \u00e8 associazione di due termini \"polis\" (citt\u00e0) e \"tena\" (forte) o \"tenon\" (fortezza). Si pensa anche che derivi sempre dal greco ma dalla parola \"pol\u00f9stenos\" (molto stretto). Polistena, posizionata fin dai tempi storici in una verdeggiante piana, \u00e8 altres\u00ec situata al centro dell'istmo pi\u00f9 breve tra le citt\u00e0 magno-greche di Locri e Medma (Rosarno), e fu una stazione di passaggio per i locresi che dovevano raggiungere Rosarno. I ritrovamenti archeologici (che sono nel museo di Polistena), evidenziano una forte frequentazione del territorio e ipotizzano la presenza di un qualche aggiornamento urbano prima e dopo l'epoca della colonizzazione della Magna Grecia. Nel territorio sono stati rinvenuti anche oggetti di epoca neolitica, mentre altri ritrovamenti di epoca pi\u00f9 recente hanno permesso di identificare la presenza di insediamenti romani.\nAfferma Domenico Maria Valensise con documenti da lui studiati che Polistena sia sorta sotto l'Impero di Oriente, e che i fondatori di questa citt\u00e0 si crede che fossero gli abitanti di Altanum (Proclo, scrisse nel \u00abEpitome de oraculis\u00bb che gli abitanti di Locri costruirono a nord delle citt\u00e0 di Altano e Morgeto una fortezza, Templum Musarum). Si sa per\u00f2 che a tre miglia di Polistena si trovavano le rovine di Altano.\nAnticamente Polistena si chiamava Santa Marina, come scrive sul suo libro Girolamo Marafioti nel 1601.\nValensise studi\u00f2 il libro del Marafioti che affermava che gli abitanti di Polistena si trasferirono nel casale di Santa Marina. Nell'opera del Marafioti si riferisce che Re Roberto concesse al Marchese di Gerace tale casale di Santa Marina. A Polistena esisteva un ponte chiamato Santa Marina poi distrutto, per la copertura del fiume Jerapotamo, oggi si chiama viale Rivoluzione d'Ottobre.\nI primi documenti che attestano l'esistenza di Polistena con il nome attuale risalgono per\u00f2 al XIII secolo, quando un villaggio con questo nome viene nominato in occasione di una cessione di alcuni terreni a favore del monastero di Santa Maria di Campoforano. Siamo nel 1266, ma probabilmente la citt\u00e0 con il nome Polistena esisteva ancora da prima, cio\u00e8 almeno dal 1221 come attestato in un rescritto di Papa Onorio III inerente allo stato di decadenza di alcuni monasteri basiliani della Calabria Meridionale, tra cui ben 3 di Polistena.\nNel 1291 Polistena viene concessa in feudo ad Aldobrandino di Firenze da Carlo II , nel 1875 si ritrovano nel fondo (Fra Giacinto), delle moneta d'oro del diametro di 21 millimetri, che appartenevano alla Repubblica Fiorentina. Nel medioevo fu sede di numerosi casati, fra cui quello dei Milano Franco d'Aragona e poi Riario Sforza.\nNel 1921 l'archeologo Paolo Orsi incaric\u00f2 il Vincenzo De Cristo (di Cittanova) per eseguire alcuni scavi sul sito di Altanum (che va da Cinquefrondi-Polistena-San Giorgio Morgeto).\nMelicucco frazione di Polistena.\nMelicucco, dal 1816 e fino al 1936 \u00e8 stata frazione di Polistena. Il podest\u00e0 era Giuseppe Lombardi ed il monsignore Luigi Guido, arciprete.\nTerremoti del 1783, 1894, 1905 e 1908.\nIl 5 febbraio 1783, Polistena fu rasa al suolo dal terremoto che interess\u00f2 l'Italia meridionale, le vittime furono 2.261 su 4.600 abitanti circa. Tutti gli edifici crollarono, con l'eccezione della chiesetta di Sant'Anna dove vennero sepolte le vittime del sisma.\nLa testimonianza del geologo francese D\u00e9odat de Dolomieu, che scese in Calabria per studiare gli effetti disastrosi del sisma, riporta in merito a Polistena:\nPolistena fu ricostruita completamente su un'altura pi\u00f9 a nord su progetto dell'architetto napoletano Pompeo Schiantarelli. Fu realizzato un particolare impianto urbanistico che vide situarsi nella parte alta palazzi con imponenti frontespizi e portali in pietra granitica locale, mentre le fasce meno abbienti ripopolarono il vecchio sito ricostruito sulle muraglie.\nPolistena prima del terremoto era una tranquilla cittadina, il palazzo dei Milano (nel palazzo si trovava un teatro), feudatari di San Giorgio Morgeto e Polistena, era a nord del fiume Jerapotamo che tagliava in due Polistena. Intorno al palazzo del Marchese, si trovavano le case delle altre famiglie nobili tra cui, Lombardi, Rodin\u00f2, Rovere, Sergio e altri ancora. Dall'altra parte del fiume, a sud, gli artigiani e i contadini.\nIl terremoto del 16 novembre 1894 interess\u00f2 la Calabria meridionale, con epicentro molto simile al sisma del 1783 (zona di San Procopio) ma fortunatamente con conseguenze meno gravi vista la minor entit\u00e0 della scossa. I morti totali furono circa 100 (contro le oltre 30.000 vittime del 1783) e comunque svariati furono i danni materiali. A Pol\u00ecstena la scossa delle 6:15 non provoc\u00f2 danni, quella pi\u00f9 forte fu quella delle ore 18:50, che cre\u00f2 gravi lesioni soprattutto agli interni degli edifici. Ci furono fratture negli archi della chiesa del Rosario, e dalla costruzione alta 38 metri si distacc\u00f2 la facciata. Da segnalare che i danni maggiori si ebbero nella parte alta della citt\u00e0 (zona Evoli) piuttosto che nella zona bassa (detta Arco), e su un totale di 2.850 case furono 378 quelle danneggiate, 18 delle quali inabitabili, 5 crollarono parzialmente e 54 invece in modo lieve e furono restaurate. Nessun danno particolare alle persone, e dal censimento del 1881 all'epoca gli abitanti di Polistena erano 8.400.\nIl Terremoto della Calabria del 1905 fu un grande sisma che colp\u00ec principalmente la Calabria Centrale con 557 vittime, 2.615 feriti e gravissime distruzioni materiali. Le conseguenze di tale sisma a Pol\u00ecstena furono fortunatamente pi\u00f9 limitate essendo distante da Nicastro, zona dell'epicentro, e non furono registrati danni alle persone; tuttavia ci furono importanti danni materiali. Furono demolite 6 case, puntellate 33 e riparate 196. Il muro laterale destro della chiesa di San Francesco minacci\u00f2 di crollare. Danneggiate anche altre 5 chiese tra le quali quella della Trinit\u00e0 fu chiusa al culto.\nIl terremoto del 28 dicembre 1908.\nNon era ancora scomparsa l'eco drammatica del terremoto del 1905 che un altro evento funesto colp\u00ec la regione, cio\u00e8 il sisma del 28 dicembre 1908. Esso interess\u00f2 la Sicilia Orientale e la Calabria Meridionale e, sotto le macerie delle immani distruzioni che si ebbero soprattutto a Reggio e Messina, perirono almeno 80.000 persone. Anche Pol\u00ecstena, pur lontana oltre 70\u00a0km dall'epicentro (Stretto di Messina), fu segnata dal tragico evento, registrando 6 morti, 30 feriti, e moltissimi edifici danneggiati e anche completamente distrutti; su 2.257 case che componevano la localit\u00e0 52 crollarono, 53 risultarono gravemente lesionate e in 204 si registrarono lievi danni. Tra le chiese, gi\u00e0 provate dalla scossa del 1905, i danni maggiori si ebbero alla Chiesa della Trinit\u00e0 con il crollo del tetto, alla Chiesa dell'Immacolata con il crollo parziale della facciata, e al Duomo di Santa Marina Vergine che, a causa degli ingenti danni subiti nell'intero edificio, fu sul punto di venire abbattuto, anche se poi venne restaurato radicalmente 20 anni dopo. Molti sfollati furono alloggiati in provvisorie baracche di legno, posizionate in zone periferiche della citt\u00e0, e una di queste zone \u00e8 oggi sede della villa principale della citt\u00e0, Villa Italia, i cui alberi furono impiantati negli anni '30. La ricostruzione degli edifici distrutti e le riparazioni di quelli danneggiati, in ogni caso, furono piuttosto veloci, e Pol\u00ecstena si riprese in breve tempo dal tragico evento.\nSimboli.\nNel pi\u00f9 antico stemma della Comune di Polistena era raffigurata la protettrice dei polistenesi, Santa Marina Vergine. Lo stemma si us\u00f2 fino ai primi dell'ottocento, epoca dalla quale si presume essere stato adottato l'attuale stemma.\nMonumenti e luoghi d'interesse.\nArchitetture religiose.\nDuomo di Santa Marina Vergine.\nIl duomo di Santa Marina Vergine comunemente noto come \"duomo di Polistena\" o \"chiesa matrice\" \u00e8 la principale chiesa di Polistena, dedicata appunto a santa Marina, patrona della cittadina. La chiesa sorge nel centro storico, affacciata su via Michele Valensise. Ricostruita dopo il terremoto del 1783, essa accoglie numerose opere d'interesse artistico. Santa Marina Vergine viene festeggiata il 17 luglio, mentre una pi\u00f9 ampia celebrazione che la coinvolge si svolge la prima domenica di agosto e riguarda la cosiddetta \"Teoria dei Santi\", vale a dire una processione di 26 santi venerati nel Comune di Polistena, che precedono la patrona.\nSantuario di Maria Santissima dell'Itria.\nIl santuario di Maria Santissima dell'Itria conosciuto anche come \"chiesa della Santissima Trinit\u00e0\" o semplicemente \"chiesa della Trinit\u00e0\" \u00e8 una delle pi\u00f9 antiche di tutta Polistena. La chiesa sorge nel centro storico, precisamente sull'omonimo piazzale, poco lontana da piazza della Repubblica. L'attuale chiesa, costruita dopo il terremoto del 1783, presenta al suo interno numerose opere. Molte di queste opere, tuttavia, andarono distrutte o furono seriamente danneggiate nell'incendio del 22 maggio 1988, causato da un probabile corto circuito. I lavori di restauro terminarono solo nel 1996. Esternamente, deve evidenziarsi soprattutto la cupola ricoperta di piastrelle maiolicate policrome. La Madonna dell'Itria, cui \u00e8 dedicata la chiesa, viene festeggiata il 10 luglio.\nChiesa di Sant'Anna.\nLa chiesa di Sant'Anna \u00e8 la pi\u00f9 antica chiesa di Polistena. Fu infatti l'unico edificio a resistere al terremoto del 1783 che rase al suolo l'intera citt\u00e0. Come scrive Domenico Valensise, infatti, la chiesa non solo resistette al terremoto ma rimase anche aperta al culto e accolse le ceneri dei polistenesi periti nel flagello. I cadaveri, infatti, vennero trasportati nel largo antistante la Chiesa della SS. Trinit\u00e0, dove vennero bruciati e le ceneri, una volta raccolte, vennero tumulate nella Cappella. A memoria di tale fatto fu posta un'iscrizione cancellata dall'umidit\u00e0 e dal tempo, su cui si pu\u00f2 ancora leggere la parola \"EXSTINCTOS\". La chiesa sorge al di sotto di \"piazzale Trinit\u00e0\", vicino al santuario di Maria Santissima dell'Itria.\nL'ultima sepoltura effettuata nella chiesa di S. Anna, fu di 71 morti nel 1877, al pari di altre chiese di Polistena pi\u00f9 importanti questa chiesa funse da vero e proprio cimitero.\nChiesa di Maria Santissima del Rosario.\nLa chiesa di Maria Santissima del Rosario, chiamata semplicemente \"chiesa del Rosario\" \u00e8 un monumentale edificio dell'Ottocento costruita accanto a quella che era una piccola chiesa dedicata a san Giuseppe (costruita a sua volta dopo il terremoto del 1783). La chiesa \u00e8 suddivisa in tre navate decorate con opere di scultori locali e no. L'esterno \u00e8 invece decorato con numerosi ordini di colonne e presenta inoltre due campanili. Maria Santissima del Rosario, cui \u00e8 dedicata la chiesa viene solitamente festeggiata il 7 ottobre.\nChiesa di San Francesco di Paola.\nLa chiesa di San Francesco di Paola sorge sul largo omonimo, vicino a piazza del Popolo e a poca distanza dalla chiesa del Rosario. L'attuale chiesa, che risale a dopo il terremoto del 1783, presenta un chiaro sviluppo verticale, possiede due campanili e vicino all'ingresso, in due nicchie sono collocate due statue in terracotta modellate dai Morani. Il santo a cui \u00e8 dedicata, ovvero san Francesco di Paola, \u00e8 festeggiato il 2 aprile.\nChiesa dell'Immacolata Concezione.\nLa chiesa dell'Immacolata Concezione chiamata semplicemente \"chiesa dell'Immacolata\" \u00e8 situata nella omonima via, nella parte bassa di Polistena. L'attuale chiesa, che risale a dopo il terremoto del 1783, presenta un esterno sobrio con una grande cupola e un campanile, eretto in anni recenti, separato dal nucleo principale. Nell'interno ricordiamo invece un originale soffitto in legno. L'Immacolata Concezione, cui \u00e8 dedicata la chiesa, viene festeggiata l'8 dicembre.\nChiesa della Madonna della Catena.\nLa chiesa della Madonna della Catena chiamata semplicemente \"Chiesa della Catena \"sorge nella parte bassa della citt\u00e0, ai confini con i comuni di San Giorgio Morgeto e Cittanova. La chiesa, che possiede una singola navata, venne fondata nel 1894 ed eretta nel 1895 da Giuseppe Nicastro, per ricordare l'antica chiesa che sorgeva in quel punto. Ancora oggi continua a essere meta di numerosi pellegrinaggi, specialmente durante le festivit\u00e0. Maria Santissima della Catena, cui \u00e8 dedicata la chiesa, viene solennemente festeggiata la terza domenica dopo Pasqua, protettrice delle partorienti e dei carcerati.\nChiesa di Santa Maria degli Angeli.\nLa chiesa di Santa Maria degli Angeli sorge all'interno di Palazzo Riario Sforza, gi\u00e0 Palazzo Milano, il quale si affaccia a sua volta su piazza del Popolo.\nChiesa della Santissima Annunziata.\nLa chiesa della Santissima Annunziata \u00e8 una chiesa di modeste dimensioni, sorta nel 1729 per volere dell'arciprete D. Giuseppe Rovere dentro la vecchia Polistena. Dopo il terremoto del 1783, che la distrusse, venne ricostruita da D. Nicola Jerace, ed \u00e8 stata restaurata tra il 2013 e il 2014 e riaperta solennemente al culto dopo un lungo periodo di abbandono. Si conserva una scultura Annunciazione, Angelo in legno scolpito da Fortunato Morani e immagine della Madonna in cartapesta con testa mani e piedi di legno scolpita dal figlio Francesco.\nChiesa del Palazzo Valensise.\nLa cappella Gentilizia di Palazzo Valensise \u00e8 collocata appunto all'interno del giardino di palazzo Valensise. Fu ampliata nella seconda met\u00e0 dell'Ottocento da mons. Domenico Maria Valensise, sopra quello che restava della chiesa del Rosario, interna all'antico Convento dei Domenicani. Si conserva al suo interno il Cristo Risorto scultura di Francesco e Giovanni Morani eseguita nel 1856.\nCasa Morani.\nDopo il terremoto del 1908, nasce a Polistena l'orfanotrofio maschile e femminile. Monsignore Morabito dopo il sisma decise che bisognava fare qualcosa per i tanti orfani che il terremoto aveva procurato. All'inizio gli orfani vennero ospitati nei carri merci delle ferrovie, solo dopo l'arrivo dei Frati Maristi nel 1911, vennero ospitati nelle baracche di legno. Nel 1934 arrivarono a Polistena i Frati Concezionisti (I figli dell\u2019Immacolata Concezione), ancora oggi portano avanti l'opera, cominciata dal Beato Luigi Maria Monti.\nNel 1960 l'orfanotrofio si trasforma, e viene chiamato Istituto di San Giuseppe. Il 19 novembre 1984, nasce la \"Comunit\u00e0 Luigi Monti\", che si rinnova sia nel metodo educativo sia nella struttura. Una speranza per tante famiglie e ragazzi in difficolt\u00e0. All'epoca che furono ricostruiti i nuovi locali, nel fare le fondamenta, \u00e8 venuto fuori un grande masso di granito che, in seguito, fu scolpito dallo scultore Francesco Morani; l'opera rappresenta un \"Padre che abbraccia l'orfano\".\nArchitetture civili.\nCasa natale dei Morani.\nCostruita sulle fondamenta della precedente distrutta dal terremoto del 1783, in questa dimora vi abit\u00f2 per primo Fortunato Morano. Dopo la morte di Fortunato, che avvenne il 28 aprile 1836, la casa rimase alla moglie e ai figli: sar\u00e0 il figlio Francesco Morani nato il 1804, non come viene additato incerta la sua nascita, anzi la sua nascita \u00e8 scritta nei registri di nascita della Chiesa Santa Marina di Polistena con scrittura personalizzata, ad acquistarla definitivamente nel 1856 la casa che prima la deteneva ( a godo e godo). Oggi \u00e8 di propriet\u00e0 di Francesco Morani pronipote e a sua volta dagli eredi di questa famiglia di artisti Polistenesi.\nPalazzi nobiliari.\nTutti gli antichi palazzi presenti a Polistena, sono successivi al terremoto del 1783. I pi\u00f9 importanti sono:\nSociet\u00e0.\nEtnie e minoranze straniere.\nSecondo i dati Istat al 31 dicembre 2015, a Polistena risiedono 508 persone di nazionalit\u00e0 straniera, pari al 4,8% circa della popolazione totale. I paesi di origine pi\u00f9 rappresentati sono:\nTradizioni e folclore.\nLa Settimana Santa di Polistena risale a una tradizione settecentesca. Comincia con la domenica delle Palme e termina la domenica di Pasqua.\nFesta di santa Marina Vergine protettrice di Polistena.). L'origine della festa \u00e8 molto antica, ma viene celebrata con la \"Teoria dei santi\" (ovvero la \"Processione delle 26 statue di Polistena\") dal periodo post terremoto del 1783, che provoc\u00f2 oltre 2000 vittime, distruggendo l'intera citt\u00e0. Quando Polistena si riprese da questa calamit\u00e0 ha avuto la necessit\u00e0 di ricorrere all'intercessione della santa patrona e di tutti i santi presenti nella cittadina, portandoli in gran festa per le vie del paese, questa usanza fu praticata sino 1960; solo quarant'anni dopo, era il 1998, la processione con la \"Teoria dei Santi\" fu ripristinata grazie alla volont\u00e0 dell'arciprete don Giuseppe Demasi e da un comitato che sostiene questa importante tradizione.\nIstituzioni, enti e associazioni.\nNel comune ha sede l'Ospedale Santa Maria degli Ungheresi di Polistena fondato nel 1905.\nCultura.\nScuole.\nNel Comune hanno sede sei scuole dell'infanzia, tre scuole primarie e due scuole medie.\nGli istituti superiori sono:\nBiblioteca comunale.\nLa biblioteca comunale conserva oltre ai circa 60.000 volumi e opuscoli, tre fondi archivistici e un'emeroteca che comprende 12 quotidiani nazionali e 5 calabresi; 109 periodici nazionali e 48 calabresi in corso oltre 283 periodici nazionali e 249 calabresi non in corso, per un totale complessivo di 689 testate. Il numero orientativo dei fascicoli \u00e8 di oltre 150.000.\nNella biblioteca si conserva inoltre l'archivio storico della famiglia Milano, feudataria di Polistena, dichiarato nel 1984 di notevole interesse storico e vincolato dalla Soprintendenza archivistica per la Calabria.\nMusei.\nIl Museo Civico di Polistena sorge attualmente nei locali della Biblioteca comunale e conserva al suo interno vari reperti fossili e archeologici, documenti d'arte, antichit\u00e0 locali.\nNell'agosto del 2018 \u00e8 stata inaugurata la Casa Museo Jerace che sorge in via Domenicani nella quale solo custodite varie opere d'arte realizzate dall'artista polistenese Francesco Jerace ed il fratello Vincenzo. L'antica dimora di famiglia \u00e8 stata ristrutturata ed ospieter\u00e0 anche una sala multimediale.\nNella zona rurale di contrada Cal\u00f9 sorge il Museo dell'arte e della civilt\u00e0 contadina in cui sono esposti soprattutto antiche attrezzature agricole.\nMusica.\nIn citt\u00e0 \u00e8 attivo lo \"Storico complesso bandistico Citt\u00e0 di Polistena\".\nTeatro.\nPolistena era sede di una delle cinque residenze teatrali calabresi, gestita dalla compagnia Dracma.\nCucina.\n \nLa cucina polistenese si pu\u00f2 definire ricca di sapori e condimenti, affonda le sue radici nella tradizione mediterranea. Piatto tipico per eccellenza sono i \"maccarruna\" (maccheroni conditi con il sugo di carne), pasta al forno.\nTra i secondi piatti vi sono le zeppole, peperonata, polpette, stocco, melanzane ripiene, frittole.\nIl dolce tipico sono le nacatole (biscotto fritto a base di uova, strutto e liquori profumati), pitta di San Martino, la pignolata e le sguta per la festa di Pasqua.\nCaratteristica della cucina locale \u00e8 la preparazione casereccia della salsa di pomodoro e di diversi prodotti in salamoia o sott'olio, come le olive, i peperoncini piccanti, le sardine e le verdure in giardiniera. soppressata, salsiccia, capocollo, pancetta.\nFrutti tipici: arance, clementine, limoni, mandarini, uva, prugne, castagne, fichi (in particolare i fichi secchi), meloni e cocomero.\nGeografia antropica.\nQuartieri.\nI quartieri principali di Polistena sono: \"il Ponte, la Catena, la Villa Italia, contrada Villa, quartiere Brogna e la Stazione-Grec\u00e0\".\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla realizzazione di coperte caratterizzate dai disegni, dai motivi e dai colori originali, oltrech\u00e9 per l'arte del vimini e per la produzione di mobili intagliati.\nInfrastrutture e trasporti.\nStrade.\nIl centro urbano di Polistena \u00e8 attraversato a nord e a ovest della citt\u00e0 da una tangenziale (chiamata \"circonvallazione\"), costruita per eliminare l'intenso traffico che si creava nelle strade interne cittadine. Fino al 2003 era di competenza ANAS, poi \u00e8 passata alla provincia di Reggio Calabria.\nIl territorio comunale \u00e8 attraversato da:\nFerrovie.\nLa Stazione di Polistena si trova sulla linea Gioia Tauro\u2013Cinquefrondi, inaugurata nel 1929 e chiusa definitivamente nel 2011.\nMobilit\u00e0 urbana.\nA Polistena transitano anche una serie di linee automobilistiche gestite dalle seguenti aziende:\nAmministrazione.\nIl comune \u00e8 compreso nel circondario di Palmi e fa parte della regione agraria n. 2.\n\u00c8 sede dell'omonimo vicariato della diocesi di Oppido Mamertina-Palmi\nSport.\nHanno sede nel comune le seguenti realt\u00e0 sportive:"}
{"id": "2451484", "revid": "767487", "url": "https://it.wikipedia.org/wiki?curid=2451484", "title": "Bruce Hale", "text": ""}
{"id": "2451487", "revid": "287204", "url": "https://it.wikipedia.org/wiki?curid=2451487", "title": "Glossopsitta concinna", "text": "Il lorichetto muschiato (Glossopsitta concinna) \u00e8 un uccello della famiglia degli Psittaculidi. \u00c8 l'unica specie del genere Glossopsitta."}
{"id": "2451493", "revid": "999533", "url": "https://it.wikipedia.org/wiki?curid=2451493", "title": "Gran Premio del Portogallo 1987", "text": "Il Gran Premio del Portogallo 1987 \u00e8 stato il 448\u00ba Gran Premio di Formula 1 della storia, corso il 20 settembre 1987 al Circuito di Estoril. Fu la dodicesima gara del Campionato Mondiale di Formula 1 1987.\nRiassunto della gara.\nPre-Gara.\nDopo la gara a Monza, la Coloni non si present\u00f2 ad Estoril, promettendo di tornare per il successivo appuntamento a J\u00e9rez.\nResoconto.\nA conferma dei progressi fatti dalla Ferrari durante l'estate, la pole fu conquistata da Gerhard Berger davanti a Nigel Mansell su Williams, Alain Prost su McLaren e Nelson Piquet, compagno di Mansell. Ayrton Senna su Lotus si dovette accontentare ancora una volta del sesto posto davanti a Michele Alboreto sull'altra Ferrari e Riccardo Patrese (Brabham).\nAlla partenza Mansell prese la guida della gara davanti al poleman Berger, mentre pi\u00f9 indietro l'altro ferrarista Alboreto ebbe un contatto con Piquet. Poco dopo Derek Warwick mand\u00f2 in testacoda la sua Arrows, e per evitarlo, Nakajima e Brundle, rispettivamente su Lotus e Zakspeed, si scontrarono. Altri piloti passarono sopra i rottami delle vetture, con il risultato che Christian Danner, Adri\u00e1n Campos, Philippe Alliot e Ren\u00e9 Arnoux furono coinvolti nell'incidente. Questo caus\u00f2 una bandiera rossa e l'annessa interruzione della gara.\nTutti i piloti furono in grado di prendere parte alla ripartenza, tranne Danner. Alla fine del primo giro, Berger si iss\u00f2 in prima posizione davanti a Mansell, lasciando i due brasiliani Piquet e Senna in lotta per la terza posizione. All'11\u00ba giro Piquet pass\u00f2 Senna, e tre giri pi\u00f9 tardi Mansell, che fino a quel momento aveva messo pressione a Berger, dovette fermarsi a causa di un progressivo guasto al motore. Senna cominci\u00f2 a rallentare e rientr\u00f2 al box con un problema elettronico, mentre Piquet e Alboreto cominciarono un duello per la seconda posizione.\nDopo i pit-stop, Prost guadagn\u00f2 la seconda posizione davanti a Piquet e Fabi, mentre Alboreto, a conferma della poca affidabilit\u00e0 della Ferrari, soffr\u00ec di un problema alla trasmissione. Prost cominci\u00f2 a rimontare su Berger, e l'ordine di gara rimase stabile fino al 68\u00ba giro, quando l'austriaco soffr\u00ec di una perdita di pressione e and\u00f2 in testacoda. Prost ne approfitt\u00f2 per passare ed andare a vincere la gara davanti al ferrarista, che dovette accontentarsi del secondo posto quando sembrava essere destinato a vincere. Il terzo posto fu di Nelson Piquet, che mise in cassaforte altri punti per mantenere la leadership nel mondiale. Quarto fu Teo Fabi, che riusc\u00ec, nonostante avesse finito il carburante, a tagliare il traguardo davanti a Stefan Johansson ed Eddie Cheever.\nQuesta fu la ventottesima vittoria di Prost, che batt\u00e9 cos\u00ec il record di 27 stabilito in precedenza da Jackie Stewart.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2451494", "revid": "339392", "url": "https://it.wikipedia.org/wiki?curid=2451494", "title": "J League 1993", "text": ""}
{"id": "2451495", "revid": "339392", "url": "https://it.wikipedia.org/wiki?curid=2451495", "title": "J League 1994", "text": ""}
{"id": "2451497", "revid": "339392", "url": "https://it.wikipedia.org/wiki?curid=2451497", "title": "J League 1995", "text": ""}
{"id": "2451498", "revid": "339392", "url": "https://it.wikipedia.org/wiki?curid=2451498", "title": "J League 1996", "text": ""}
{"id": "2451499", "revid": "339392", "url": "https://it.wikipedia.org/wiki?curid=2451499", "title": "J League 1997", "text": ""}
{"id": "2451500", "revid": "339392", "url": "https://it.wikipedia.org/wiki?curid=2451500", "title": "J League 1998", "text": ""}
{"id": "2451503", "revid": "339392", "url": "https://it.wikipedia.org/wiki?curid=2451503", "title": "J League 1999", "text": ""}
{"id": "2451504", "revid": "339392", "url": "https://it.wikipedia.org/wiki?curid=2451504", "title": "J League 2000", "text": ""}
{"id": "2451505", "revid": "339392", "url": "https://it.wikipedia.org/wiki?curid=2451505", "title": "J League 2001", "text": ""}
{"id": "2451506", "revid": "339392", "url": "https://it.wikipedia.org/wiki?curid=2451506", "title": "J League 2002", "text": ""}
{"id": "2451507", "revid": "339392", "url": "https://it.wikipedia.org/wiki?curid=2451507", "title": "J League 2003", "text": ""}
{"id": "2451508", "revid": "339392", "url": "https://it.wikipedia.org/wiki?curid=2451508", "title": "J League 2004", "text": ""}
{"id": "2451509", "revid": "339392", "url": "https://it.wikipedia.org/wiki?curid=2451509", "title": "J League 2005", "text": ""}
{"id": "2451510", "revid": "339392", "url": "https://it.wikipedia.org/wiki?curid=2451510", "title": "J League 2006", "text": ""}
{"id": "2451513", "revid": "71433", "url": "https://it.wikipedia.org/wiki?curid=2451513", "title": "Buckshot Productions", "text": ""}
{"id": "2451515", "revid": "120209884", "url": "https://it.wikipedia.org/wiki?curid=2451515", "title": "ATS D7", "text": "L'ATS D7 fu una monoposto di Formula 1 che corse nella stagione 1984. Fu pilotata da Manfred Winkelhock e da Gerhard Berger.\nSpinta da un motore turbo BMW, fu concepita da Gustav Brunner, come evoluzione della precedente D6. Il telaio monoscocca fu realizzato in fibra di carbonio e grazie alla potenza del propulsore tedesco ottenne sempre discreti risultati in qualifica. Quest'ultimo era un BMW M12 gestito da un cambio ATS-Hewland a cinque rapporti che erogava una potenza di 750 cv e 480 Nm di coppia. L'impianto frenante era costituito da freni a disco.\nProprio il cambio inadatto alle notevoli potenze del turbo, unito a problemi interni alla squadra (Brunner se ne and\u00f2 dopo l'ennesimo litigio con il titolare del team, Gunther Schmidt durante i test in Brasile ad inizio stagione per passare all'Alfa Romeo)\nLa stagione non and\u00f2 per il meglio e la squadra non ottenne nemmeno un punto in classifica, nonostante un sesto posto di Berger al GP d'Italia che per\u00f2 non fu conteggiato in quanto ottenuto dalla seconda vettura non iscritta al campionato. Litigi interni alla squadra e la prossima cessione della societ\u00e0 di cui la scuderia era emanazione penalizzarono il progetto D7 ed al termine della stagione 1984 la ATS si ritir\u00f2 della Formula 1, anche per il rifiuto di BMW di continuare la fornitura di motori."}
{"id": "2451516", "revid": "170423", "url": "https://it.wikipedia.org/wiki?curid=2451516", "title": "Fort Wayne Pistons 1948-1949", "text": "La stagione 1948-49 dei Fort Wayne Pistons fu la 1\u00aa e unica nella BAA per la franchigia.\nI Fort Wayne Pistons arrivarono quinti nella \"Western Division\" con un record di 22-38, non qualificandosi per i play-off."}
{"id": "2451520", "revid": "287204", "url": "https://it.wikipedia.org/wiki?curid=2451520", "title": "Parvipsitta porphyrocephala", "text": "Il lorichetto capoviola (Parvipsitta porphyrocephala, sin \".Glossopsitta porphyrocephala\") \u00e8 un uccello della famiglia degli Psittaculidi."}
{"id": "2451521", "revid": "767487", "url": "https://it.wikipedia.org/wiki?curid=2451521", "title": "Richie Niemiera", "text": ""}
{"id": "2451522", "revid": "105127615", "url": "https://it.wikipedia.org/wiki?curid=2451522", "title": "Parvipsitta pusilla", "text": "Il lorichetto minore (Glossopsitta pusilla sin. Parvipsitta pusilla) \u00e8 un uccello della famiglia degli Psittaculidi."}
{"id": "2451523", "revid": "767487", "url": "https://it.wikipedia.org/wiki?curid=2451523", "title": "Resurrezione (film 1958)", "text": "Resurrezione (\"Auferstehung\") \u00e8 un film del 1958 diretto da Rolf Hansen.\nTrama.\nIl giovane principe Nechljudov viene convocato come giudice in un processo per omicidio. Un ricco mercante \u00e8 stato trovato morto nella camera della locanda dove alloggiava e del delitto \u00e8 stata accusata la prostituta Maslova. Nechljudov riconosce nella donna la domestica delle zie che aveva sedotto e abbandonato anni prima e cerca di convincere le autorit\u00e0 della sua innocenza ma inutilmente. Convinto di essere responsabile della sua caduta morale la segue in Siberia dove lei deve scontare la sua condanna.\nProduzione.\nLa sceneggiatura era firmata dall'italiano Renato Castellani e da Juliane Kay che aveva curato l'adattamento cinematografico dal romanzo omonimo \"Resurrezione\", opera dello scrittore russo Lev Tolstoj. Il film fu una co-produzione franco-italo-tedesca e venne girato nei Bavaria Filmstudios, Geiselgasteig, a Gr\u00fcnwald.\nDistribuzione.\nDistribuito dalla Bavaria-Filmkunst Verleih, usc\u00ec nelle sale cinematografiche tedesche il 21 ottobre 1958."}
{"id": "2451526", "revid": "1573940", "url": "https://it.wikipedia.org/wiki?curid=2451526", "title": "Graydidascalus brachyurus", "text": "Il pappagallo codacorta (Graydidascalus brachyurus ) \u00e8 un uccello della famiglia degli Psittacidi. \u00c8 l'unica specie del genere Graydidascalus .\nDescrizione.\nHa un aspetto compatto, con la coda corta al punto da sembrare tronca e le ali che si richiudono fino a sfiorare la parte terminale delle timoniere. Ha taglia attorno ai 24\u00a0cm, la testa grande e un forte becco nero, con cera nera. \u00c8 verde con le penne delle ali bordate di giallo e con segni rossi sul margine dell'ala all'altezza della spalla e sui bordi esterni della coda. L'iride \u00e8 rossa, le zampe grigiastre.\nBiologia.\nOttimo arrampicatore, socievole e sociale, vive in bande numerose che si muovono con un volo sfarfallante (a causa della coda corta).\nDistribuzione e habitat.\nVive nelle foreste primarie del bacino del Rio delle Amazzoni."}
{"id": "2451527", "revid": "25120877", "url": "https://it.wikipedia.org/wiki?curid=2451527", "title": "Graydidascalus", "text": ""}
{"id": "2451532", "revid": "767487", "url": "https://it.wikipedia.org/wiki?curid=2451532", "title": "Jake Pelkington", "text": ""}
{"id": "2451533", "revid": "1573940", "url": "https://it.wikipedia.org/wiki?curid=2451533", "title": "Guaruba guarouba", "text": "Il parrocchetto dorato (Guaruba guarouba ) \u00e8 un uccello della famiglia degli Psittacidi. \u00c8 l'unica specie del genere Guaruba .\nDescrizione.\n\u00c8 uno dei parrocchetti di maggior effetto, con colorazione base giallo intenso con copritrici primarie e secondarie verde scuro, anello perioftalmico bianco, becco grigiastro, iride bruna, zampe rosate. Ha una taglia attorno ai 34\u00a0cm. I soggetti immaturi sono di colore verde oliva invece che gialli.\nDistribuzione e habitat.\n\u00c8 endemico del bacino dell'Amazzonia brasiliana. \u00c8 in pericolo di estinzione e in cattivit\u00e0 sono poche le coppie riproducenti; una di queste \u00e8 alloggiata presso il Busch Garden a Tampa in Florida e detiene il record di prole procreata, con 30 piccoli, 5 dei quali allevati dai genitori e non a mano dagli esperti del centro.\nBiologia.\nPredilige le foreste primarie tropicali; \u00e8 nomade e si muove sempre alla ricerca di nuove fonti di cibo: frutta, bacche, semi e noci. Poco si sa sulle sue abitudini riproduttive. Secondo alcuni autori, il 13 ottobre 1912 un naturalista trov\u00f2 una femmina uccisa da poco con un uovo formato nell'ovidotto. Ci\u00f2 attesterebbe che il periodo riproduttivo della specie \u00e8 quello tardo autunnale-invernale. Si tratta per\u00f2 di una notizia insufficiente a garantire la veridicit\u00e0 del dato."}
{"id": "2451534", "revid": "33689", "url": "https://it.wikipedia.org/wiki?curid=2451534", "title": "Esplorazione rettale", "text": "Un'esplorazione rettale \u00e8 un esame interno del retto effettuata da un medico o da un infermiere. L'esplorazione rettale digitale (ERD o DRE in inglese) \u00e8 la procedura pi\u00f9 semplice.\nDescrizione.\nIl paziente viene messo in una posizione in cui l'ano sia accessibile e rilassato, in decubito laterale sinistro (posizione di SIMS, o ginecologica o genupettorale). Il medico indossa un guanto, esegue un \"appoggio di confidenza\" per evitare la contrazione riflessa dello sfintere anale esterno e successivamente inserisce il dito indice, ben lubrificato, attraverso l'ano, valutando cos\u00ec la mucosa del canale anale e la competenza contrattile del muscolo sfintere interno e pubo-rettale in risposta a stimoli riflessi (\"colpo di tosse \"o \"stimolazione puntiforme della mucosa perianale\") o a richiesta (\"ponzamento\").\nIspezione.\nDopo aver aperto l'orifizio anale ad una prima ispezione sar\u00e0 possibile visualizzare:\nPalpazione.\nAll'esplorazione digitale sar\u00e0 possibile apprezzare:\nInvitando inoltre il paziente ad effettuare una manovra di ponzamento (\"strain\") \u00e8 possibile verificare l'adeguato rilassamento del muscolo puborettale, l'eventuale prolasso e la sua entit\u00e0.\nScopo.\nQuesto esame pu\u00f2 essere usato:"}
{"id": "2451535", "revid": "25120984", "url": "https://it.wikipedia.org/wiki?curid=2451535", "title": "Guaruba", "text": ""}
{"id": "2451544", "revid": "287204", "url": "https://it.wikipedia.org/wiki?curid=2451544", "title": "Ko\u0161arka\u0161ki klub Radni\u010dki Kragujevac", "text": "Il Ko\u0161arka\u0161ki klub Radni\u010dki Kragujevac \u00e8 stata una societ\u00e0 cestistica avente sede nella citt\u00e0 di Kragujevac, in Serbia.\nFondata il 4 aprile 1994 a come Vr\u0161ac come \"KK Kondivik Vr\u0161ac\", nel 2001 cambi\u00f2 nome in \"KK Lions Vr\u0161ac\". Il 21 ottobre 2009 la squadra si trasfer\u00ec a Kragujevac. A causa di problemi finanziari la societ\u00e0 venne sciolta il 28 agosto 2014.\nNella stagione 2009-10 ha partecipato per la prima volta alla Lega Adriatica, dove ha disputato in totale 5 stagioni, raggiungendo le semifinali nella stagione 2012-2013."}
{"id": "2451547", "revid": "36533848", "url": "https://it.wikipedia.org/wiki?curid=2451547", "title": "Gypopsitta", "text": ""}
{"id": "2451552", "revid": "339392", "url": "https://it.wikipedia.org/wiki?curid=2451552", "title": "J League 2007", "text": ""}
{"id": "2451557", "revid": "339392", "url": "https://it.wikipedia.org/wiki?curid=2451557", "title": "J League 2008", "text": ""}
{"id": "2451562", "revid": "339392", "url": "https://it.wikipedia.org/wiki?curid=2451562", "title": "J League 2009", "text": ""}
{"id": "2451563", "revid": "1458600", "url": "https://it.wikipedia.org/wiki?curid=2451563", "title": "Clan dei catanesi", "text": "Il Clan dei catanesi, chiamato giornalisticamente cos\u00ec per via della provenienza della maggioranza dei suoi membri, era la frangia torinese del clan catanese dei Cursoti che si rese protagonista di fatti criminosi nella zona di Torino fino alla met\u00e0 degli anni '80, quando venne smantellata dagli arresti e dalla collaborazione con la giustizia di numerosi membri, cedendo il passo all'ormai dominante 'Ndrangheta locale.\nStoria.\nLa storia del clan dei catanesi inizia con l'arrivo a Torino dei sei fratelli Miano (Francesco detto \"Ciccio\", Roberto, Santo, Giuseppe, Carmelo e Gaetano; gli ultimi due incensurati), originari di Catania e membri del clan dei Cursoti. Nel giro di breve tempo e con azioni molto violente presero il controllo del gioco d'azzardo, della prostituzione e del traffico di eroina. I Miano si rifornivano di droga dalla banda milanese di Angelo Epaminonda (detto \"il Tebano\") e successivamente la rivendenvano ai loro alleati calabresi, i Belfiore e gli Ursini, che nel 1983 assassinarono il procuratore capo Bruno Caccia per le sue indagini sul crimine organizzato. In quel periodo a Torino si contano pi\u00f9 di venti omicidi all'anno, nel solo 1977 carabinieri e polizia indagano su sette sequestri di persona.\nIl maxiprocesso contro il clan dei catanesi.\nIl 28 settembre 1984 venne arrestato a Torino il killer Salvatore Parisi, in fuga dalla polizia che lo aveva sorpreso a compiere un omicidio. Parisi decise di collaborare con il sostituto procuratore Marcello Maddalena (ex collega del defunto procuratore Caccia) e rivel\u00f2 tutti i traffici e i delitti dei fratelli Miano. Nel giro di ventiquattr'ore, Parisi fece individuare il covo milanese del pericoloso latitante Angelo Epaminonda e, sulla base delle sue dichiarazioni, la Procura di Torino emise circa 400 ordini di cattura che vennero eseguiti nella notte tra il 10 e l'11 dicembre 1984: furono arrestati boss e gregari del clan Miano, tre magistrati, alcuni ufficiali dei carabinieri, due agenti di custodia e Francesco Chimento, ex direttore del carcere di piazza Lanza di Catania. Subito dopo l'arresto, si pentirono numerosi altri uomini della banda compresi due dei capi, i fratelli Ciccio e Roberto Miano. Ciccio Miano inizi\u00f2 a collaborare come infiltrato all'interno del carcere per conto del SISDE, che gli forn\u00ec un registratore per raccogliere le confidenze del boss calabrese Domenico Belfiore, consentendo di incastrarlo come mandante dell'omicidio del procuratore Bruno Caccia.\nNel marzo 1987 si apr\u00ec il cosiddetto \"processone\" presso l'aula-bunker del carcere torinese delle Vallette, che vedeva imputate 242 persone accusate di appartenere ad un'associazione mafiosa capeggiata dai fratelli Miano e operante tra Torino e Catania, responsabile di 61 omicidi, quattro sequestri di persona, centinaia di rapine, decine di ferimenti e traffico di droga. Il corso del processo venne funestato da una serie di omicidi contro congiunti dei \"pentiti\" per indurli a ritrattare le accuse: il 17 luglio 1987 venne ucciso Santo Miano, fratello dei pentiti Roberto e Francesco, cui segu\u00ec l'omicidio a Catania dell'altro fratello Gaetano, che era incensurato e non aveva mai avuto a che fare con gli affari dei fratelli; il 5 novembre dello stesso anno, sempre a Catania, fin\u00ec assassinato Angelo Saia, padre di Antonino, altro pentito dell'inchiesta contro il clan; il 22 gennaio 1988 Angelo Randelli, operaio incensurato e fratello del \"pentito\" Pietro, fu crivellato di colpi sempre nella citt\u00e0 etnea.\nIl 6 novembre 1988, dopo diciannove mesi e 217 udienze, il presidente Elvio Fassone lesse il dispositivo della sentenza che concludeva il primo grado del maxiprocesso contro il clan dei catanesi: 130 condanne, ventisei delle quali all'ergastolo e le altre a pene comprese tra un massimo di trent'anni e un minino di pochi mesi di reclusione, e settanta assoluzioni; tra i condannati all'ergastolo figuravano i calabresi Mario Ursini, Domenico Belfiore e il cognato Placido Barresi, il boss dei Cursoti Giuseppe Garozzo (detto \"Pippo u' maritatu\") e i capimafia siciliani Giovanni Bastone e Salvatore Facella; per quanto riguarda i \"pentiti\", a Salvatore Parisi e Francesco Miano furono inflitti ventidue anni e tre mesi di reclusione, al fratello Roberto vent'anni e quattro mesi, mentre ad Antonino Saia vent'anni, diciotto a Pietro Randelli e Carmelo Giuffrida; due dei magistrati imputati vennero condannati anche loro con l'accusa di corruzione: Pietro Perracchio ebbe due anni e mezzo di reclusione e Aldo Rocco Vitale, successivamenle deceduto qualche mese dopo, venne condannato a due anni e otto mesi mentre l'ex direttore del carcere di Catania Chimento e due agenti di custodia furono assolti.\nNel 1990, durante i mesi in cui si svolse il processo d'appello, furono assassinati due degli imputati, Giuseppe Miano (terzo fratello dei due collaboranti ad essere ucciso) e l'ex killer Angelo Sciotti, che era stato condannato all'ergastolo in primo grado. Il 30 ottobre dello stesso anno scattarono le scarcerazioni di numerosi imputati per decorrenza dei termini di custodia cautelare, che provocarono scalpore perch\u00e9 riguardarono otto condannati all'ergastolo e tutti i \"pentiti\". Infine il 28 novembre si concluse il giudizio d'appello, che ribalt\u00f2 il verdetto di primo grado: furono confermati soltanto undici ergastoli dei precedenti ventisei e le altre pene alleggerite; ad esempio, Placido Barresi si vide annullare la condanna all'ergastolo per due omicidi mentre la condanna a vita inflitta a suo cognato Domenico Belfiore venne ridotta a ventott'anni di reclusione e quella del \"boss\" catanese Giuseppe Garozzo a trent'anni. L'anno successivo i killer individuarono e uccisero uno dei pentiti-chiave del processo, Pietro Randelli, assassinato a colpi di pistola nella sua cascina a Serralunga d'Alba insieme alla convivente Nunzia Strano.\nIl 28 febbraio 1992 la prima sezione penale della Cassazione, presieduta dal giudice Corrado Carnevale, annull\u00f2 parzialmente la sentenza d'appello, cancellando tutte le condanne per associazione mafiosa e disponendo un nuovo processo per 47 imputati poich\u00e9 le dichiarazioni dei \"pentiti\" non avevano trovato sufficiente riscontro. La decisione caus\u00f2 la protesta dei giudici del Tribunale di Torino e innesc\u00f2 un dibattito politico, che indusse l'onorevole Luciano Violante a scrivere una lettera all'allora ministro della giustizia Claudio Martelli in cui invocava provvedimenti contro il giudice Carnevale, definito \"ammazzasentenze\"."}
{"id": "2451566", "revid": "248219", "url": "https://it.wikipedia.org/wiki?curid=2451566", "title": "Gypopsitta aurantiocephala", "text": ""}
{"id": "2451567", "revid": "15756", "url": "https://it.wikipedia.org/wiki?curid=2451567", "title": "Abbazia di Santa Maria del Sagittario", "text": "L'abbazia di Santa Maria del Sagittario fu un antico monastero cistercense italiano, costruito nel XII secolo nel territorio del comune di Chiaromonte, in provincia di Potenza. Ad oggi, sono visibili solo alcuni ruderi.\nStoria.\nDurante il X secolo con la presenza Bizantina nei territori compresi tra il \"Latinianon\" (esteso tra il medio corso del Sinni e Lagonegro) e il \"Mercurion\" (a ovest del monte Pollino ai confini con la Calabria) si svilupp\u00f2 un movimento monastico di origine greco. Pertanto la Basilicata monastica nel XII secolo appariva distinta in due aree: una latinizzata che si estende tra Melfi e Montescaglioso, l\u2019altra greca, in cui il monachesimo latino non riusc\u00ec ad imporsi.\nIn questo particolare contesto, nel 1152, si fissa la fondazione del monastero benedettino, tramandata dall'abate Gregorio De Lauro ampliando un'antica chiesetta edificata nel 1061 da Tancredi Murrino. Una leggenda narra di due cacciatori che imbattutisi in una cerva in quei luoghi ove ora sorge il monastero, tentarono pi\u00f9 volte di colpire l'animale con delle frecce (\"sagittae\") non riuscirono per\u00f2 nel loro intento. Durante la loro battuta di caccia, nella zona in cui sorse poi il monastero, ritrovarono nel cavo di castagno, il simulacro ligneo della vergine Madre di Dio. Verso la fine del XII secolo nella zona venne favorito uno stanziamento di ordine cistercense, spinti in quella zona non solo per disboscare, dissodare e coltivare le aree a \"densissima sylva\" e gli incolti o per rimuovere le ragioni sottese alla crisi del monachesimo latino, ma anche per decantare, la conflittualit\u00e0 con le fondazioni e la popolazioni greche, evitando abusi dottrinari e liturgici capaci di suscitare fermenti ereticali gi\u00e0 avvertite in Calabria. Il primo abate fu Palumbo che nell'anno 1200 giunse con dodici monaci dall'Abbazia di Casamari, insediando cos\u00ec nel monastero l'ordine cistercense. Nel 1222 si attesta il secondo abate Guglielmo, confermando che il monastero fondato intorno al 1152 dai Benedettini, dopo essere stato danneggiato dal terremoto del 1184, fu incorporato nell\u2019Ordine cistercense di Casamari soltanto nel 1200.\nIl luogo dove l'abbazia venne edificata fu donato da Ugo I Chiaromonte e dalla figlia Alibreda Chiaromonte, durante il pontificato di papa Eugenio III. La famiglia Chiaromonte, che ha dato il nome al paese, giunse dalla Francia e secondo l'abate De Lauro discendeva da Carlo Magno con il capostipite Verlando che con un ramo parallelo si stabil\u00ec a Chiaramonte Gulfi in Sicilia. L'abbazia del Sagittario ha svolto nel corso dei secoli un ruolo autonomo e fondamentale in virt\u00f9 dei poteri feudali e dei vasti domini di cui disponeva sovvenzionandosi grazie alle numerose piante fruttifere e erbe officinali che circondavano il territorio monastico. L\u2019espansione territoriale del monastero del Sagittario e il potenziamento della sua struttura economica coincisero con l\u2019abbaziato dei monaci Palumbo (?-1222) e Guglielmo (1222-1246) come riporta la bolla papale del 18 settembre 1216 di Onorio III. In particolare nel 1203 Rinaldo del Guasto, conte di San Marco, la moglie Agnese e il fratello Riccardo, figli di Ugo Chiaromonte, fecero costruire a favore del Sagittario la chiesa di Santa Maria di Buonavalle con le relative pertinenze mobili ed immobili. Durante l\u2019abbaziato di Palumbo, le propriet\u00e0 fondiarie del Sagittario si estesero lungo il versante ionico soprattutto tra Policoro e Scanzano Jonico. Questa cospicua estensione di terre nel 1221, venne confermata all\u2019abate Palumbo da Federico II di Svevia e incrementata dall\u2019apporto di altre terre demaniali incolte e boscose situate presso il monastero.\nNell'intorno vi erano dei mulini che assicuravano alla mensa abbaziale la disponibilit\u00e0 dei cereali per il generale fabbisogno monastico, oltre che una buona rendita proveniente dal pagamento del diritto di macinato. Uno dei mulini di propriet\u00e0 del Sagittario era ubicato in localit\u00e0 Ventrile, il cui meccanismo a ruote orizzontali veniva attivato dall\u2019acqua del Frida. L\u2019altro, sorgeva sul confine orientale del tenimento della Grancia del Ventrile (attualmente si conservano alcuni ruderi), anch\u2019esso con ruote orizzontali attivate dall\u2019acqua del fiume Sinni.\nPer favorire il popolamento delle terre monastiche, in prevalenza dominate dal bosco e dall\u2019incolto, e per consentire una certa vita comunitaria nelle compagne, Federico II concesse agli abitanti numerose libert\u00e0 e privilegi fiscali e con diploma del 24 aprile 1221, concesse altres\u00ec all\u2019abate Palumbo poteri di giurisdizione civile da esercitarsi nell\u2019ambito della propria terra, e il diritto di \"castigare\", \"correggere\" e \"condannare\". L\u2019abate poteva cos\u00ec imporre e riscuotere tributi da tutti gli \"homines extranei\" che conducessero i loro greggi nei pascoli del monastero. Invece ai greggi del monastero era garantito il libero pascolo su tutte le terre del demanio regio con l\u2019uso altrettanto libero delle acque e degli ovili senza il pagamento di gabelle. La cospicua dotazione di beni, il conferimento di poteri giurisdizionali sulle terre del monastero, la protezione apostolica e quella imperiale configurarono, una struttura signorile in cui l\u2019autorit\u00e0 dell\u2019abate venne assimilata a quella di un feudatario laico con poteri pubblici legati al possesso della terra.\nIl monastero del Sagittario sembrava dipendere direttamente dal papa, e non dalla diocesi di appartenenza, infatti proprio il papa aveva accordato all\u2019abate del Sagittario l\u2019uso della mitra, dell\u2019anello e delle altre insegne episcopali. Tra il 1269 ed il 1274, durante l\u2019abbaziato del monaco Roberto, Leonardo ex monaco del Sagittario divenne vescovo di Anglona.\nNei primi anni del Trecento visse come eremita nei pressi del Sagittario, il beato Giovanni da Caramola di Tolosa, il quale alla soglia della vecchiaia chiese all'abate Ruggero di Senise l'abito monastico: egli lo accolse nell'abbazia e lo ascrisse nel novero dei conversi. Il beato Giovanni da Caramola mor\u00ec al Sagittario il 26 agosto 1339. Le sue spoglie furono conservate nell'abbazia in un sarcofago ligneo che attualmente \u00e8 situato nella chiesa di San Giovanni Battista a Chiaromonte. Proprio in quegli anni Margherita di Chiaromonte, moglie di Giacomo Sanseverino, restitu\u00ec all\u2019abate Guglielmo II terre e beni sottratti in precedenza da alcuni \"filii iniquitatis\" e lo esent\u00f2 dal pagamento alla sede apostolica della tassa relativa al comune servizio \"propter paupertatem\". Nei primi anni del XV secolo, l\u2019abbazia del Sagittario, sotto gli auspici dei Sanseverino, aveva realizzato una solida struttura economica, tanto da consentire un potenziamento della mensa e la ripresa della tassa del comune servizio alla sede apostolica (1399-1444).\nNel 1807 cominci\u00f2 a decadere nella struttura architettonica, difatti l'anno successivo, nel 1808, il sarcofago ligneo che custodisce le spoglie del beato Giovanni venne spostato nella chiesa madre San Giovanni Battista di Chiaromonte, mentre l'altare di stile barocco nella chiesa di San Tommaso, dove giace tuttora.\nLe architetture.\nL'abbazia \u00e8 dedicata alla vergine Maria, la statua lignea venerata risale al XIV secolo e raffigura la Madonna col Bambino ed \u00e8 attualmente conservata nella pinacoteca provinciale di Bari.\nIl centro dell\u2019abbazia \u00e8 l\u2019unico chiostro quadrato, intorno al quale si distribuiscono tutti gli ambienti. Sul lato settentrionale, a sinistra, si impostava la chiesa ad aula unica con l\u2019aggiunta di una cappella laterale dedicata al Beato Giovanni. Al livello del chiostro, allineata al transetto destro si incontra la sala capitolare, con accanto la scala che portava al piano superiore, interamente occupato dal dormitorio comune dei monaci. Nella pianta del 1707 vi era la presenza di un loggiato parallelo e adiacente alla sala del capitolo, da cui si poteva vedere il centro di Chiaromonte. Attualmente sono visibili solo pochi ruderi, il campanile, la torre di fortificazione ottagonale, parte dell\u2019ingresso in muratura, porzioni di quello che era il refettorio e parte del recinto fortificato lungo il lato est del complesso. Il campanile, discretamente conservato, \u00e8 localizzato nell\u2019angolo a Nord-Ovest della chiesa. I paramenti murari sono costruiti con blocchi spaccati, mattoni cotti e rinzeppature in laterizio, sono ancora evidenti le due cornici marcapiano costruite con materiale lapideo modonato. Elementi rifiniti sono anche gli archi delle aperture ancora presenti, i quali sono costituiti anch\u2019essi da blocchi di arenaria lavorati e modanati. Lo spessore murario della torre campanaria raggiunge circa un metro, con un\u2019altezza complessiva stimabile in circa 13 metri. Tutti e tre i lati presentano incassi per travi e numerose buche pontaie. La torre ottagonale, in discreto stato di conservazione, \u00e8 posizionata nell\u2019angolo Sud-Est dell\u2019abbazia e conserva interamente la copertura con volta ribassata e costruita esclusivamente con lastre di arenaria. Tecnica costruttiva e materiali impiegati risultano gli stessi del campanile, come anche gli spessori murari.\nDi seguito, tratto dal codice, apprendiamo la struttura e la forma del monastero:\nErbario del Sagittario.\nDi seguito elecate le erbe officinali appartenenti alla flora del Sagittario:"}
{"id": "2451571", "revid": "36533942", "url": "https://it.wikipedia.org/wiki?curid=2451571", "title": "Gypopsitta barrabandi", "text": ""}
{"id": "2451572", "revid": "36534000", "url": "https://it.wikipedia.org/wiki?curid=2451572", "title": "Gypopsitta caica", "text": ""}
{"id": "2451574", "revid": "22475", "url": "https://it.wikipedia.org/wiki?curid=2451574", "title": "Tutto quello che avreste voluto sapere sul sesso* (*ma non avete mai osato chiedere) (libro)", "text": "Tutto quello che avreste voluto sapere sul sesso* (*ma non avete mai osato chiedere) (\"Everything you always wanted to know about sex* (*but were afraid to ask)\") \u00e8 un libro del sessuologo americano David Reuben scritto nel 1969, divulgativo e introduttivo sul tema della sessualit\u00e0, divenuto un best seller. Il libro \u00e8 anche alla base del film omonimo di Woody Allen.\nContenuti.\nReuben tratta 15 argomenti intorno alla sessualit\u00e0 scrivendo in prima persona e con una formula abbastanza insolita, ovvero quella della domanda e risposta, come prendesse parte ad un'intervista. Ogni domanda prende spunto dalla risposta precedente, fino ad esaurire l'intero argomento. Le domande sono tutte quelle possibili, e comprendono anche quelle pi\u00f9 insolite ed inconfessabili. \nSeppure poco approfondito e su alcune tematiche datato il fine \u00e8 quello di spiegare al lettore questo affascinante e poco conosciuto argomento e soprattutto educarlo, superando i normali tab\u00f9 dettati dalla cultura corrente, cercando soprattutto di fornire la propria visione di liceit\u00e0, discriminando comportamenti normali - includendo pratiche sessuali e preliminari considerate a lungo illecite, immorali - da quelli deviati, come sadomasochismo e feticismo.\nRiguardo l'omosessualit\u00e0, Reuben \u00e8 ancorato alla visione tradizionale psicopatologica annoverandola dunque tra i comportamenti devianti sebbene minori. Di origine nevrotica indurrebbe il soggetto a rifuggire dall'altro sesso ripiegando sul proprio. Citando episodi grotteschi ed elencando un colorito glossario gergale, l'autore insiste su un aspetto disordinato della vita di alcuni omosessuali, secondo lui apportato da questo tipo di \"disagio\", ovviabile attraverso la psicoterapia, sanando il \"paziente\" come \"felice eterosessuale\"."}
{"id": "2451575", "revid": "303875", "url": "https://it.wikipedia.org/wiki?curid=2451575", "title": "Gypopsitta haematotis", "text": ""}
{"id": "2451576", "revid": "226458", "url": "https://it.wikipedia.org/wiki?curid=2451576", "title": "Connettivo (botanica)", "text": "In botanica, si definisce connettivo la porzione di tessuto sterile dell'antera situata fra le teche, che fa corpo con esse e le mantiene unite. Normalmente \u00e8 poco sviluppato, in modo tale che le teche emergono ampiamente; in alcune angiosperme primitive, tutto lo stame pu\u00f2 essere pi\u00f9 o meno fogliaceo e il connettivo pu\u00f2 raggiungere un grande sviluppo, cos\u00ec da separare ampiamente le teche. In alcuni casi il connettivo presenta appendici di forme molto variate che hanno importanza sistematica (per esempio nelle melastomatacee)."}
{"id": "2451581", "revid": "303875", "url": "https://it.wikipedia.org/wiki?curid=2451581", "title": "Gypopsitta pulchra", "text": ""}
{"id": "2451582", "revid": "767487", "url": "https://it.wikipedia.org/wiki?curid=2451582", "title": "Estonian Shipping Company", "text": "Eesti Merelaevandus o ESCO, chiamata anche Estonian Shipping Company, \u00e8 una compagnia di navigazione estone che attualmente opera con otto navi cargo multifuzione.\nLa propriet\u00e0 della compagnia \u00e8 detenuta della Tschudi Group, che l'ha acquistata dal Governo dell'Estonia nel 1999.\nNel periodo di occupazione sovietica tra 1940 ed il 1991, la compagnia faceva parte della flotta mercantile dell'Unione Sovietica.\nESCO \u00e8 stata anche cofondatrice, e per un periodo la sola proprietaria, di Tallink."}
{"id": "2451583", "revid": "303875", "url": "https://it.wikipedia.org/wiki?curid=2451583", "title": "Gypopsitta pyrilia", "text": ""}
{"id": "2451584", "revid": "729019", "url": "https://it.wikipedia.org/wiki?curid=2451584", "title": "Nervo piccolo petroso", "text": "Nell'anatomia umana il nervo piccolo petroso \u00e8 un nervo presente nel cranio. Si tratta della continuazione del nervo timpanico, collaterale del nervo glossofaringeo (n.c.IX).\nIl nervo petroso minore (noto anche come piccolo nervo petroso superficiale) \u00e8 il componente efferente viscerale generale (GVE) del nervo glossofaringeo (CN IX), che trasporta le fibre pre-ganglioniche parasimpatiche dal plesso timpanico alla ghiandola parotide. Raggiunge il ganglio otico, da dove emergono le fibre post-ganglioniche.\nStruttura.\nDopo l'insorgenza nel plesso timpanico, il nervo petroso minore passa in avanti e poi attraverso lo iato per il nervo petroso minore sulla superficie anteriore dell'osso temporale nella fossa cranica media. Attraversa il pavimento della fossa cranica media, quindi esce dal cranio attraverso canalicolo innominato per raggiungere la fossa infratemporale. Le fibre raggiungono il ganglio otico e le fibre post-gangliari viaggiando brevemente con il nervo auricolo-temporale (un ramo di V3) prima di entrare nel corpo della ghiandola parotide.\nIl nervo petroso minore distribuisce le sue fibre parasimpatiche post-gangliari (GVE) alla ghiandola parotide attraverso il plesso parotideo,costituito dai rami dal nervo facciale nella ghiandola parotide.\nIl nucleo del nervo petroso minore \u00e8 il nucleo salivare inferiore."}
{"id": "2451588", "revid": "248219", "url": "https://it.wikipedia.org/wiki?curid=2451588", "title": "Gypopsitta vulturina", "text": ""}
{"id": "2451589", "revid": "599013", "url": "https://it.wikipedia.org/wiki?curid=2451589", "title": "Ferrovia San Candido-Maribor", "text": "La ferrovia San Candido-Maribor (in tedesco \"Drautalbahn\", \"ferrovia della Val Drava\") \u00e8 una linea ferroviaria internazionale che collega San Candido, in provincia di Bolzano, alla citt\u00e0 slovena di Maribor, passando lungo la valle della Drava e tra le citt\u00e0 carinziane di Villaco e Klagenfurt. Assieme alla ferrovia della Val Pusteria fa parte della storica ferrovia carinziana (in tedesco \"K\u00e4rntner Bahn\"), che unisce Fortezza, sulla ferrovia del Brennero, a Maribor, sulla Vienna-Trieste.\nLa linea fu costruita nel periodo in cui Tirolo e Carinzia appartenevano ai territori dell'Impero austro-ungarico e fu esercita dalla S\u00fcdbahn. Attualmente (2009), essa \u00e8 suddivisa dai tre paesi europei ed \u00e8 pertanto gestita dai tre gestori nazionali: Rete Ferroviaria Italiana per il breve tratto italiano, \u00d6sterreichische Bundesbahnen per quello austriaco e Slovenske \u017eeleznice per lo sloveno. Il servizio ferroviario passeggeri \u00e8 invece espletato dalle ferrovie austriache, da quelle slovene e (limitatamente al tratto San Candido-Lienz) dalla SAD.\nStoria.\nIl privilegio per la costruzione di una linea ferroviaria fra Marburgo (oggi Maribor) e Villaco fu ottenuto da una societ\u00e0 privata austriaca costituita \"ad hoc\" il 26 ottobre 1856. Quest'impresa, a causa di insufficienti capitali a disposizione, cedette poi i diritti al gruppo \"Creditanstalt\" che a sua volta, nel settembre 1858, li gir\u00f2 alla S\u00fcdbahn dei Rothschild.\nIl primo tronco ad essere inaugurato fu il Maribor \u2013 Klagenfurt nel 1863. L'anno successivo fu raggiunta Villaco. A seguito di decisioni di carattere politico e strategico si decise di far proseguire la ferrovia lungo la valle del fiume Drava in direzione di Lienz, farle valicare la Sella di Dobbiaco (in tedesco \"Toblach\") per poi scendere lungo la valle occidentale della Pusteria fino a Fortezza (in tedesco \"Franzensfeste\"), dove si sarebbe congiunta alla ferrovia del Brennero in direzione di Innsbruck.\nIl tratto Villaco\u00a0\u2013 Fortezza fu inaugurato il 20 novembre 1871.\nDopo il primo conflitto mondiale, il trattato di Saint-Germain divise la linea fra Italia, Austria e Jugoslavia. I valichi di confine furono posti presso San Candido (in tedesco \"Innichen\") e Bleiburg che divennero stazioni internazionali.\nCaratteristiche.\nArmamento e trazione.\nLa linea \u00e8 a singolo binario tra San Candido e il \"bivio di comunicazione di Pusarnitz Sud\" e tra Ebenthal e \"Maribor Studenci\". Il tratto tra Pusarnitz Sud ed Ebenthal \u00e8, invece, a doppio binario. Il tratto Pusarnitz Sud-Spittal era un tempo a due binari unici affiancati, ma dopo l'attivazione del bivio di Lendorf, oggi chiamato \"Bivio/Posto di comunicazione Pusarnitz sud\", avvenuta negli anni settanta \u00e8 a doppio binario. Il recente raddoppio del tratto Klagenfurt-Ebenthal \u00e8 strutturato in maniera da poter essere connesso alla progettanda linea veloce verso Graz e Vienna.\nLa linea \u00e8 elettrificata secondo il sistema austriaco (con corrente alternata da 15000 volt a 16,7 Hz) tra San Candido e Klagenfurt, mentre \u00e8 a trazione termica per il restante tratto, compreso il tronco oltre il confine sloveno.\nLa stazione di San Candido/Innichen svolge il ruolo di stazione internazionale: il tratto italiano della linea da qui al confine di stato, quindi, pur essendo in gestione a Rete Ferroviaria Italiana, \u00e8 esercito dalla \u00d6sterreichische Bundesbahnen e dalla SAD. Inoltre, a differenza di quanto avveniva in passato, in questo tratto il segnalamento moderno luminoso \u00e8 stato realizzato con i regolamenti italiani anzich\u00e9 con quelli austriaci, che subentrano solo all'effettivo passaggio del confine di stato. Anche la palificazione e la catenaria sono di tipo FS fino al punto di confine, dove immediatamente ha inizio la catenaria di tipo austriaco.\nEsercizio.\nDa \"San Candido/Innichen\" a Sachsenburg esiste il blocco automatico conta-assi reversibile a Dirigenza Locale. Da quest'ultima stazione a quella di Rothenturn il controllo \u00e8 affidato al Dirigente Centrale Operativo di Spittal an der Drau con blocco banalizzato a partire da \"Pusarnitz Sud\". Da \"Rothenturn\" fino a \"Ebenthal\" vi \u00e8 di nuovo il sistema di blocco automatico banalizzato, ma l'esercizio \u00e8 regolato da dirigenza locale. Da Ebenthal ritorna il blocco automatico reversibile fino a Bleiburg.\nIl tratto di competenza delle ferrovie slovene \u00e8 invece a dirigenza locale con il blocco telefonico fino alla \"stazione di Maribor Studenci\". In quest'ultima localit\u00e0 ferroviaria, la linea si raddoppia e ritorna l'esercizio a blocco automatico, il tutto connesso con gli impianti del nodo di Maribor. In questo tratto si trovano gli impianti del servizio merci marburghese.\nTraffico.\nNel tratto di competenza delle \u00d6sterreichische Bundesbahnen (\u00d6BB), il percorso fra Villaco e Spittal-Millst\u00e4ttersee - in comune con la ferrovia dei Tauri - \u00e8 utilizzato prevalentemente per treni passeggeri e merci destinati al Centro Europa, soprattutto in Germania. Il tronco Villach-Klagenfurt \u00e8 impiegato per le direttrici Carinzia-Vienna e Austria-Italia settentrionale.\nCon il dicembre 2014 viene prevista l'apertura della nuova stazione di Versciaco, collegata immediatamente con l'impianto di risalita del Monte Elmo. I treni provenienti da Fortezza, non arresteranno la loro corsa a San Candido ma proseguiranno per Sillian. Nel 2015 \u00e8 previsto un proseguimento fino a Lienz.\nIl tratto sloveno, invece, \u00e8 percorso solo da treni regionali della direttrice Bleiburg-Maribor."}
{"id": "2451591", "revid": "88740", "url": "https://it.wikipedia.org/wiki?curid=2451591", "title": "Sus scrofa leucomystax", "text": "Il cinghiale giapponese (\"Sus scrofa leucomystax\" ) \u00e8 una sottospecie del cinghiale comune, \"Sus scrofa\".\nDistribuzione.\nCome intuibile dal nome comune della specie, il cinghiale giapponese \u00e8 diffuso in Giappone centro-meridionale, abitando le isole Ky\u016bsh\u016b e Shikoku e la parte centro-orientale e meridionale dell'isola di Honsh\u016b. Il suo \"habitat\" \u00e8 rappresentato dai boschi montani ben maturi e dalle aree cespugliose con presenza di pozze d'acqua permanenti, mentre evita le aree rocciose.\nDescrizione.\nDimensioni.\nMisura fino a 120 cm di lunghezza e 70 cm al garrese, per un peso che pu\u00f2 superare il quintale.\nAspetto.\nRispetto al cinghiale eurasiatico, ha aspetto pi\u00f9 tozzo ed arrotondato e testa pi\u00f9 piccola ed allungata, con piccole orecchie molto villose: le setole, corte e lucenti, sono grigie brizzolate di nero su testa, fianchi e dorso, mentre il ventre e la parte interna delle zampe (che sono nerastre) \u00e8 biancastro. Bianchi sono anche la coda ed il muso: da quest'ultima caratteristica deriva il nome scientifico della sottospecie (\"leucomystax\" = \"dai baffi bianchi\"). La fronte, le spalle e la linea lungo la spina dorsale sono ricoperti da setole bruno-dorate brizzolate di nero.\nBiologia.\nSi tratta di animali dalle abitudini principalmente crepuscolari e notturne: nelle aree non antropizzate, tuttavia, \u00e8 possibile avvistarli in pieno giorno. Le femmine ed i giovani maschi muovono in gruppetti di una decina d'individui, mentre i vecchi maschi passano in solitudine la maggior parte dell'anno, avvicinandosi ai branchi di femmine solo durante il periodo degli amori.\nSi nutrono di qualsiasi cosa trovino sul loro cammino: la maggior parte della loro dieta \u00e8 rappresentata da materiale di origine vegetale, come ghiande, bacche, tuberi e frutti, tuttavia non rifiutano certo di mangiare insetti ed altri invertebrati, piccoli vertebrati, uova e perfino carogne di animali morti, qualora se ne presenti loro l'occasione.\nDurante il periodo degli amori i maschi adulti si sfidano a duello per contendersi i gruppetti di femmine fertili con le quali accoppiarsi: il combattimento vero e proprio, assai cruento, \u00e8 piuttosto raro, venendo preceduto da una serie di rituali di minaccia atti a scoraggiare gli individui pi\u00f9 deboli.\nLa gestazione dura poco pi\u00f9 di tre mesi, al termine dei quali la femmina, isolatasi dal proprio branco, d\u00e0 alla luce nel folto della vegetazione fino a 15 piccoli, dal caratteristico manto striato. I piccoli restano nascosti fino a una settimana di vita, dopodich\u00e9 cominciano a seguire la madre nei suoi spostamenti: la femmina \u00e8 estremamente protettiva nei loro confronti, divenendo anche potenzialmente pericolosa in quanto non esita ad attaccare qualsiasi essere vivente nei paraggi possa per lei rappresentare una minaccia per la sua prole, sia esso un ignaro passante o un pericoloso predatore.\nI piccoli si separano dalla madre attorno all'anno d'et\u00e0, quando durante la nuova stagione degli amori i grossi maschi li scacciano in malo modo per accoppiarsi con la femmina."}
{"id": "2451593", "revid": "1573940", "url": "https://it.wikipedia.org/wiki?curid=2451593", "title": "Hapalopsittaca", "text": "Hapalopsittaca \u00e8 un genere di uccelli della famiglia degli Psittacidi.\nDescrizione.\nIl genere comprende specie caratterizzate da colori vivaci, su base verde e da una conformazione tozza, con coda corta arrotondata e ali potenti. Prediligono le foreste ad alta quota e vivono piuttosto isolati.\nTassonomia.\nComprende le seguenti specie:"}
{"id": "2451595", "revid": "1226", "url": "https://it.wikipedia.org/wiki?curid=2451595", "title": "Fonte dell'eterna govinezza", "text": ""}
{"id": "2451597", "revid": "1573940", "url": "https://it.wikipedia.org/wiki?curid=2451597", "title": "Hapalopsittaca amazonina", "text": "Il pappagallo facciaruggine (Hapalopsittaca amazonina ) \u00e8 un uccello della famiglia degli Psittacidi. Di taglia attorno ai 23\u00a0cm, ha piumaggio base verde intenso, spalla rossa, remiganti blu, timoniere rosse con parte apicale rossa. Il becco \u00e8 giallastro, l'occhio cerchiato di azzurro con iride gialla chiara, le zampe grigie. Sono state classificate tre sottospecie caratterizzate per la diversa colorazione del capo:\nVive tra i 2200 e i 3150 metri di quota nelle foreste montane di Colombia, Venezuela ed Ecuador."}
{"id": "2451603", "revid": "1573940", "url": "https://it.wikipedia.org/wiki?curid=2451603", "title": "Hapalopsittaca fuertesi", "text": "Il pappagallo alindaco (Hapalopsittaca fuertesi ) \u00e8 un uccello della famiglia degli Psittacidi. Rarissimo, \u00e8 endemico delle pendici di un vulcano sulle Ande colombiane. Visto l'ultima volta nel 1911 dal personale dell'American Museum of Natural History che si occupava di procurare esemplari, il pappagallo alindaco non fu mai fotografato, fino al 28 luglio 2002. A quella data, i ricercatori Jorge Velasquez e Alonso Quevedo rimasero attoniti nel vedere uno stormo di quattordici di questi uccelli dalle lunghe zampe scendere a spirale dagli alberi per posarsi al suolo vicino a loro. Essi presero appunti, scattarono fotografie e girarono filmati per documentare la loro notevole scoperta. Conosciuto localmente come \"loro multicolor\", il pappagallo alindaco \u00e8 verde, con ali di color indaco, spalle rosse, sommo della testa blu e una macchia di color castagna alla base del becco, di un avorio pallido. Non essendo stato visto da molto tempo, questo pappagallo era considerato estinto. Una regola empirica, non necessariamente valida, \u00e8 quella di considerare estinta una specie se non \u00e8 stata vista da cinquant'anni, ma questa norma non tiene conto delle inaccessibili foreste coperte di nuvole della Colombia."}
{"id": "2451604", "revid": "767487", "url": "https://it.wikipedia.org/wiki?curid=2451604", "title": "Uno in pi\u00f9 (singolo)", "text": "Uno in pi\u00f9 \u00e8 un singolo degli 883, pubblicato come il quarto estratto dall'omonimo album \"Uno in pi\u00f9\" del 2001. Il brano \u00e8 stato inserito anche nell'album \"TuttoMax\".\nIl videoclip.\nIl video vede al partecipazione dei Flaminio Maphia. \u00c8 stata fatta per il compleanno di Max Pezzali, la cui ambientazione \"divanesca\" verr\u00e0 ripresa 12 anni pi\u00f9 tardi per il videoclip di \"Ragazzo inadeguato\", e mostra il cantante che guarda sul divano il video di tutti i suoi compleanni tra il 1967 e il 1998 indossando le cuffie e non si accorge minimamente della \"sua\" festa di compleanno che si svolge alle sue spalle dove tutti ridono, ballano e scherzano non curandosi della sua assenza. Solo alla fine della festa Max si alza dal divano non immaginando neanche che ci sia stata."}
{"id": "2451605", "revid": "1573940", "url": "https://it.wikipedia.org/wiki?curid=2451605", "title": "Hapalopsittaca melanotis", "text": "Il pappagallo alinere (Hapalopsittaca melanotis ) \u00e8 un uccello della famiglia degli Psittacidi. Pappagallo di taglia attorno ai 24\u00a0cm, con colorazione base verde scuro: \u00e8 caratterizzato da una colorazione nera intensa di buona parte dell'ala; la testa ha un cappuccio azzurro-violaceo che arriva fino alla nuca e al petto, le remiganti e la parte terminale delle timoniere sono blu. L'occhio \u00e8 cerchiato di giallo e l'iride \u00e8 arancio; nella zona periauricolare c'\u00e8 un segno nero ben visibile; il becco \u00e8 azzurrognolo e le zampe sono grigie. Si presenta in due sottospecie, quella nominale (\"H. m. melanotis\") appena descritta e la \"H. m. peruviana\", che si caratterizza per l'assenza del cappuccio azzurro violaceo, colore che compare in un sottile collare e per la macchia a copertura dell'orecchio che al posto di essere nera \u00e8 di color mattone. Vive nelle foreste umide, fino ai 3450 metri, in Per\u00f9 e Bolivia."}
{"id": "2451615", "revid": "1573940", "url": "https://it.wikipedia.org/wiki?curid=2451615", "title": "Hapalopsittaca pyrrhops", "text": "Il pappagallo facciarossa (Hapalopsittaca pyrrhops ) \u00e8 un uccello della famiglia degli Psittacidi. Quasi identico al pappagallo facciaruggine, ha mascherina facciale rossa quasi completa, vertice del capo giallognolo, nuca azzurra e segni dorati molto evidenti nella zona periauricolare. Vive tra i 2200 e i 3150 metri di quota nelle foreste montane di Ecuador e Per\u00f9."}
{"id": "2451617", "revid": "767487", "url": "https://it.wikipedia.org/wiki?curid=2451617", "title": "Curly Armstrong", "text": ""}
{"id": "2451620", "revid": "300067", "url": "https://it.wikipedia.org/wiki?curid=2451620", "title": "Carlisle Towery", "text": ""}
{"id": "2451621", "revid": "114481767", "url": "https://it.wikipedia.org/wiki?curid=2451621", "title": "Flirt", "text": "Flirt \u00e8 un termine di origine inglese (e prestato ad altre lingue) che significa relazione di amoreggiamento leggero, superficiale, temporaneo e avventuroso, caratterizzato da atteggiamenti sentimentali adottati senza un reale impegno o progetto. Spesso indica un particolare comportamento motivato semplicemente dall'attrazione sessuale tra due persone. Si manifesta anche nella conversazione, in forme di comunicazione non verbale come il linguaggio del corpo, ecc.\nL'origine della parola \"flirt\" \u00e8 incerta."}
{"id": "2451623", "revid": "1573940", "url": "https://it.wikipedia.org/wiki?curid=2451623", "title": "Frankliniella occidentalis", "text": "Il tripide occidentale delle serre o tripide occidentale dei fiori (Frankliniella occidentalis ) \u00e8 un insetto molto dannoso su colture orticole, frutticole e floricole in grado di arrecare sia danni diretti (punture su foglie e fiori) sia danni indiretti (trasmissione di virosi).\nDistribuzione geografica.\n\"Frankliniella occidentalis\", di origine neartica (Nord America) \u00e8 distribuita dal livello del mare fino alle quote sub \u2013 alpine. Fino agli anni '60 la sua presenza era limitata alla zona occidentale del Nord America, al Messico e all'Alaska. Una curiosa eccezione era costituita dalla presenza del tripide in Nuova Zelanda, segnalata fin dal 1934.\nDai primi anni '60 l'aumento dei trasporti internazionali di materiale vegetale ha causato una massiva diffusione dell'insetto in ogni parte del mondo. Attualmente \u00e8 il tripide pi\u00f9 comune in California e Arizona. Dagli anni settanta si \u00e8 diffuso in Asia, Africa, Sud America e Oceania. In Europa \u00e8 stato riscontrato per la prima volta nei Paesi Bassi, nel 1983, in una serra di violette africane. In seguito \"Frankliniella occidentalis\" \u00e8 stata segnalata in Spagna, Scandinavia, Inghilterra, Germania, Francia e Italia, dove i primi avvistamenti sono avvenuti nel (1987), su colture ornamentali.\nPiante ospiti.\n\"Frankliniella occidentalis\" pu\u00f2 attaccare 500 specie vegetali di 50 famiglie botaniche, in campo e in serra; \u00e8 dannoso su colture orticole (Solanaceae, Liliaceae, Fabaceae, Cucurbitaceae, Asteraceae), fruttiferi (Drupacee e Pomacee) e floricole (rosa, ciclamino, poinsettia, geranio).\nDescrizione.\nUovo.\nLe uova sono opache e reniformi. Mediamente misurano 0,55 x 0,25 mm\nNeanide.\nSono presenti 2 stadi (neanide di I et\u00e0 e neanide di II et\u00e0).\nLa neanide di I et\u00e0 \u00e8 inizialmente di colore bianco o quasi trasparente, ma tende a diventare giallo arancio, cremisi o anche violetto. Quando ha raggiunto le dimensioni di 1 - 1,2 mm di lunghezza cerca un anfratto riparato e muta.\nLa nenanide di II et\u00e0 \u00e8 di colore giallo chiaro e misura mediamente 1,5 - 1,8 mm di lunghezza.\nNinfa.\nIl primo stadio \u00e8 la preninfa dotata di abbozzi alari, antenne rudimentali, zampe funzionali e apparato escretore non funzionante. Quando lo sviluppo della preninfa \u00e8 completo l'insetto muta nello stadio ninfale. In questo stadio sono presenti antenne curvate all'indietro oltre il capo, ali funzionati e corpo simile a quello dell'adulto.\nAdulto.\nMediamente misura 1 \u2013 1,5 mm di lunghezza; il maschio ha un addome di color giallo pallido di forma arrotondata con estremit\u00e0 distale ristretta; la femmina di colore dal giallo al bruno presenta un addome pi\u00f9 arrotondato e terminate a punta.\nLa colorazione di \"Frankliniella occidentalis\" \u00e8 per\u00f2 molto variabile in base alle stagione e alla zona geografica; in genere le forme primaverili sono pi\u00f9 chiare con striature o punteggiature nella parte dorsali, mentre le forme svernanti sono brunastre.\nDanni.\nI danni diretti si manifestano su tutti gli organi epigei della pianta e sono causati dalle punture degli adulti e dei giovani oltre che dalle ovideposizioni. Per deporre le uova infatti, \"Frankliniella occidentalis\" incide i tessuti vegetali tramite l'ovopositore causando suberificazioni e deformazioni dei tessuti interessati.\nSulle foglie l'attacco causa depigmentazioni argentate che tendono a necrotizzare, originando una deformazione del lembo che si accartoccia e dissecca. Tali alterazioni derivano dalla presenza di sostanze tossiche nella saliva dell'insetto.\nSui fiori si manifestano la maggior parte degli attacchi con decolorazioni sui petali con eventuale necrosi; solitamente si hanno lesioni anche sugli organi riproduttivi. Se viene punto l'ovario il fiore cade.\nSui frutti, le punture causano suberificazioni dell'epicarpo con conseguente deformazione del frutto stesso.\n\"Frankliniella occidentalis\" pu\u00f2 attaccare un elevato numero di specie vegetali coltivate e la sintomatologia causata \u00e8 simile. Vengono qui descritti a titolo di esempio alcuni casi particolarmente significativi:\nSu fragola si osservano striature brune e deformazioni dei petali oltre a bronzature e malformazioni dei frutti. I danni che provoca sono notevoli, tanto da farlo considerare come il fitofago chiave della fragolicoltura italiana. Le foglie presentano rugginosit\u00e0 e deformazioni, inoltre, se l'attacco \u00e8 forte i fiori possono abortire e i frutti presentare imbrunimenti e perdita di lucentezza con annerimento degli acheni.\nSu pesco i danni sono concentrati nella fase di raccolta; gli attacchi in fase di fioritura e allegagione avvengono solo in coltura protetta, mentre sono rari per le coltivazioni in pieno campo. Il danno \u00e8 esclusivamente estetico e si manifesta con decolorazioni della buccia, visibili quasi esclusivamente su cultivar di nettarine, sulle quali per\u00f2 pu\u00f2 causare gravi deprezzamenti del prodotto.,\nSugli acini delle uve da tavola si osservano punti necrotici circondati da una maculatura biancastra. Gli acini vengono attaccati fino a quando hanno un diametro inferiore a 0,5 cm. Anche in questo caso il danno \u00e8 esclusivamente estetico.\nRiassumendo i danni causati dall'attacco di \"Frankliniella occidentalis\" possono essere distinti in:\n\"Frankliniella occidentalis\" come vettore di virus.\nOltre al danno diretto la frankliniella \u00e8 il principale vettore del pericoloso virus TSWV (Tomato Spotted Wilt virus), che colpisce peperone, pomodoro, carciofo, lattuga, melanzana e molte specie spontanee che possono fungere da serbatoio per il virus. Tale virus causa una sintomatologia caratterizzata da nanismo delle piante, necrosi e bronzature sulle foglie giovani, macchie anulari clorotiche sulle foglie pi\u00f9 vecchie e sui frutticini, incurvamento verso il basso delle foglie. Alla raccolta i frutti sono di dimensioni ridotte con vistose macchie bruno\u2013giallastre.\nL'acquisizione del virus avviene solo da parte delle neanidi dell'insetto che devono nutrirsi su piante infette. La capacit\u00e0 di trasmettere il virus si manifesta dopo un periodo di incubazione (definito periodo di latenza) che dura 4 \u2013 18 giorni; da questo momento e per tutta la vita l'insetto pu\u00f2 trasmettere il virus. La trasmissione del virus \u00e8 quindi di competenza quasi esclusiva dell'adulto poich\u00e9 la fase di latenza non viene quasi mai conclusa nella I e II forma neanidale e le pupe non si alimentano.\nCiclo biologico.\n\"Frankliniella occidentalis\" sverna come adulto in anfratti nel terreno o nelle sytrutture interne o esterne delle coltivazioni protette. \u00c8 un insetto policiclico e partenogenetico. La sua polifagia la rende pericolosa per moltissime colture.\nNegli ambienti caldi o in coltura protetta riprende l'attivit\u00e0 a fine inverno \u2013 inizio primavera, mentre in pieno campo bisogna attendere l'estate. L'attivit\u00e0 prosegue fino all'autunno con 6 \u20137 generazioni, spesso sovrapposte. Se le condizioni sono faverovoli le generazioni possono susseguirsi per tutto l'anno; in serra riscaldata a 25 \u00b0C, il ciclo si conclude in appena 15 \u2013 18 giorni, mentre a 18 \u00b0C impiega circa 25 giorni.\nLe femmine ovidepongono all'interno dei tessuti vegetali tramite la terebra. Ogni femmina depone mediamente 30 \u2013 40 uova nel parenchima fogliare, nei fiori o nei frutti. Su tali organi si formano le neanidi, mentre le ninfe si formano nel terreno sottostante le piante attaccate.\nA 26 \u00b0C dopo appena 3-4 giorni dalle uova sguscia una neanide che raggiunge la II et\u00e0 in 3 \u2013 4 giorni; quest'ultima raggiunta la maturit\u00e0 si interra nel suolo ad una profondit\u00e0 di 1-2 cm e in 1-2 giorni giunge allo stadio di pupa. In questa fase l'insetto \u00e8 molto suscettibile all'azione di microrganismi o acari predatori del terreno (es. Hypoaspis sp.) mentre \u00e8 difficilmente raggiungibile dai trattamenti insetticidi. Se la temperatura supera i 30 \u00b0C si ha un arresto dell'aumento delle popolazioni perch\u00e9 le uova vengono devitalizzate.\nIl tripide dei fiori si nutre iniettando saliva nei tessuti vegetali e svuotando per suzione il contenuto cellulare cos\u00ec predigerito.\nLa durata dell'intero ciclo vitale da uovo a uovo varia da 45 giorni a 15 \u00b0C a 15 giorni a 30 \u00b0C. La lunghezza della vita dell'adulto varia a seconda delle condizioni climatiche: in Italia \u00e8 di circa 15 giorni, mentre in luoghi pi\u00f9 caldi come la California pu\u00f2 arrivare a 40 giorni.\nLotta.\nLa lotta nei confronti di \"Frankliniella occidentalis\" presenta alcune difficolt\u00e0 dovute principalmente a:\nLotta biologica.\nIn natura sono presenti alcuni limitatori naturali di \"Frankliniella occidentalis\", impiegabili proficuamente in coltura protetta. L'impiego di limitatori naturali comporta la necessit\u00e0 di prestare particolare attenzione alla difesa chimica, in quanto molti principi attivi sono tossici anche per gli insetti utili. Inoltre, se si prevede di effettuare lanci di predatori \u00e8 opportuno interrompere i trattamenti alcuni giorni prima dell'operazione, sia per limitare eventuali interferenze negative causate dal fitofarmaco, sia per garantire al predatore un congruo numero di prede in modo che possa instaurarsi e riprodursi.\nOrius laevigatus &lt;br&gt;\nUtilizzabile in coltura protetta, in ragione di 1-3 individui/m2 \u00e8 un rincote antocoride predatore di tripidi. I periodi ottimali di lancio sono i mesi di aprile e maggio, quando le giornate si allungano. In genere verso il mese di giugno il contenimento delle popolazioni del tripide sar\u00e0 completo e persister\u00e0 fino a fine estate. Non \u00e8 utilizzabile nel periodo invernale a causa della lunga diapausa. Questo pu\u00f2 rappresentare un problema, in quanto, le popolazioni di \"Frankliniella occidentalis\" possono essere rilevanti gi\u00e0 nei mesi di gennaio - febbraio quando in zone con inverno mite come Italia meridionale sono gi\u00e0 presenti alcune colture (es fragola). Nel caso della fragola se si riscontrano 15-20 \"Orius laevigatus\" ogni 100 fiori la lotta biologica pu\u00f2 essere considerata avviata con successo. Molto attivi sono risultati anche \"Orius majusculus\", \"Orius niger\" e \"Orius insidiosus\".\n\u00c8 opportuno ricordare che il risultato degli interventi con predatori o parassitoidi \u00e8 molto variabile; nel caso di \"Orius laevigatus\", spesso il lancio primaverile avviene quando la popolazione di \"Frankliniella occidentalis\" \u00e8 gi\u00e0 troppo elevata per garantire un contenimento soddisfacente; d'altra parte anticipare troppo l'immissione del predatore sarebbe inutile perch\u00e9 non riuscirebbe ad adattarsi.\nAmblyseius cucumeris&lt;br&gt;\n\u00c8 un acaro predatore che pu\u00f2 essere impiegato tra l'impianto della coltura e il lancio di \"Orius laevigatus\", per contenere i tripidi in questa finestra temporale. Dosi di 10-100 individui/m2 assicurano un buon contenimento delle popolazioni di tripidi.\nBeauveria bassiana&lt;br&gt;\n\u00c8 un fungo entomopatogeno, attivo contro molti tripidi che attaccano le colture. Pu\u00f2 essere impiegato anche contro \"Frankliniella occidentalis\", ricordando che i trattamenti fungicidi possono influire negativamente con l'efficacia.\nLotta chimica.\nNonostante il pericolo di sviluppo di resistenze, con conseguente diminuzione di efficacia del principio attivo, l'impiego dei trattamenti convenzionali gioca ancora un ruolo importante per la lotta a \"Frankliniella occidentalis\"; in particolare possono essere impiegati prodotti a base di:\nL'esecuzione dei trattamenti insetticidi deve tenere conto degli eventuali effetti negativi nei confronti dei limitatori naturali del fitofago, la cui riduzioni abbinata al rischio di insorgenza di resistenze potrebbe aggravare il problema anzich\u00e9 risolverlo."}
{"id": "2451627", "revid": "767487", "url": "https://it.wikipedia.org/wiki?curid=2451627", "title": "Dick Triptow", "text": ""}
{"id": "2451628", "revid": "169529", "url": "https://it.wikipedia.org/wiki?curid=2451628", "title": "Tullio Vinay", "text": "Biografia.\nFiglio di un insegnante, Vinay (pastore valdese e teologo, oltre che uomo politico) \u00e8 cresciuto a Trieste e a Torre Pellice. Ha studiato teologia a Roma presso la Facolt\u00e0 valdese di teologia e a Edimburgo. Appena consacrato, dal 1934 al 1946 \u00e8 stato pastore della chiesa valdese di Firenze. Durante questo periodo esplica un'intensa attivit\u00e0 antifascista e riesce a salvare diverse decine di ebrei, che nascose in un appartamento segreto della sede valdese di Via Manzoni. Nel 1982 fu riconosciuto, dal governo israeliano, Giusto tra le nazioni, e non manc\u00f2 di criticare la politica del governo dello stato di Israele nei confronti dei palestinesi.\nNel 1946 Vinay lasci\u00f2 il suo incarico nella chiesa valdese fiorentina e l'anno successivo fond\u00f2 a Prali il centro ecumenico Agape grazie al lavoro di giovani provenienti da tutta Europa. Agape \u00e8 un centro di incontro per giovani di diversi paesi e fedi religiose, un centro profetico (nel 1947 era ben da venire l'ecumenismo) in cui si vive e si lavora insieme. Lo scopo di questo centro fu cos\u00ec sintetizzato dal suo fondatore: \"Agape \u00e8 un luogo dove le persone si incontrano e trascorrono un breve periodo di convivenza comune alla ricerca dell'amore fraterno\". Architetto della struttura fu il suo amico Leonardo Ricci. Quando domandarono a Vinay quando nacque l'idea di fondare questo centro, egli rispose: \"Quando abbiamo scoperto, con stupore e sorpresa, che Dio ci ama\".\nNel 1961 accett\u00f2 di svolgere il suo ministero pastorale in Sicilia dove, nella cittadina di Riesi, fond\u00f2 il centro \"Servizio Cristiano\" per venire incontro alla miseria economica, sociale e morale della popolazione locale e per creare un avamposto contro lo strapotere della mafia. Oggi il Servizio Cristiano di Riesi si compone di un asilo, una scuola elementare, una foresteria, di un Centro Socio-Sanitario (inizialmente Consultorio Familiare) e di un centro di consulenza agricolo. Originariamente aveva trovato posto anche una scuola professionale. Il Servizio Cristiano, cos\u00ec come Agape, \u00e8 stato progettato e realizzato dall'architetto Leonardo Ricci e, dal 2009, \u00e8 riconosciuto bene di interesse culturale con apposito decreto da parte della Regione Siciliana.\nDal 1976 al 1983 \u00e8 stato Senatore della Repubblica, eletto come indipendente nelle liste del Partito Comunista Italiano."}
{"id": "2451633", "revid": "330270", "url": "https://it.wikipedia.org/wiki?curid=2451633", "title": "Eliot Reed", "text": ""}
{"id": "2451634", "revid": "365417", "url": "https://it.wikipedia.org/wiki?curid=2451634", "title": "Nene (Shin Chan)", "text": ""}
{"id": "2451637", "revid": "767487", "url": "https://it.wikipedia.org/wiki?curid=2451637", "title": "Bob Tough", "text": ""}
{"id": "2451639", "revid": "287204", "url": "https://it.wikipedia.org/wiki?curid=2451639", "title": "Flirt (disambigua)", "text": ""}
{"id": "2451640", "revid": "1745361", "url": "https://it.wikipedia.org/wiki?curid=2451640", "title": "Dolio", "text": "Nella mitologia greca, Dolio era il nome di un servo di Penelope di cui si racconta nell'Odissea.\nNel mito.\nCurava i giardini dei suoi padroni, di lui si parlava come padre sia di Melanzio e Melanto, che saranno dalla parte dei Proci, ma come racconta lo stesso Omero, anche di altri 6 figli."}
{"id": "2451641", "revid": "149587", "url": "https://it.wikipedia.org/wiki?curid=2451641", "title": "Bernstein im Burgenland", "text": ""}
{"id": "2451643", "revid": "6923", "url": "https://it.wikipedia.org/wiki?curid=2451643", "title": "Izu \u014cshima", "text": " \u00e8 un'isola vulcanica dell'arcipelago giapponese delle Izu (\u4f0a\u8c46\u8af8\u5cf6), situate al largo della costa centro-orientale di Honsh\u016b, la maggiore isola del paese.\nAmministrazione.\nIl territorio dell'isola coincide con la e fa parte dell'omonima sottoprefettura, che ricade sotto la giurisdizione del Governo Metropolitano di Tokyo. Il municipio si trova a Motomachi, il maggior centro abitato dell'isola situato a nord-ovest, che ospita anche il porto e le maggiori attivit\u00e0 commerciali.\nGeografia.\nL'isola si trova sull'Oceano Pacifico all'imbocco della baia di Sagami, circa 100 km a sud di Tokyo e 22 km ad est della penisola di Izu, che fa parte della Prefettura di Shizuoka. Ha una superficie di 91,06 km\u00b2, ed \u00e8 la pi\u00f9 grande e la pi\u00f9 vicina alla capitale tra tutte le isole amministrate dalla metropoli di Tokyo, comprese anche le remote isole Ogasawara.\nIl territorio di Izu \u014cshima \u00e8 coperto quasi esclusivamente dal suo stratovulcano, il Monte Mihara, la cui ultima grande eruzione del 1986 costrinse la popolazione dell'isola ad evacuare. In tale eruzione pliniana, la fuoriuscita di lava arriv\u00f2 a 1600 metri di altezza e la colonna di fumo si innalz\u00f2 per 16 km. Anche se le rocce del vulcano sono in prevalenza basaltiche, le eruzioni maggiori si sono ripetute ad intervalli di 100/150 anni. L'ultima eruzione si \u00e8 registrata nel 1990 ed \u00e8 stata di entit\u00e0 minore.\nAttrazioni turistiche.\nOltre che per le sue spiagge, l'isola \u00e8 conosciuta per la bellezza delle sue camelie rosse. Da gennaio a marzo, il \"Parco della Prefettura di \u014cshima\" (toritsu \u014cshima k\u014den) ospita il Festival della Camelia (Tsubaki-matsuri), nel periodo in cui fioriscono i 5000 arbusti di camelia dell'isola. Di grande rilievo sono anche gli stabilimenti di acque termali di origine vulcanica \"(onsen)\". Tra questi ultimi, uno dei pi\u00f9 suggestivi \u00e8 quello di Hama-no-yu situato nei pressi di Motomachi, la cui piscina \u00e8 alimentata dalle calde acque solforose di una sorgente creatasi con l'eruzione del 1986.\nMolto popolari sono diventati i vari percorsi di \"trekking\" situati sul Monte Mihara. A Motomachi vi \u00e8 un museo del vulcano, che trasmette video delle eruzioni passate ed altri interessanti filmati correlati. Dalla sommit\u00e0 del vulcano, posta a 764 m s.l.m., si domina il panorama delle isole vicine, del Fuji e della terraferma. Izu \u014cshima \u00e8 una localit\u00e0 popolare per i turisti sia di Tokyo che di Shizuoka grazie alla sua notevole vicinanza: gli aliscafi permettono di raggiungere l'isola in 105 minuti da un porto vicino a Tokyo ed in 45 minuti da uno vicino a Shizuoka. Izu \u014cshima \u00e8 inserita nel Parco nazionale Fuji-Hakone-Izu, che raggruppa le bellezze naturali presenti nelle zone del Fuji, di Hakone, della penisola di Izu e dell'arcipelago delle Izu.\nTrasporti.\nI collegamenti sono assicurati da numerosi traghetti che partono dal molo di Motomachi ed arrivano al porto di Takeshiba Sanbashi, vicino alla stazione di Hamamatsuch\u014d a Tokyo, e a quello di Atami, nella Prefettura di Shizuoka. C'\u00e8 anche un servizio regolare di aliscafi sia tra Motomachi e Takeshiba Sanbashi (Tokyo) che tra Motomachi e Atami.\nCi sono parecchi voli giornalieri dall'Aeroporto di \u014cshima all'Aeroporto di Tokyo-Haneda e a quello di Ch\u014dfu, che si trovano nella terraferma della metropoli di Tokyo. Altri voli da \u014cshima sono diretti all'Aeroporto di Hachij\u014d, sull'altra isola delle Izu Hachijojima. Un servizio di autobus collega le principali localit\u00e0 dell'isola.\nIzu \u014cshima nei film e nella letteratura.\nIl vulcano dell'isola fu utilizzato nella trama del film \"Il ritorno di Godzilla\", come il luogo dove il governo giapponese seppellisce Godzilla. Il Monte Mihara appare nuovamente nel seguito, \"Godzilla vs. Biollante\", nel quale Godzilla ritorno in circolazione dopo l'eruzione del vulcano. L'isola appare ancora nella finzione narrativa come uno degli scenari del libro \"Ring\" scritto da K\u014dji Suzuki e della pellicola omonima tratta dal libro stesso. Inoltre sulla spiaggia di Oshima \u00e8 ambientato un episodio dell'anime Kimagure Orange Road (\"\u00c8 quasi magia Johnny\" nell'edizione italiana)."}
{"id": "2451646", "revid": "599013", "url": "https://it.wikipedia.org/wiki?curid=2451646", "title": "Dillard Crocker", "text": ""}
{"id": "2451648", "revid": "287204", "url": "https://it.wikipedia.org/wiki?curid=2451648", "title": "Izu Oshima", "text": ""}
{"id": "2451649", "revid": "1442080", "url": "https://it.wikipedia.org/wiki?curid=2451649", "title": "Nottingham Open 2008 - Singolare", "text": "Il singolare del Nottingham Open 2008 \u00e8 stato un torneo di tennis facente parte dell'ATP Tour.\nIvo Karlovi\u0107 era il detentore del titolo e ha vinto in finale 7\u20135, 6\u20137(4), 7\u20136(8), contro Fernando Verdasco."}
{"id": "2451652", "revid": "838137", "url": "https://it.wikipedia.org/wiki?curid=2451652", "title": "Manolis Glezos", "text": "Nel 1935 si trasfer\u00ec con la famiglia ad Atene, dove frequent\u00f2 le scuole superiori, mantenendosi agli studi con il lavoro presso una farmacia. Nel 1940 si iscrisse alla \"\"Alta scuola di studi economici e commerciali\" ora \"Universit\u00e0 di Economia di Atene\".\n1939-1945.\nNel 1939, quand'era ancora studente delle superiori, Glezos partecip\u00f2 alla creazione di un gruppo giovanile antifascista, contro l'occupazione italiana del Dodecaneso e la dittatura di Ioannis Metaxas.\nAl momento in cui l'Italia invase la Grecia (28 ottobre 1940), Glezos chiese di andare al fronte in Albania contro l'invasore, ma la domanda fu respinta perch\u00e9 troppo giovane. Lavor\u00f2 dunque come volontario per il Ministero dell'Economia. Durante la successiva occupazione tedesca lavor\u00f2 per la Croce Rossa greca e il comune di Atene; contemporaneamente si impegn\u00f2 attivamente nella Resistenza.\nIl 30 maggio del 1941, insieme al compagno e amico Apostolos Santas, si arrampic\u00f2 sull'Acropoli e ne strapp\u00f2 via la bandiera con la svastica, che vi sventolava dal 27 aprile 1941, quando le truppe tedesche erano entrate ad Atene. Alla bandiera tedesca sostitu\u00ec quella nazionale greca. Fu il primo clamoroso atto della resistenza in Grecia, uno dei primi in Europa. Ispir\u00f2 molti, e non solo greci, a resistere all'occupazione tedesca e italiana.\nI due autori vennero attivamente ricercati e furono condannati a morte in contumacia. Glezos fu catturato dalle forze di occupazione tedesche il 24 marzo 1942 e fu pesantemente torturato. In seguito a questo trattamento, si ammal\u00f2 gravemente di tubercolosi. Rilasciato per le sue condizioni di salute, fu nuovamente arrestato il 21 aprile 1943, stavolta dalle forze di occupazione italiane, e tenuto tre mesi in prigione, fino a che fu liberato in conseguenza della caduta del fascismo nel luglio del 1943.\nIl 7 febbraio 1944 fu arrestato di nuovo, stavolta dai collaborazionisti greci dei tedeschi. Pass\u00f2 nuovamente sette mesi e mezzo in prigione, finch\u00e9 riusc\u00ec ad evadere il 21 settembre dello stesso anno.\n1946-1974.\nLa fine della Seconda guerra mondiale non segn\u00f2 la fine della repressione, n\u00e9 per Glezos n\u00e9 per molti militanti greci. Il 3 marzo 1948, nel corso della guerra civile greca, fu processato per le sue convinzioni politiche e condannato a morte dal governo di destra. Tuttavia la sentenza non fu eseguita, anche a causa di un vasto movimento dell'opinione pubblica internazionale in favore dell'eroe della resistenza. La pena nel 1950 fu ridotta all'ergastolo.\nMentre era ancora detenuto, Glezos fu eletto al Parlamento nazionale nella lista della Sinistra Democratica Unita (\"\u0395\u03bd\u03b9\u03b1\u03af\u03b1 \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac, \u0395\u0394\u0391\" - EDA). Durante la campagna elettorale, intraprese un duro sciopero della fame per ottenere il rilascio dei suoi compagni parlamentari dell'EDA che erano in prigione o al confino politico nelle isole. Termin\u00f2 lo sciopero della fame quando 7 parlamentari dell'EDA furono rilasciati. Anch'egli fu poi rilasciato, il 16 luglio 1954. Il 5 dicembre 1958 fu di nuovo arrestato sotto l'accusa di spionaggio, che era il pretesto per perseguitare gli esponenti della sinistra durante la Guerra fredda. Il suo nuovo rilascio, il 15 dicembre 1962, fu il risultato di una vasta campagna, in Grecia e all'estero. Durante questa nuova detenzione, fu di nuovo eletto parlamentare dell'EDA nel 1961.\nAl momento del Colpo di Stato del 21 aprile 1967, Glezos fu arrestato alle due di notte, insieme al resto dei leader politici. Durante il Regime dei colonnelli, la dittatura militare guidata da Ge\u014drgios Papadopoulos, sub\u00ec ancora quattro anni di prigione e \"confino\", fino al 1971.\nNel complesso la persecuzione politica di Glezos, durante la Seconda guerra mondiale, nel dopoguerra e durante la dittatura, gli procur\u00f2 11 anni e 4 mesi di carcere e 4 anni e mezzo di \"esilio\" nelle isole.\nDopo il 1975.\nDopo la trasformazione democratica (1974), Glezos partecip\u00f2 alla resurrezione dell'EDA. Nelle elezioni del 1981 e del 1985 fu eletto al Parlamento in liste del PASOK (Movimento Socialista Panellenico), uno dei due maggiori partiti greci. Fu presidente dell'EDA dal 1985 al 1989. Nel frattempo, nel 1986, si era dimesso dal Parlamento per tentare di dar vita a un esperimento di \"democrazia di base\".\nSi rec\u00f2 nel piccolo villaggio di Aperathu, nell'isola di Naxos, dove fu eletto Presidente del consiglio comunale alle elezioni del 1986. Allora abol\u00ec le prerogative del Consiglio stesso, introducendo una \"Costituzione\"\" e stabilendo che la locale assemblea avesse il controllo totale dell'amministrazione comunale. Questo modello fu applicato per alcuni anni, ma a lungo andare l'interesse del resto della comunit\u00e0 venne meno e il regime assembleare fu abbandonato.\nGlezos rimase Presidente fino al 1989. Alle elezioni legislative del 2000, egli guid\u00f2 la lista del Coalizione della Sinistra, dei Movimenti e dell'Ecologia, coalizione di forze di sinistra. Nel 2002 fond\u00f2 il gruppo politico \"Cittadini Attivi\", che entr\u00f2 a far parte del SYRIZA, alleanza tra il Synaspismos e altri partiti minori della sinistra radicale greca. In quell'occasione si candid\u00f2 a prefetto dell'Attica.\nDal 2008 Glazos \u00e8 Presidente del Consiglio Nazionale per le Riparazioni dell'Occupazione Tedesca, membro del Consiglio Nazionale per le Riparazioni di Guerra Tedesche e del Consiglio Nazionale per le Riparazioni di Guerra.\n\u00c8 stato eletto parlamentare europeo per SYRIZA in occasione delle elezioni europee del 2014. Ha rassegnato le dimissioni l'8 luglio 2015, quando \u00e8 stato sostituito da Nikolaos Chountis. \u00c8 candidato con Unit\u00e0 Popolare alle parlamentari del settembre 2015, ma non sar\u00e0 eletto a causa del mancato raggiungimento della soglia di sbarramento da parte della lista.\nRiconoscimenti.\nGlezos ha ricevuto numerosi riconoscimenti durante la sua vita:\nProduzione letteraria e scientifica.\nManolis Glezos ha scritto articoli su riviste greche fin dal 1942 ed \u00e8 stato editore dei giornali \"Rizospastis\" e \"Avgi\" negli anni Cinquanta.\nHa pubblicato sei libri in greco:"}
{"id": "2451654", "revid": "188323", "url": "https://it.wikipedia.org/wiki?curid=2451654", "title": "Pollacchiuria", "text": ""}
{"id": "2451657", "revid": "767487", "url": "https://it.wikipedia.org/wiki?curid=2451657", "title": "Jack Smiley", "text": ""}
{"id": "2451667", "revid": "767487", "url": "https://it.wikipedia.org/wiki?curid=2451667", "title": "Leo Klier", "text": ""}
{"id": "2451668", "revid": "83531", "url": "https://it.wikipedia.org/wiki?curid=2451668", "title": "ATS HS1", "text": "L'ATS HS1 fu la prima monoposto di Formula 1 messa in pista dal team ATS. Corse nella stagione 1978 pilotata da ben sette piloti diversi.\nSpinta dal classico motore Cosworth DFV V8, fu progettata da Geoff Ferris e Robin Herd. Il telaio fu realizzato in alluminio e furono montati pneumatici Goodyear.\nLa vettura mostr\u00f2 subito grandi problemi riguardanti la tenuta di pista, e anche se durante la stagione si verificarono miglioramenti la HS1 rimase sempre fortemente penalizzata in velocit\u00e0 di punta."}
{"id": "2451670", "revid": "1522738", "url": "https://it.wikipedia.org/wiki?curid=2451670", "title": "Shiro (Shin Chan)", "text": ""}
{"id": "2451673", "revid": "125360276", "url": "https://it.wikipedia.org/wiki?curid=2451673", "title": "Pescincanna", "text": "Pescincanna (\"Pessincj\u00e0ne\" in friulano, \"Pissincj\u00e0na\" in friulano occidentale) \u00e8 una frazione del comune di Fiume Veneto, con una popolazione di circa 1.000 abitanti.\nIl paese si trova a nord-est del capoluogo, a stretto confine con il comune di Zoppola, tant'\u00e8 che il cimitero, una delle due chiese, la Pro Loco e le strutture sportive si trovano geograficamente sotto questo comune.\nOrigine del toponimo.\nL'origine del toponimo della frazione \u00e8 controversa, tuttavia secondo alcune interpretazioni il nome farebbe riferimento ad un luogo ricco d'acqua, e quindi, di pesci.\nIl toponimo risulta infatti essere una possibile contrazione di \"pesci fra le canne\" e/o \"pesce in canna\".\nUn'interpretazione pi\u00f9 attendibile attribuisce invece l'origine della localit\u00e0 ad una pianta, denominata nell'antico dialetto locale \"pisecj\u00e0n\" e in lingua friulana \"pissecj\u00e0n\" (tarassaco), utilizzata nella medicina popolare come stimolante per la diuresi.\nIl dialetto locale.\nIl dialetto parlato nella frazione risente molto in questi ultimi anni dell'influenza del vicino capoluogo di provincia, dove \u00e8 diffusa una parlata tipicamente veneta, che anche in questa frazione risulta essere quella generalmente pi\u00f9 utilizzata (dialetto pordenonese). In alcuni nuclei familiari per\u00f2 \u00e8 ancora diffuso l'utilizzo del friulano. Il friulano parlato nel paese, come quello dei comuni circostanti (Zoppola, Casarsa della Delizia, San Vito al Tagliamento), anch'esso in questi ultimi anni fortemente influenzato dalla parlata tipica di Pordenone, \u00e8 il cosiddetto friulano occidentale o Concordiense, che costituisce una variet\u00e0 linguistica dagli interessanti risvolti letterari, come nel caso di alcune opere minori di Pier Paolo Pasolini.\nMarzinis.\nLa frazione di Pescincanna ingloba all'interno del proprio territorio anche la localit\u00e0 di Marzinis, esempio di antico borgo rurale di fine '800 perfettamente conservato, nonostante l'abbandono pressoch\u00e9 totale del villaggio."}
{"id": "2451674", "revid": "309289", "url": "https://it.wikipedia.org/wiki?curid=2451674", "title": "Sjurjuktjach (affluente della Indigirka)", "text": "Il Sjurjuktjach () \u00e8 un fiume della Siberia Orientale, affluente di sinistra dell'Indigirka. Scorre nella Sacha (Jacuzia), in Russia.\nIl fiume ha origine dalla confluenza dei due rami sorgentizi; Chastach (\u0425\u0430\u0441\u0442\u0430\u0445) e Nachatta (\u041d\u0430\u0445\u0430\u0442\u0442\u0430) che scendono dai monti \u010cerskij e scorre in direzione est. Sfocia nell'Indigirka a una distanza di 1\u00a0002 chilometri dalla foce. La sua lunghezza \u00e8 di 49\u00a0km (213\u00a0km, se sommato alla lunghezza del Chastach), l'area del bacino \u00e8 di 4\u00a0290\u00a0km\u00b2. "}
{"id": "2451675", "revid": "80339", "url": "https://it.wikipedia.org/wiki?curid=2451675", "title": "Sjurjuktjah", "text": ""}
{"id": "2451676", "revid": "767487", "url": "https://it.wikipedia.org/wiki?curid=2451676", "title": "Bill Henry", "text": ""}
{"id": "2451677", "revid": "121925333", "url": "https://it.wikipedia.org/wiki?curid=2451677", "title": "Lingue ibero-romanze", "text": "Le lingue ibero-romanze sono un ramo delle lingue romanze sviluppate nella penisola iberica. Le lingue considerate ibero-romanze sono principalmente le lingue asturiano-leonesi, lo spagnolo, il portoghese, il galiziano e l'aragonese. \nClassificazione.\nLe lingue ibero-romanze comprendono: \nOccasionalmente vi \u00e8 incluso il catalano."}
{"id": "2451678", "revid": "80339", "url": "https://it.wikipedia.org/wiki?curid=2451678", "title": "Sjurjuktjakh", "text": ""}
{"id": "2451679", "revid": "80339", "url": "https://it.wikipedia.org/wiki?curid=2451679", "title": "Syuryuktyakh", "text": ""}
{"id": "2451681", "revid": "287204", "url": "https://it.wikipedia.org/wiki?curid=2451681", "title": "The End of the Innocence", "text": "The End of the Innocence \u00e8 il terzo album del cantante Don Henley, pubblicato nel 1989.\nLa canzone \"I Will Not Go Quietly\" vede la partecipazione del cantante Axl Rose, membro della band Guns N'Roses.\nLa title track \u00e8 firmata insieme a Bruce Hornsby."}
{"id": "2451682", "revid": "83531", "url": "https://it.wikipedia.org/wiki?curid=2451682", "title": "ATS D1", "text": "L'ATS D1 fu una monoposto di Formula 1 messa in pista dal team tedesco omonimo.\nSpinta dal classico motore Cosworth DFV V8, fu progettata da John Gentry e Gustav Brunner. Il telaio fu realizzato in alluminio e furono montati pneumatici Goodyear.\nLa vettura, costruita ispirandosi alle \"wing cars\" in voga all'epoca, si dimostr\u00f2 molto deludente a prese parte solamente ai 2 Gran Premi finali del 1978 con Keke Rosberg al volante. A partire dalla stagione successiva venne sostituita dal modello D2."}
{"id": "2451683", "revid": "2730", "url": "https://it.wikipedia.org/wiki?curid=2451683", "title": "Vochma", "text": "La Vochma () \u00e8 un fiume della Russia europea centrale (oblast' di Vologda e di Kostroma), affluente di destra della Vetluga (bacino idrografico del Volga).\nDescrizione.\nIl fiume ha origine dalle paludi di una remota regione disabitata della regione forestale del Trans-Volga praticamente al confine con la regione di Vologda. Nel corso superiore, il fiume scorre attraverso una zona boschiva, le rive sono molto paludose, tuttavia gradualmente salgono e diventano a volte ripide. Dopo la confluenza del Vo\u010d' , da destra (lungo 119\u00a0km), la larghezza aumenta a 60 metri, la profondit\u00e0 \u00e8 di circa due metri, la velocit\u00e0 della corrente \u00e8 bassa. Lascia la zona boschiva, passa 5\u00a0km a est dell'omonimo villaggio di Vochma, e in questa zona forma numerose insenature, lanche e anse. \nSfocia nella Vetluga a 682\u00a0km dalla sua foce. Il fiume ha una lunghezza di 219\u00a0km, l'area del suo bacino \u00e8 di 5\u00a0560\u00a0km\u00b2. "}
{"id": "2451685", "revid": "80339", "url": "https://it.wikipedia.org/wiki?curid=2451685", "title": "Vokhma", "text": ""}
{"id": "2451692", "revid": "838137", "url": "https://it.wikipedia.org/wiki?curid=2451692", "title": "Nottingham Open 2008 - Doppio", "text": "Il doppio del Nottingham Open 2008 \u00e8 stato un torneo di tennis facente parte dell'ATP Tour.\nEric Butorac e Jamie Murray erano i detentori del titolo, ma quest'anno non hanno partecipato insieme.\nButorac ha fatto coppia con Bobby Reynolds, ma ha perso al primo turno contro Murray e Jeff Coetzee. Murray e Coetzee sono stati battuti in finale da Bruno Soares e Kevin Ullyett con il punteggio di 6\u20132, 7\u20136(5)."}
{"id": "2451693", "revid": "326243", "url": "https://it.wikipedia.org/wiki?curid=2451693", "title": "Dittature", "text": ""}
{"id": "2451695", "revid": "287204", "url": "https://it.wikipedia.org/wiki?curid=2451695", "title": "Resurrezione (film)", "text": ""}
{"id": "2451698", "revid": "61051", "url": "https://it.wikipedia.org/wiki?curid=2451698", "title": "Kawanishi N1K1", "text": ""}
{"id": "2451701", "revid": "309289", "url": "https://it.wikipedia.org/wiki?curid=2451701", "title": "Re\u017e", "text": ""}
{"id": "2451706", "revid": "110157", "url": "https://it.wikipedia.org/wiki?curid=2451706", "title": "Forever Scorned", "text": "Forever Scorned \u00e8 l'album EP di debutto della band statunitense Metalcore It Dies Today.\n\u00c8 uscito nel 2002. \u00c8 stato preparato, mixato e masterizzato nel maggio 2002 ai Watchmen Studios. \u00c8 stato registrato e re-pubblicato nel 2005 con una copertina differente."}
{"id": "2451716", "revid": "767487", "url": "https://it.wikipedia.org/wiki?curid=2451716", "title": "Vincenzo Rinaldo", "text": "Biografia.\nNato in una casa di rio ter\u00e0 dei Pensieri, a Venezia, da Lorenzo e da Maria Bortoluzzi, Vincenzo Rinaldo appartiene a una famiglia di piccoli imprenditori nel campo dell'edilizia. Si diploma all'Accademia di Belle Arti di Venezia, allievo del professor Giacomo Franco; si laurea in architettura a Napoli.\nSuccessivamente fa ritorno in Veneto, all'Accademia di Belle Arti di Venezia e di Padova, presso le quali insegna, specializzandosi in architettura e in design, talento quest'ultimo che lo far\u00e0 docente della \"Scuola d'arte industriale\" di Mirano. A seguire il corso di ornato che teneva in Venezia va ricordato un altro giovane e in seguito pi\u00f9 noto architetto veneziano: Carlo Scarpa, che lavorer\u00e0 ad alcuni progetti nell'ultima fase della vita di Rinaldo, come per il progetto della \"Chiesa di Travettore\".\nIl 1891 \u00e8 l'anno della fondazione a Venezia, insieme al Prof. Pietro Paoletti, di una scuola privata, denominata \"Studio di Disegno\", dove si formarono molti suoi allievi. Lo \"Studio di Disegno\" resta attivo fino al 1908, ma costa a Vincenzo le sue dimissioni dall'Accademia, in seguito a polemiche.\nL'attivit\u00e0 di architetto ebbe il suo svolgimento probabilmente tra 1895 e 1925: in questi anni progett\u00f2 e restaur\u00f2 molte chiese e architetture civili del territorio veneto, richiesto soprattutto nei comuni di Ormelle, San Polo di Piave, Vazzola e, in generale, nella Sinistra Piave, per la ricostruzione di edifici danneggiati dalla prima guerra mondiale (nel dopoguerra divenne direttore dell\"'Ufficio per la ricostruzione delle Terre Liberate di Conegliano\"). Particolare rilevanza hanno le strutture di ispirazione neogotica-bizantina, tra le quali molto rappresentativa \u00e8 la chiesa di San Fior (1906-1930).\nNegli ultimi anni di vita Rinaldo torna a Napoli, avendo occasione di fare alcuni interventi nel Meridione, nel quale gli \u00e8 affidato il suo ultimo grande incarico, in Basilicata, a Villa Nitti di Maratea, per commissione dell'allora Presidente del Consiglio Francesco Saverio Nitti.\nMuore nella citt\u00e0 natale nel 1927. Il nipote e allievo Lorenzo Rinaldo proseguir\u00e0 la sua strada, ereditando anche alcuni progetti e la biblioteca di Vincenzo, dei quali oggi si \u00e8 perduta traccia.\nStile.\nFigura difficile da collocare, Vincenzo Rinaldo \u00e8 ricordato soprattutto come esponente del neogotico per molte delle opere realizzate nella Sinistra Piave, ma \u00e8 capace di riprendere anche motivi bizantineggianti, sicuramente dovuti alla sua provenienza veneziana, nonch\u00e9 di aggiornarsi, utilizzando i nuovi linguaggi primo-novecenteschi, come fa a Villa Nitti dove, su una preesistente architettura rurale lucana, aggiunge gli immancabili elementi in stile neogotico ma anche d\u00e9co. Per questo pu\u00f2 essere considerato un eclettista, poich\u00e9 capace di rielaborare il passato creando nuove trame. Non va dimenticato poi che l'eclettismo \u00e8 una cifra fondamentale nella stessa biografia rinaldiana: fu architetto, maestro, designer, imprenditore, pubblico funzionario di fama a livello nazionale, dividendosi tra Venezia e Napoli.\nOpera.\nSoprattutto quando fu messo a capo dell\"'Ufficio per la ricostruzione delle Terre Liberate di Conegliano\", Vincenzo Rinaldo acquist\u00f2 grande peso nelle decisioni architettoniche riguardanti edifici pubblici e religiosi della Sinistra Piave, i cui progetti erano da lui eseguiti o, se di altri, da lui approvati: per questo la sua figura, pur spesso trascurata, acquista grande importanza nella comprensione dei linguaggi stilistici primo novecenteschi dell'area in questione.\nDi seguito \u00e8 riportato un elenco parziale di opere progettate e di interventi su edifici preesistenti dell'architetto Rinaldo:\nBibliografia.\nTesto di riferimento:\nInformazioni da:"}
{"id": "2451728", "revid": "73537", "url": "https://it.wikipedia.org/wiki?curid=2451728", "title": "Peach Toadstool", "text": ""}
{"id": "2451735", "revid": "307923", "url": "https://it.wikipedia.org/wiki?curid=2451735", "title": "Bene\u0161ov (disambigua)", "text": ""}
{"id": "2451739", "revid": "716642", "url": "https://it.wikipedia.org/wiki?curid=2451739", "title": "Tout Puissant Mazembe", "text": "Il Tout Puissant Mazembe, noto in passato come \"Tout Puissant Englebert\", \u00e8 una societ\u00e0 calcistica congolese con sede nella citt\u00e0 di Lubumbashi. \nFondata nel 1939, ha vinto, tra l'altro, 5 CAF Champions League. Nel 2010 \u00e8 stata la prima squadra affiliata alla CAF ad accedere alla finale della Coppa del mondo per club FIFA, dove fu sconfitta dall'.\nL'attuale presidente del club \u00e8 il magnate Mo\u00efse Katumbi Chapwe, proprietario di miniere di rame e cobalto, nonch\u00e9 governatore della provincia di Katanga.\nStoria.\nIl Tout Puissant Mazembe fu fondato nel 1939 da monaci benedettini appartenenti all'istituto scolastico \"Bonifacio di \u00c9lisabethville\" di Lubumbashi. Per diversificare le attivit\u00e0 di quegli studenti che decidevano di non prendere i voti, i missionari decisero di organizzare una squadra di calcio, dandole inizialmente il nome di \"Holy team Georges, Employer of the Troop\" (spesso abbreviato in \"FC St. Georges\"). Questa squadra si iscrisse alla prima divisione della Royal Federation of the Native Athletic Associations (FRASI), chiudendo il suo primo campionato in terza posizione.\nNel 1944 l'FC St. Georges cambi\u00f2 il nome in \"St. Paul F.C.\" Qualche anno dopo, l'ingresso di alcuni elementi stranieri nell'istituto scolastico spinse i monaci a lasciare la gestione della squadra: a quel punto il club prese il nominativo di \"F.C. Englebert\", dal nome del loro primo sponsor ufficiale, una ditta produttrice di pneumatici.\nA seguito della vittoria del loro primo campionato (1966), i dirigenti della societ\u00e0 decisero di aggiungere al nome F.C. Englebert la denominazione di \"Tout Puissant\" (traducibile in italiano con \"onnipotenti\", \"pieni di forza\").\nDopo l'indipendenza ottenuta dal Congo il 30 giugno 1960, l'Englebert si riorganizz\u00f2 e si rafforz\u00f2, ottenendo nel 1966 un tris di importanti successi: vinsero infatti il campionato nazionale, la Coppa Katanga e la Coppa del Congo. Con la salita al potere di Mobutu, la squadra diviene una delle formazioni pi\u00f9 forti del continente: Mobutu acquista i calciatori congolesi che giocano nei maggiori campionati europei e li inserisce nel Mazembe.\nNel 1967 e nel 1968 vinsero la Coppa dei Campioni d'Africa (oggi nota come CAF Champions League), e nei due anni successivi raggiunsero la finale di questa competizione, senza per\u00f2 riuscire ad aggiudicarsi il titolo.\nNel novembre 2009 ha vinto la CAF Champions League battendo in finale l'Heartland. Grazie a questo successo, il Mazembe si \u00e8 qualificato per la Coppa del mondo per club FIFA 2009, venendo eliminato nei quarti di finale dai sudcoreani del Pohang Steelers (2-1) e perdendo la successiva finale per l'assegnazione del quinto posto contro i neozelandesi dell'Auckland City (3-2).\nNel 2010 il club ha bissato la vittoria nella CAF Champions League. Nel dicembre dello stesso anno, durante la Coppa del mondo per club FIFA, ha battuto i messicani del Pachuca per 1-0 nei quarti di finale e i brasiliani dell'Internacional per 2-0 in semifinale, diventando cos\u00ec la prima squadra africana ad ottenere l'accesso alla finale, persa contro l'Inter per 3-0.\nNel 2015 ha vinto per la terza volta la CAF Champions League e ha potuto partecipare al Mondiale per club, dove per\u00f2 non \u00e8 riuscito a ripetere l'impresa di cinque anni prima, venendo battuto ai quarti di finale dal Sanfrecce Hiroshima per 3-0."}
{"id": "2451740", "revid": "298229", "url": "https://it.wikipedia.org/wiki?curid=2451740", "title": "Atletica leggera ai XVI Giochi del Mediterraneo - Salto in alto femminile", "text": "La prova di salto in alto femminile dei XVI Giochi del Mediterraneo si tenne presso lo Stadio Adriatico di Pescara il 3 luglio 2009, con inizio alle ore 18.30, e fu vinta dall'italiana Antonietta Di Martino con la misura di 197\u00a0cm."}
{"id": "2451741", "revid": "133248", "url": "https://it.wikipedia.org/wiki?curid=2451741", "title": "Circuito di J\u00e9rez", "text": ""}
{"id": "2451748", "revid": "729019", "url": "https://it.wikipedia.org/wiki?curid=2451748", "title": "Martin P-5 Marlin", "text": "Il Martin P5M Marlin, ridesignato P-5 Marlin dopo il 1962, era un idropattugliatore marittimo a scafo centrale, bimotore ad ala alta, prodotto dall'azienda statunitense Glenn L. Martin Company negli anni cinquanta.\nStoria.\nSviluppo.\nIl progetto Marlin venne sviluppato per sostituire il precedente PBM Mariner migliorando complessivamente alcune caratteristiche del precedente modello. Il Marlin differiva infatti per l'introduzione di alcune migliorie tra le quali un impianto motore pi\u00f9 potente, uno scafo di nuovo disegno, pi\u00f9 aerodinamico, dalla diversa conformazione in coda e l'adozione di un diverso impennaggio, monoderiva, in luogo del bideriva che caratterizzava il Mariner.\nImpiego operativo.\nVietnam.\nL'ultimo impiego operativo degli idrovolanti nella United States Navy furono le missioni di pattugliamento marittimo (Market Time) effettuate dal VP-40. Le operazioni, iniziate nel febbraio 1965, avevano il fine di individuare le piccole imbarcazioni che trasportavano le forniture provenienti da Vietnam del Nord alle unit\u00e0 di Viet Cong nel Sud del Vietnam. La VP-40 operava da appositi tender pattugliando dal largo del delta del Mekong tra Ph\u00fa Qu\u1ed1c e V\u0169ng T\u00e0u. L'ultimo P5M della U.S. Navy, ridesignato SP-5B, raggiunse in volo la NAS Patuxent River, nel Maryland, il 12 luglio 1968 per essere rimessato provvisoriamente prima della realizzazione dell'area espositiva prevista allo Smithsonian Institution a Washington, DC. A seguito poi dell'impossibilit\u00e0 della costruzione allo Smithsonian venne destinato al National Museum of Naval Aviation presso la NAS Pensacola, in Florida dov'\u00e8 tuttora in esposizione.\nU.S. Coast Guard.\nFurono 11 gli esemplari di Marlin realizzati per l'U.S. Coast Guard, 7 nella versione P5M-1G e 4 nella P5M-2G. Destinati a missioni di ricerca e soccorso ci si rese conto che erano eccedenti in numero rispetto alle esigenze di servizio per cui, dato i costi di gestione ingiustificati, vennero successivamente trasferiti all'U.S. Navy che, ridesignati TP-5AS, vennero utilizzati come addestratori dato che non erano provvisti di armamento.\nMarine nationale.\nNel 1959, la francese Marine nationale acquis\u00ec 10 Marlin ex U.S. Navy in affitto per sostituire la propria flotta di Short Sunderland dell'Aviation navale nel servizio di pattugliamento marittimo. Basati a Dakar, in Senegal, rimasero operativi per 5 anni prima di essere restituiti agli Stati Uniti d'America.\nDescrizione tecnica.\nIl Marlin era un idrovolante bimotore dall'impostazione classica per quella tipologia di velivoli di grande dimensione, a scafo centrale con galleggianti equilibratori fissi posti sotto le ali ed impennaggio classico monoderiva."}
{"id": "2451749", "revid": "1573940", "url": "https://it.wikipedia.org/wiki?curid=2451749", "title": "Apiocera", "text": "Apiocera , \u00e8 un genere di Insetti dell'ordine dei Ditteri (Brachycera: Asiloidea), unico della famiglia degli Apioceridae , comprendente circa 140 specie prevalentemente diffuse in Nordamerica e Australia.\nDescrizione.\nGli adulti hanno un corpo robusto e di dimensioni medio-grandi, in genere 1-2 cm di lunghezza, in alcune specie fino a 3,5\u00a0cm. Il tegumento \u00e8 glabro o ricoperto da una moderata tomentosit\u00e0, con setole presenti ai lati del mesonoto e nello scutello. La livrea \u00e8 opaca, di colore nero o bruno con eventuali bande grigie soprattutto nell'addome.\nIl capo \u00e8 breve e largo, provvisto di tre ocelli, dicoptico in entrambi i sessi. Le antenne sono di tipo aristato, con terzo segmento ovoidale o piriforme, portante uno stilo piccolo e cilindrico. L'apparato boccale \u00e8 di tipo succhiante-lambente, con palpi mascellari biarticolati e labbro inferiore ben sviluppato provvisto di labello carnoso e spugnoso.\nIl torace \u00e8 robusto e porta zampe di media lunghezza e ali relativamente corte, in fase di riposo ripiegate orizzontalmente sull'addome e reciprocamente sovrapposte. L'addome \u00e8 composto da 8 uriti apparenti, ha una forma oblunga, affusolata posteriormente, con armature genitali espanse nel maschio.\nLa nervatura alare presenta molte analogie con quella dei Mydidae e, in particolare, \u00e8 caratterizzata dalla curvatura di alcuni rami della radio e della media che convergono verso il margine anteriore prima dell'apice dell'ala. La radio presenta quattro ramificazioni, con ramo R2+3 indiviso e ramo R4+5 biforcato. Il ramo anteriore (R1) si estende parallelo al margine costale e in esso confluiscono i rami R2+3 e R4. La media si divide nei quattro rami: M1 e M2 hanno percorsi divergenti, in quanto la prima branca subisce una curvatura e corre parallelamente a R5 confluendo sul margine poco prima dell'apice; M3 e M4 convergono in un breve ramo terminale comune prima del margine, chiudendo perci\u00f2 la quarta cellula posteriore (m3). La cubito e l'anale convergono anch'esse in un breve ramo terminale, come nella maggior parte dei Brachiceri inferiori.\nLe nervature trasversali sono rappresentate da una breve radio-mediale (r-m) che confluisce su M1+2 in corrispondenza della zona intermedia della cellula discale, da una trasversa mediale (m-m) disposta parallelamente al margine posteriore, dalla medio-cubitale (m-cu), anch'essa parallela al margine posteriore.\nLe cellule basali (br e bm), discale (d) e anale (cup) sono chiuse, come nella maggior parte dei Brachiceri inferiori, per la presenza delle ordinarie nervature trasverse (r-m, m-m, m-cu) e della confluenza della cubito sull'anale. A queste si aggiungono, come cellule chiuse, anche la marginale (r1) e la prima submarginale (r3), per la confluenza di R2+3 e R4 su R1, e la quarta posteriore per la confluenza di M3 su M4. Le due cellule basali hanno un differente sviluppo, nella zona apicale: la prima basale \u00e8 infatti ristretta all'apice e tende ad incunearsi sopra la cellula discale per la lunghezza del tratto basale di R4+5 e la brevit\u00e0 della radio-mediale, mentre la seconda basale \u00e8 espansa e pi\u00f9 breve per la tipica conformazione delle vene delimitanti.\nBiologia.\nLa biologia degli Apioceridae non \u00e8 molto conosciuta. Le larve si rinvengono nel terreno, generalmente in suoli sabbiosi di ambienti aridi o litoranei ricoperti da una vegetazione rada; vivono come predatrici a spese di invertebrati. L'impupamento ha luogo nel suolo, a qualche centimetro di profondit\u00e0. A maturit\u00e0 la pupa, allo stadio di adulto in fase farata, risale in superficie aiutandosi con le robuste spine tegumentali e qui vi resta sporgendone solo parzialmente fino al momento dello sfarfallamento, che ha luogo nelle ore pi\u00f9 calde.\nSecondo la maggior parte delle fonti, gli adulti si nutrono di nettare e sono frequentatori dei fiori, da cui deriva la denominazione comune, in inglese, di \"flower-loving flies\" (\"mosche antofile\"). Tuttavia affermano che la denominazione \u00e8 inappropriata, in quanto gli Apioceridae trascorrerebbero gran parte del loro tempo camminando sul suolo e si nutrirebbero prevalentemente di melata. Il volo degli adulti \u00e8 caratterizzato da un forte ronzio.\nLe uova sono deposte dalle femmine nella sabbia,\nSistematica.\nLa famiglia degli Apioceridae fu definita da (1847), con il nome \"Pomaceritae\", con la descrizione del genere \"Pomacera\" (sinonimo \"junior\" di \"Apiocera\"), ma subito dopo fu rinominata da (1852) con l'attuale denominazione. Fino a pochi anni fa comprendeva pi\u00f9 generi, ma in seguito, la revisione sistematica ha spostato diverse specie in due sottofamiglie all'interno dei Mydidae (Rhaphiomidinae e Megascelinae) e rinominato i generi \"Apomera\" e \"Pomacera\", riducendo pertanto la suddivisione tassonomica al solo genere \"Apiocera\". Sotto l'aspetto filogenetico \u00e8 incerta la collocazione nell'albero cladistico, per i differenti risultati che emergono sia dall'analisi morfologica sia da quella molecolare.\nLa suddivisione interna contempla quattro sottogeneri, ciascuno rappresentativo di una regione zoogeografica:\nDistribuzione.\n\"Apiocera\" ha una limitata diffusione nel pianeta e molte specie sono rare per la difficolt\u00e0 di reperire gli adulti a causa della loro breve vita. L'areale, come detto in precedenza, \u00e8 fortemente circoscritto, in quanto la famiglia \u00e8 rappresentata solo nell'ovest del Nordamerica (Canada, Stati Uniti d'America, Messico), in Sudamerica (Cile e Argentina), in Sudafrica e in Australia. Il maggior numero di specie si concentra nel sudovest degli Stati Uniti e nel Messico e in Australia. \u00c8 in dubbio la presenza della famiglia nella regione orientale: la specie \"Apiocera moerens\", presente nel Queensland (Australia), fu segnalata da (1975) anche nell'isola di Borneo, tuttavia questa segnalazione non trova altre conferme ed \u00e8 considerata poco attendibile.\nLa disgiunzione geografica di questo genere, comprendente anche la regione neartica oltre alle regioni boreali di origine gondwanica indica un'origine antica, risalente presumibilmente ad epoche antecedenti il Giurassico medio, prima dello smembramento della Pangea. Altre fonti indicano invece un'origine risalente al Giurassico superiore"}
{"id": "2451750", "revid": "125814428", "url": "https://it.wikipedia.org/wiki?curid=2451750", "title": "Chaparral Cars", "text": "La Chaparral Cars \u00e8 stata un'azienda automobilistica statunitense che ha prodotto prototipi da corsa dagli anni sessanta fino agli inizi degli anni ottanta. Prese il nome dal roadrunner, un veloce cuculo di terra conosciuto anche come \"chaparral bird\".\nStoria.\nLa compagnia venne fondata da Hap Sharp e da Jim Hall per realizzare in proprio le vetture da corsa con cui avrebbero gareggiato nel campionato SCCA, dopo aver utilizzato nei primi anni di carriera vetture di altri costruttori, come Austin Healey e Lotus, Maserati e Lister. Le risorse per questa impresa furono fornite da Hall, che in giovane et\u00e0 fu erede di una ricca famiglia di petrolieri e che negli anni successivi aveva costruito un circuito di collaudo privato, il Rattlesnake Raceway. Nel corso degli anni sessanta e settanta le singolari vetture da corsa Chaparral ottennero grande successo nelle gare disputate sia sui circuiti americani che su quelli europei. Nonostante la vittoria nella 500 Miglia di Indianapolis del 1980, la compagnia abbandon\u00f2 il mondo delle corse due anni pi\u00f9 tardi, nel 1982. Le vetture Chaparral hanno corso anche nel Campionato CanAm, nelle serie SCCA/CASC e nel gruppo 7 del campionato europeo organizzato dalla FIA.\nLa Chaparral \u00e8 stata la prima casa ad utilizzare soluzioni aerodinamiche mai viste prima nei campionati per vetture a ruote coperte, come diffusori appositamente realizzati, o le strane linguette che si potevano osservare sui primi modelli delle Chaparral 2, o la sorprendente ala \u201cflipper\u201d che veniva comandata dal pilota, montata sulla Chaparral 2E, fino alla vettura pi\u00f9 famosa fra quelle disegnate da Jim Hall, la 2J, soprannominata \u201cl'aspirapolvere\u201d per le sue ventole posteriori. La scelta, poi, sempre da parte di Jim Hall, di utilizzare cambi automatici o semi-automatici conferiva pi\u00f9 libert\u00e0 ai piloti per l'uso di dispositivi aerodinamici regolabili manualmente.\nLo sviluppo delle auto Chaparral \u00e8 andato di pari passo con i cambiamenti che le auto da corsa hanno subito nel corso degli anni sessanta e settanta per ci\u00f2 che riguardava l'aerodinamica e le gomme. L'esercizio e la pratica della sua professione avevano insegnato a Jim Hall ad affrontare i problemi in maniera analitica, e la messa in atto di alcuni cambiamenti fu possibile anche grazie alla sua collaborazione col gruppo di ingegneri della Chevrolet e della Firestone\nLe auto.\nChaparral 1.\nLa \"Chaparral 1\" \u00e8 stata la prima auto col marchio Chaparral e fu progettata e realizzata da Dick Troutman e Tom Barnes, progettisti di auto da corsa, che in precedenza avevano realizzato le vetture Scarab per il ricco gentleman driver Lance Reventlow e che erano alla ricerca di finanziatori per proseguire la loro attivit\u00e0. Pertanto la Chaparral 1 fu sviluppata a partire dalla barchetta costruita per Reventlow nel 1957, conservandone il classico schema meccanico con motore anteriore, ma in un'ottica di riduzione dei pesi (le strutture surdimensionate della Scarab ne facevano una vettura molto affidabile), per aumentare la competitivit\u00e0.\nCome propulsore era montato un V8 Chevrolet di derivazione Corvette, con cilindrata aumentata da 4,6 a 5,2 litri, che erogava la potenza di 300\u00a0CV ed era gestito da un cambio manuale Corvette a quattro rapporti. Il telaio in acciaio era del tipo spaceframe tubolare ed era ricoperto da una carrozzeria in alluminio. L'impianto frenante era formato da quattro freni a disco, mentre le sospensioni erano composte da doppi bracci trasversali, molle elicoidali coassiali con ammortizzatori Monroe e barre anti-rollio nella sezione anteriore e da doppie bracci oscillanti, molle elicoidali, ammortizzatori Monroe e barra anti-rollio in quella posteriore.\nJim Hall corse con successo con la Chaparral 1 nel corso degli anni 1961-62-63, mentre sviluppava gi\u00e0 la \"Chaparral 2\" a motore centrale. Dato che il design era abbastanza convenzionale, alcune delle cinque vetture vennero vendute ad altri team per ridurre i costi di gestione. \u00c8 stata l'unica delle vetture Chaparral a gareggiare per privati al di fuori della compagnia. Il suo debutto sportivo avvenne alla 12 Ore di Sebring del 1961, dove si classific\u00f2 seconda assoluta. Nei tre anni di attivit\u00e0, la 1 riusc\u00ec ad ottenere la vittoria di classe alla 12 Ore di Sebring del 1962 e al Gran Premio svoltosi sul circuito di Road America.\nChaparral 2.\nLa Chaparral seconda serie venne disegnata e costruita per competere nel Campionato Statunitense Road Racing e in altre serie disputate allora, come la West Coast Series. Seguendo le idee innovative del canadese Bill Sadler e di Colin Chapman della Lotus, che aveva introdotto il motore montato posteriormente nelle Formula 1 in Europa (Jim Hall aveva gareggiato su quelle monoposto), anche questa vettura aveva un motore posteriore.\nVenne usata in gara per la prima volta alla fine del 1963 alla 200 miglia di Riverside, ma venne ulteriormente migliorata e domin\u00f2 le varie serie nel 1964 e nel 1965. Era una vettura appositamente costruita per le lunghe gare di resistenza di quei campionati, come le comuni gare da 200 miglia e tutti intuirono che sarebbe stata la vettura da battere dopo la vittoria nella 12 Ore di Sebring, uno dei pi\u00f9 difficili tracciati del Nord America\nMentre l'auto veniva sviluppata Jim Hall pot\u00e9 implementare le sue teorie sul carico aerodinamico sul bilanciamento grazie alla trazione posteriore. In pi\u00f9 la Chaparral seconda serie poteva contare sull'innovativo utilizzo della fibra di vetro come elemento strutturale. Furono tuttavia costruite anche auto con il normale telaio in alluminio.\nClassificare tutte le varianti della serie 2 \u00e8 abbastanza difficile, dato che le nuove idee sull'aerodinamica venivano testate di continuo.\nChaparral 2A.\nLa 2A che aveva un avantreno affusolato per offrire meno resistenza all'aria e una coda quadrata concava. Molto presto il team dovette correggere un problema che vedeva proprio l'avantreno divenire troppo leggero alle alte velocit\u00e0 con gravi conseguenze per la precisione da applicare al volante. Alcune appendici aerodinamiche erano gi\u00e0 presenti sul modello 2, mentre altri ritocchi aerodinamici, come spoiler anteriori e posteriori e prese d'aria laterali, furono aggiunti in seguito.\nChaparral 2B.\nLa denominazione 2B non fu mai adottata dalla Chaparral per non generare confusione tra le sue vetture e una coppia di vetture sperimentali assemblata dalla Chevrolet nel 1964, derivate dalla showcar \"Corvair Monza GT\" e sviluppate al Rattlesnake Raceway con il contributo dell'azienda di Hall, battezzate \"Chevrolet Corvette Grand Sport II\" (la prima, poi indicata come \"IIa\") e \"Grand Sport IIb\", che funsero da prototipi per quella che sarebbe diventata la \"Chaparral 2C\".\nChaparral 2C.\nIl nome 2C si riferisce alle auto che possedevano la grande ala posteriore regolabile; essa aveva un angolo d'attacco che poteva essere variato dal pilota: da perfettamente orizzontale per i lunghi rettilinei poteva essere inclinata per aumentare la deportanza nelle curve e in frenata. La regolazione avveniva mediante un pedale, ed era possibile al pilota poich\u00e9 le 2C montavano il cambio automatico. La 2C aveva un telaio in alluminio progettato dalla Chevrolet e aveva dimensioni minori rispetto alla 2A.\nChaparral 2D.\nLa 2D \u00e8 stata la variante con abitacolo chiuso della serie 2 (le precedenti erano infatti tutte dotate di carrozzeria barchetta), realizzata per le gare di durata del 1966. Come propulsore usava un V8 Chevrolet da 5,3 litri e 420\u00a0CV di potenza che era collegato alle ruote posteriori tramite un cambio Chaparral automatico a due rapporti. L'impianto frenante era formato da quattro freni a disco, mentre le sospensioni erano composte da doppi bracci trasversali, molle elicoidali coassiali sugli ammortizzatori e barre stabilizzatrici nella sezione anteriore e da bracci trasversali inferiori invertiti, molle elicoidali coassiali sugli ammortizzatori e barre antirollio in quella posteriore. Il telaio era del tipo semi-monoscocca in fibra di vetro con rinforzi in acciaio ed era ricoperto da una carrozzeria in fibra di vetro. In quell'anno vinse la 1000\u00a0km del N\u00fcrburgring, guidata da Phil Hill e Joakim Bonnier. Sempre in quello stesso anno partecip\u00f2 alla 24 Ore di Le Mans, ma fu costretta al ritiro dopo 111 giri.\nChaparral 2E.\nLa 2E si basava sul telaio Chevrolet in alluminio della 2C e presentava le teorie di Jim Hall sull'aerodinamica al campionato CanAm del \u201866. La 2E divenne praticamente la base per tutte le vetture da competizione costruite da allora. L'anteriore era differente: i radiatori erano stati spostati dalla loro posizione centrale a due grandi condotti posti lateralmente all'abitacolo; dal posteriore della vettura emergeva una grande ala che poggiava direttamente sulle sospensioni. L'ala era come quella di un aeroplano, ma aveva il profilo rovesciato per creare deportanza ed era ancorata ai mozzi per caricare ulteriormente di peso gli pneumatici e garantire migliore aderenza in curva. Un condotto poi faceva passare l'aria attraverso il cofano e sopra la vettura, generando un'ulteriore deportanza. Il pedale che consentiva il controllo dell'angolo di apertura dell'ala era al posto del pedale della frizione nelle normali auto con cambio manuale. Oltre che per regolare l'ala, il pedale agiva anche sul condotto dell'aria: per i rettilinei, premendolo, il condotto veniva chiuso e la resistenza all'avanzamento diminuiva. Quando il pedale era del tutto rilasciato, al contrario, il condotto si apriva e l'ala posteriore si angolava per offrire la massima deportanza. Il design era molto innovativo, ma ben presto l'ali regolabili vennero vietate dalla FIA e quindi Jim Hall dovette ripiegare su un'ala fissa non regolabile. Nel giro di pochi anni ogni vettura da competizione, persino le Formula 1, avrebbe montato alettoni su lunghi ammortizzatori, sebbene molti non fossero comparabili a quelli ideati da Hall; i loro cedimenti strutturali, infatti, causarono gravi incidenti che portarono le varie commissioni sportive organizzatrici a limitarne o addirittura vietarne l'uso. La 2E ottenne solo una vittoria a Laguna Seca, guidata da Phil Hill, anche se ci\u00f2 era in parte dovuto alla potenza del propulsore: Hall decise infatti di mantenere il motore di 5.3 litri Chevrolet in alluminio nella sua sportiva ultraleggera mentre le altre squadre montavano motori da 6 o 7 litri in acciaio, avendo pi\u00f9 potenza ma con un maggior peso.\nChaparral 2F.\nJim Hall riapplic\u00f2 le soluzioni aerodinamiche della 2E in alluminio alla 2D col suo telaio in fibra di vetro per la stagione del 1967. Anche la 2F aveva una grande ala che poggiava sulle sospensioni posteriori e una presa d'aria anteriore faceva in modo che la pressione impedisse alle sospensioni di comprimersi alle alte velocit\u00e0; i radiatori erano spostati sui fianchi come nella 2E. Un motore V8 di 7 litri in alluminio con potenza di 525 cv, costruito dalla Chevrolet rimpiazzava il vecchio 5.3 litri della 2D. Si dimostr\u00f2 sempre temibile e veloce, anche se la maggiore potenza offerta dal grande propulsore spesso sembrava troppa per la trasmissione automatica che non era stata variata e quindi le rotture erano frequenti. Inoltre, offrendo poco freno motore a causa del cambio automatico a tre velocit\u00e0 con convertitore di coppia, frequentemente presentava problemi ai freni a disco che si surriscaldavano causa l'uso pi\u00f9 intenso rispetto alle altre auto a cambio meccanico. Quando i problemi alla trasmissione vennero risolti la 2F and\u00f2 a conquistare la sua unica vittoria nel luglio del 1967 nel campionato alla BOAC 500 a Brands Hatch, guidata da Phil Hill e Mike Spence. Dopo questa gara la FIA cambi\u00f2 ancora le regole con una limitazione alla cilindrata che imped\u00ec la partecipazione non solo alla 2F, ma anche alla Ford GT40 vincitrice di Le Mans e alla Ferrari 330 P4 vincitrice di Daytona (nella versione 330 P3/4) e di Monza e seconda a Le Mans e Brands Hatch, con conseguente conquista del titolo Costruttori.\nChaparral 2G.\nLa 2G del '67 era un'evoluzione della 2E. Aveva ruote pi\u00f9 larghe e un motore 427 Chevrolet in alluminio. La 2G era praticamente alla pari delle altre autovetture in termini di potenza, ma il telaio ultraleggero della 2C era stato spinto oltre il suo limite e fu solo grazie all'abilit\u00e0 di Hall come pilota che la vettura rimase competitiva. Per la stagione 1968 del campionato CanAm vennero montate ruote ancora pi\u00f9 larghe, in attesa che la Chaparral 2H fosse pronta per gareggiare. Nel frattempo la carriera di Jim Hall come pilota finiva dopo un violento incidente nel GP di Stardust, sebbene continu\u00f2 a gareggiare in eventi minori, come la serie Trans Am del settanta, dove schier\u00f2 delle Chaparral Chevrolet Camaro.\nChaparral 2H.\nCon la 2H Jim Hall tent\u00f2 di risolvere un problema relativo alla troppa deportanza generata dagli alettoni che generava a sua volta troppa resistenza. Per essere competitivi, con la 2H costruita nel 1969 per sostituire la 2G, si doveva tendere a ridurre la resistenza pi\u00f9 che ad aumentare ulteriormente la deportanza. Tuttavia l'auto si rivel\u00f2 pi\u00f9 lenta delle aspettative, dato che il guadagno in accelerazione e velocit\u00e0 di punta non era talmente elevato da compensare le perdite indotte dalla ridotta trazione nelle curve.\nChaparral 2J.\nFra le auto, la pi\u00f9 singolare e caratteristica \u00e8 la 2J. Dotata di un motore Chevrolet V8 da 689 cavalli di potenza con 881 Nm di coppia, in configurazione da qualifica l'auto era in grado di raggiungere la soglia dei 1300 cavalli ma a causa della fragilit\u00e0 dei componenti, la potenza \u00e8 stata limitata a 1100 cavalli.Il motore \u00e8 gestito da un cambio semi-automatico a tre rapporti, montava, incassate nella parte posteriore della scocca, due ventole da 43\u00a0cm di diametro, alimentate da un motore addizionale da 45 cavalli. Il regolamento del campionato CanAm non imponeva limiti sulla cilindrata totale dei motori, quindi il motore per le ventole, derivato da quelli per motoslitte, poteva essere usato in campionato. Lo scopo delle ventole era risucchiare l'aria dalla parte bassa della vettura per generare deportanza. Questo funzionamento conferiva alla vettura un'aderenza incredibile e aumentava la manovrabilit\u00e0 a tutte le velocit\u00e0, cosa che non poteva essere ottenuta mediante l'uso di semplici diffusori o alettoni. Dato che la quantit\u00e0 di aria aspirata era sempre costante, la forza deportante che faceva aderire la vettura al suolo non diminuiva neanche alle basse velocit\u00e0. La vettura montava anche minigonne di plastica che sarebbero state usate anche per la Formula 1 diversi anni dopo, per permettere che l'aria al di sotto della vettura rimanesse intrappolata. Il telaio era del tipo monoscocca in alluminio ricoperto da una carrozzeria in fibra di vetro. L'impianto frenante era costituito da freni a disco forniti dalla Girling, mentre le sospensioni erano formate da doppi bracci trasversali, molle elicoidali coassiali con gli ammortizzatori e barre stabilizzatrici nella sezione anteriore, mentre in quella posteriore erano montati un ponte DeDion, molle elicoidali, ammortizzatori autolivellanti e barre antirollio. La 2J corse nel campionato CanAm e si qualificava spesso prima, con alcuni secondi di vantaggio rispetto alla vettura pi\u00f9 veloce, ma non fu mai vittoriosa in gara, perch\u00e9 affetta da problemi meccanici.\nCorse solo nella stagione 1970, dopo la quale venne vietata dalla SCCA, sebbene fosse stata approvata dalla stessa SCCA prima del suo esordio. La SCCA decise per il divieto spinta da alcuni team influenti, la McLaren in particolare, in base al fatto che le ventole erano dispositivi aerodinamici mobili gi\u00e0 vietati dalla FIA, sin dagli anni della 2E. Arrivarono anche lamentele da parte di alcuni piloti che affermavano che guidando in scia della 2J si rischiava di venire investiti da terriccio e pietre scagliati dalle ventole.\nL'idea alla base della 2J fu ripresa in seguito in Formula 1 dalla Brabham, che al Gran Premio di Svezia 1978 dalla Brabham port\u00f2 in gara la sua BT46B; Niki Lauda, a cui il box volutamente non permise di ottenere la pole position, vinse fin troppo facilmente la gara, ma in seguito alle proteste degli altri concorrenti dal GP successivo venne considerata fuori dal regolamento.\nChaparral 2K.\nDopo aver visto il bando della sua 2 J alla fine del 1970, Chaparral cominci\u00f2 a mostrare interesse per le gare riservate alle monoposto, portando in pista vetture Lola sia in Formula 5000 a partire dal 1974 con Brian Redman, che nella serie CanAm per monoposto \"ricarrozzate\" rinata nel 1977, per poi iscrivere al campionato USAC del 1978 una Lola T500-Cosworth DFX per Al Unser, che in quella stagione vinse la prestigiosa 500 miglia di Indianapolis, nonch\u00e9 le 500 miglia disputate all'Ontario Motor Speedway e a Pocono. L'azienda si un\u00ec poi alla CART (in seguito noto come Indycar), campionato rivale dell'USAC, per il 1979 e l'iscrizione alla 500 miglia di Indianapolis del 1979 (evento organizzato invece dall'USAC) fu ottenuta solo per vie legali.\nLa Chaparral port\u00f2 in pista quell'anno una vettura di propria concezione, la \"Chaparral 2K\" spinta anch'essa dall'ormai irrinunciabile Cosworth DFX V8 che forniva 780\u00a0CV di potenza con coppia di 475 Nm. Essa era una wing car disegnata dall'inglese John Barnard, lo stesso progettista delle Lola precedentemente impiegate da Hall, che traeva ispirazione dalla Lotus 79 iridata in Formula 1. Il telaio era una monoscocca formata da fogli di alluminio rivettati, mentre le ridotte dimensioni di motore e trasmissione (una Weismann manuale a 4 velocit\u00e0) permettevano l'uso di pance laterali a tutta lunghezza con minigonne mobili, con i supporti laterali dell'alettone posteriore integrati nelle pance per prolungare i tunnel aerodinamici sottoscocca. L'impianto frenante era costituito da quattro freni a disco ventilati, mentre le sospensioni erano costituite da bracci oscillanti trasversali, molle elicoidali coassiali con gli ammortizzatori e barre antirollio nella sezione anteriore e da doppi bracci trasversali, molle elicoidali coassiali con gli ammortizzatori e barre stabilizzatrici in quella posteriore. Unser si qualific\u00f2 in prima fila e condusse la gara per 89 dei 200 giri previsti, ma una perdita d'olio dalla trasmissione innesc\u00f2 un incendio che lo fece ritirare al 104\u00ba giro.\nDopo il divorzio tra Unser e Hall, per la stagione 1980 la 2K fu affidata senza sostanziali cambiamenti a Johnny Rutherford, che vinse la 500 miglia di Indianapolis e fece suoi sia il campionato nazionale USAC (denominato \"Championship Racing League\"), che il campionato CART, in quella che fu la migliore annata per la vettura.\nNel 1981 la concorrenza si fece pi\u00f9 serrata e Rutherford ottenne solo la vittoria nella gara inaugurale, si ritir\u00f2 dopo soli 25 giri nella Indy 500 per problemi di alimentazione e fu quinto in classifica finale.\nNel 1982 la vettura era ormai obsoleta e dopo quattro gare incolori il team la sostitu\u00ec con una March 82C, che ottenne risultati migliori."}
{"id": "2451753", "revid": "62221", "url": "https://it.wikipedia.org/wiki?curid=2451753", "title": "Apioceridae", "text": ""}
{"id": "2451759", "revid": "599013", "url": "https://it.wikipedia.org/wiki?curid=2451759", "title": "Bernartice", "text": ""}
{"id": "2451760", "revid": "93597608", "url": "https://it.wikipedia.org/wiki?curid=2451760", "title": "Dalembert Markwart", "text": "Dalembert Markwart \u00e8 un personaggio fantastico e il principale antagonista che compare nella prima trilogia della saga fantasy di Demon Wars scritta da R. A. Salvatore.\nStoria.\nDalembert Markwart dedic\u00f2 la sua esistenza a Dio ed entr\u00f2 a St.Mere Abelle all'et\u00e0 di 20 anni. La sua rapida ascesa nella gerarchia dell'Ordine abellicano fu merito dei suoi talenti nell'uso delle pietre magiche, che lo avevano reso il monaco pi\u00f9 potente della Chiesa: a 33 anni divent\u00f2 un maestro e appena un decennio dopo gli venne conferito il titolo di Padre Abate. \nAveva avuto la fortuna di presiedere l'Ordine nella generazione benedetta dalla pioggia delle pietre e di essere testimone della pi\u00f9 grande raccolta di gemme mai fatta a Pimaninicuit. Era destinato a diventare uno dei pi\u00f9 riveriti Padri Abati della storia ma Avelyn Desbris cambi\u00f2 tutto, macchiando irrimediabilmente la sua reputazione: il monaco rinnegato aveva fatto di lui il primo Padre Abate che avesse sofferto l'ignominia di perdere alcune delle pietre sacre a lui affidate.\nManipolato dal demone\nQuesto evento trasform\u00f2 profondamente il vecchio prelato, rendendolo pi\u00f9 cupo e sospettoso, al limite della paranoia: Markwart divenne disperato e ossessionato dal desiderio di vendicarsi di Avelyn, di vederlo morire e fargliela pagare per l'affronto subito. Quando St.Mere-Abelle venne assediata dalla flotta powrie, entr\u00f2 in contatto con la voce interiore che lo ispir\u00f2 sulle sue future azioni e gli concesse una maggiore comprensione e un maggiore potere sulle pietre magiche. Il Padre Abate si convinse che aveva trovato un canale per parlare direttamente con Dio, senza sospettare minimamente che lo spirito del demone dactyl avrebbe cominciato da quel momento a manipolarlo, fino a rendere il prelato la sua personale marionetta nel piano materiale. Markwart divenne pi\u00f9 determinato e aggressivo, convinto di agire nell'interesse del mondo e per la realizzazione di un bene supremo che gli permetteva di sacrificare in modo barbaro e senza rimorsi la vita di un contadino pur di distruggere alcune navi powrie. Pur di avere un appiglio per far condannare di eresia Avelyn non esita a far torturare l'eroico Bradwarden e i coniugi Chilichunk, per estorcere loro informazioni vitali. Naturalmente le sue empiet\u00e0 non passarono inosservate destando malumori nell'Abate Dobrinion e nel barone Rocherfort Bildeborough, indignati per il trattamento riservato ai loro concittadini. Markwart non si fece intimidire e ispirato sempre dalle parole di Bestesbulzibar, scaten\u00f2 contro i suoi oppositori la furia omicida dei Fratelli Giustizia che compirono il loro dovere senza difficolt\u00e0. Pettibwa e Graevis Chilichunk morirono infine per le sofferenze subite durante le torture privando il vecchio prelato di due preziosi testimoni nel processo d'accusa contro Avelyn. Il Padre Abate, inseguendo la sua ossessione, non si diede per vinto e ricorrendo a un testo proibito di stregoneria fece possedere i cadaveri dei due coniugi a perfidi spiriti oscuri convinto che: \nL'intervento di Elbryan e Pony distrugge per\u00f2 i preziosi corpi, costringendo il machiavellico Markwart ad un cambio di strategia che comunque gli permise di sbarazzarsi per sempre del Maestro Jojonah che venne bruciato al rogo per eresia.\nAlla ricerca del predominio\nSoddisfatta l'ossessione del prelato, il demone dactyl, a quel puntp, aliment\u00f2 l'ambizione del Padre Abate che diede inizio alle manovre politiche per espandere il potere della Chiesa nella citt\u00e0 di Palmaris, priva di un governatore. Elevato De Unnero al titolo di vescovo, il Padre Abate ordin\u00f2 al suo sottoposto di riportare le pietre magiche sotto il controllo della Chiesa e di tormentare in ogni modo l'enclave behrenese, in modo da creare un nemico comune allo Stato e alla Chiesa.\nAncora una volta le nefandezze del prelato non passarono inosservate; il Re alla luce delle lamentele dei mercanti e delle suppliche dei behrenesi consider\u00f2 fallimentare l'esperienza vescovile e si espresse per destituire De Unnero dalla sua posizione. Con i suoi accresciuti poteri, Markawart terrorizz\u00f2 il sovrano durante notte, piegandolo rapidamente alla sua volont\u00e0.\nIl Padre Abate successivamente si rec\u00f2 a Palmaris, sia per ostentare il proprio potere, sia per incontrare il Re e strappargli ulteriori concessioni e deleghe in favore della Chiesa, ma l'attentato compiuto da Pony modific\u00f2 i suoi piani. Furente, diede la caccia alla donna e la sconfisse in un combattimento spirituale in cui riusc\u00ec a contaminare il bambino che ella portava in grembo; solo l'intervento di Lady Dasslerond impedisce a Markwart di uccidere Jilseponie. Ispirato dal demone part\u00ec per il nord dove cattur\u00f2 tutti i suoi nemici trascinandoli in catene fino a Palmaris e accrescendo ancora di pi\u00f9 la sua influenza sul popolo: la sua ascesa in Honce-the-Bear venne bruscamente interrotta da Pony e da Elbryan che, in un violento scontro a Chasewind Manor, riuscirono a sconfiggere il Padre Abate. Cosciente come non accadeva da tempo, Markwart si rese conto della presenza, ormai debole, del demone. Il vecchio prelato mor\u00ec tra le braccia di Fratello Francis, il suo attendente, riconoscendo i propri errori e lodando Avelyn per essere stato il primo ad aver scorto la verit\u00e0."}
{"id": "2451766", "revid": "599013", "url": "https://it.wikipedia.org/wiki?curid=2451766", "title": "Javier Umbides", "text": "Carriera.\nHa iniziato la sua carriera con l'All Boys nel 1999 nella Serie B Argentina, squadra in cui ha militato una stagione per poi passare all'Argentinos Juniors in Serie A.\nNel 2002 \u00e8 passato al Club Atl\u00e9tico Estudiantes della terza serie argentina. In seguito ha militato con Defensores de Belgrano, Defensa y Justicia e All Boys sempre in Argentina, per poi fare la sua prima esperienza all'estero in Grecia, nelle file dell'Olympiakos Volos."}
{"id": "2451767", "revid": "200154", "url": "https://it.wikipedia.org/wiki?curid=2451767", "title": "Antiepilettici", "text": ""}
{"id": "2451780", "revid": "599013", "url": "https://it.wikipedia.org/wiki?curid=2451780", "title": "Association Sportive de Monaco Football Club 2008-2009", "text": "La pagina racchiude rosa e statistiche del Monaco nella stagione 2008-09."}
{"id": "2451781", "revid": "287204", "url": "https://it.wikipedia.org/wiki?curid=2451781", "title": "Citt\u00e0 del Texas", "text": "Lista delle citt\u00e0 del Texas, Stati Uniti d'America, comprendente i comuni (\"city\", \"town\" e \"village\") e i census-designated place (CDP).\nI dati sono dell'USCB, riferiti al censimento del 2000 e ad una stima del 1\u00ba luglio 2007 (tranne che per i CDP)."}
{"id": "2451783", "revid": "287204", "url": "https://it.wikipedia.org/wiki?curid=2451783", "title": "Andreas Gorlitz", "text": ""}
{"id": "2451791", "revid": "101175", "url": "https://it.wikipedia.org/wiki?curid=2451791", "title": "Team Red Bull Yamaha", "text": ""}
{"id": "2451792", "revid": "999533", "url": "https://it.wikipedia.org/wiki?curid=2451792", "title": "Gran Premio di Spagna 1987", "text": "Il Gran Premio di Spagna 1987 \u00e8 stato il 449\u00ba Gran Premio di Formula 1 della storia, corso il 27 settembre 1987 al Circuito di J\u00e9rez. Fu la tredicesima e quart'ultima gara del Campionato Mondiale di Formula 1 1987.\nRiassunto della gara.\nPre-Gara.\nDopo la pausa di Estoril, torn\u00f2 qui la scuderia Coloni, con una monoposto guidata ancora da Nicola Larini.\nResoconto.\nLa battaglia delle qualifiche fu vinta ancora una volta da Nelson Piquet, davanti al compagno Nigel Mansell. Dietro di loro le due Ferrari rispettivamente con Gerhard Berger e Michele Alboreto che occuparono la terza e la quarta posizione. Per il terzo Gran Premio di fila, Ayrton Senna (Lotus) ed Alain Prost (McLaren) disputarono qualifiche deludenti, piazzandosi rispettivamente quinto e settimo. Fra di loro la Benetton di Teo Fabi.\nAlla partenza della gara Piquet mantenne inizialmente la testa della gara, salvo poi essere passato dal compagno Mansell alla fine del primo giro. L'inglese cominci\u00f2 da allora ad allontanarsi progressivamente dal compagno brasiliano. Il terzo posto era occupato da Ayrton Senna davanti alle due Ferrari e a Boutsen, che dovettero inseguire. La top five non ebbe mutamenti durante la prima met\u00e0 di gara, con Senna al comando di un \"trenino\" all'inseguimento delle due Williams.\nAi pit-stop Mansell riusc\u00ec a mantenere la prima posizione; diversa fu la sorte del compagno Piquet, che ebbe un pit-stop lento e si ritrov\u00f2 quarto, dietro sia a Senna che a Prost. Il brasiliano tent\u00f2 subito di attaccare quest'ultimo, ma sbagli\u00f2 ed and\u00f2 in testacoda, perdendo altre due posizioni. Senna decise di proseguire senza fermarsi, rendendo cos\u00ec difficile ai piloti dietro di lui un tentativo di inseguimento a Mansell. L'azzardo di senna non pag\u00f2, in quanto le sue gomme ben presto cominciarono a deteriorarsi, con Piquet, Prost e Boutsen che lo passarono senza difficolt\u00e0. Il brasiliano dovette poi accodarsi anche a Johansson.\nPoco dopo, sia Piquet che Boutsen commisero due errori finendo in testacoda, e regalando il podio alle due McLaren, con Prost secondo e Johansson terzo. Il belga della Benetton fu costretto al ritiro. Mansell vinse la gara senza rivali, chiudendo davanti alle due McLaren, e ai brasiliani Piquet e Senna. Sesto, a guadagnare l'ultimo punto, si piazz\u00f2 Philippe Alliot su Larrousse.\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2451797", "revid": "124237056", "url": "https://it.wikipedia.org/wiki?curid=2451797", "title": "Julius Nwosu", "text": ""}
{"id": "2451801", "revid": "1226", "url": "https://it.wikipedia.org/wiki?curid=2451801", "title": "Lemuralia", "text": ""}
{"id": "2451805", "revid": "110157", "url": "https://it.wikipedia.org/wiki?curid=2451805", "title": "Banco dei Medici", "text": "Il Banco dei Medici (1397-1494) fu la pi\u00f9 grande e famosa banca d'Europa nel corso del XV secolo.\nSecondo molti studiosi i Medici sono stati per un certo periodo la famiglia pi\u00f9 ricca d'Europa. Con questa ricchezza, acquis\u00ec potere politico prima a Firenze e successivamente in Italia e in Europa.\nI Medici diedero un contributo notevole allo sviluppo della contabilit\u00e0 con il miglioramento del libro mastro attraverso l'inserimento del sistema della partita doppia che rendeva pi\u00f9 evidenti crediti e debiti.\nGiovanni di Bicci de' Medici fu il primo Medici a costituire una sua banca, e mentre divenne influente nel governo fiorentino, soltanto suo figlio Cosimo de' Medici, che divenne gran maestro nel 1434, fu capo non ufficiale della repubblica fiorentina.\nStoria.\nFondazione.\nI Medici si erano interessati di banca ad alto livello, mantenendo il loro stato di famiglia appartenente all'alta borghesia e investirono i loro soldi in partecipazioni azionarie nelle terre del Mugello nel settore degli Appennini a nord di Firenze. In quel tempo i Medici erano la famiglia pi\u00f9 ricca d'Europa e probabilmente del mondo, pi\u00f9 potente anche dei Tudor. La stima delle loro ricchezze, in valori dei nostri tempi, \u00e8 difficile e imprecisa, considerando che possedevano opere d'arte di inestimabile valore, terreni, oro e molto altro ancora.\nEssi non erano soltanto banchieri, ma furono innovatori nel campo della contabilit\u00e0. A un certo punto della loro storia gestirono gran parte delle finanze del mondo e la loro moneta divenne fra le preferite negli scambi internazionali.\nMentre Salvestro padre di Averardo (1320-1363; noto come \"Bicci\") non fu un uomo d'affari di successo n\u00e9 un banchiere, lo fu certamente un lontano cugino, Vieri di Cambio (1323-1396), che divenne uno dei banchieri pi\u00f9 importanti di Firenze (il primo di una serie di modesti membri della famiglia, che ne vantava una ventina nel 1364). Nella banca di famiglia fecero il loro apprendistato Giovanni e il fratello maggiore Francesco (\"c.\" 1350-1412), che divennero poi soci. Francesco divenne socio di minoranza nel 1382, mentre Giovanni divenne amministratore della filiale di Roma nel 1385, divenendo a sua volta socio, anche se non era necessario capitalizzare la filiale visto che il papato era solito depositare denaro e non chiedeva prestiti. Vieri visse a lungo, ma la sua banca si suddivise in tre banche separate fra il 1391 e il 1392. Una banca fall\u00ec molto presto, una seconda, gestita da Francesco e poi da suo figlio sopravvisse fino al 1443, e dopo circa dieci anni mor\u00ec Averardo. La terza banca era controllata da Giovanni in societ\u00e0 con Benedetto di Lippaccio de' Bardi (1373-1420).\nLa fondazione del Banco dei Medici, \u00e8 normalmente fatta risalire al 1397, in quanto \u00e8 in quell'anno che Giovanni di Bicci de' Medici separ\u00f2 la sua banca da quella del nipote Averardo (che era stata il ramo romano della banca), spostando la sua piccola banca da Roma a Firenze. La filiale di Roma venne gestita da Benedetto, e Giovanni prese Baldassare Buoni (1371-1427) come socio. Essi versarono un capitale di 10.000 fiorini d'oro e iniziarono l'attivit\u00e0, anche se Gentile lasci\u00f2 presto l'azienda. Il cambio di citt\u00e0 port\u00f2 un vantaggio alla banca, in quanto molte delle grandi banche predominanti a Firenze nel XIV secolo (Bardi, Acciaioli, Peruzzi) erano andate incontro a problemi, vedendosi usurpate, nella loro citt\u00e0, dagli Alberti, che erano divenuti abbastanza importanti da catturare gli affari della Chiesa cattolica. Ma gli Alberti incapparono in una serie di liti familiari, e la famiglia venne bandita da Firenze nel 1382 (sebbene nel 1434 fu loro consentito di tornare), creando cos\u00ec un vuoto. La scelta di Giovanni si rivel\u00f2 molto azzeccata, specialmente finch\u00e9 Firenze non ebbe a disposizione un buon porto sul Mediterraneo, che ottenne poi nel 1406 con la conquista di Pisa e del suo Porto Pisano. Un altro vantaggio fu che era molto pi\u00f9 facile investire i capitali a Firenze piuttosto che a Roma, poich\u00e9 grazie ai depositi della Santa Sede, ottenuti da Giovanni a seguito della lunga collaborazione precedente, la banca disponeva di grandi somme da poter erogare in prestito.\nAscesa.\nRapidamente venne inviato un procuratore a Venezia per cercare opportunit\u00e0 di investimento. La sua attivit\u00e0 si rivel\u00f2 subito fruttuosa e venne aperta la seconda filiale del Banco il 25 marzo 1402. A seguito di una cattiva gestione amministrativa iniziale (commise l'errore fatale di violare l'accordo di associazione, prestando soldi ai tedeschi; ma Giovanni non dimentic\u00f2 gli antichi servigi ricevuti e invi\u00f2 20 fiorini per ), and\u00f2 incontro a difficolt\u00e0 ma presto riusc\u00ec a risollevarsi. Fu da questa filiale che deriv\u00f2 l'usanza di pagare il direttore della filiale con le azioni di societ\u00e0 che egli aveva acquistato nella sua attivit\u00e0 gestionale. Nello stesso 1402 venne fondata la prima fabbrica dei Medici per la produzione di stoffe di lana, e un'altra venne aperta nel 1408. In questo periodo, la filiale di Roma apr\u00ec una filiale a Napoli (chiusa nel 1425 e sostituita con una a Ginevra e Gaeta. Questo pu\u00f2 sembrare molto, ma c'erano solamente 17 impiegati in totale nel 1402, e appena cinque nella sede centrale di Firenze, anche se ragionevolmente ben pagati e prontamente promossi (come nel caso di Giuliano di Giovanni di ser Matteo che pass\u00f2 dall'essere un impiegato nel 1401 a socio di minoranza nel 1408).\nNel 1420, mor\u00ec Benedetto de' Bardi (il \"ministro\" o direttore generale di tutte le filiali), e venne sostituito dal fratello minore Ilarione de' Bardi, che era il procuratore della filiale di Roma. Egli chiuse una delle fabbriche di tessuti, fra le molte ristrutturazioni decise a seguito della fine di alcune collaborazioni societarie in atto. Questo fatto \u00e8 interessante in quanto i contratti vennero fatti da Ilarione nel nome di Cosimo e Lorenzo, e non di suo padre Giovanni; questo segna l'inizio di un trasferimento di responsabilit\u00e0 e di poteri. Due Portinari vennero inseriti nelle filiali di Firenze e Venezia.\nGiovanni mor\u00ec nel 1429 - secondo Lorenzo, la sua eredit\u00e0 fu di circa 180.000 fiorini d'oro - ma la sua morte non ebbe effetti particolari, e la transizione verso il controllo di Cosimo fu abbastanza tranquilla, aiutata da Ilarione, che divenne \"ministro\". Fortunatamente per il Banco, Lorenzo di Giovanni di Bicci era in ottimi rapporti con Cosimo, e cos\u00ec non insistette nello sciogliere la societ\u00e0 per ricevere la sua quota del patrimonio (la primogenitura non vigeva); molte banche fiorentine e societ\u00e0 durarono solamente una generazione o due perch\u00e9 alcuni dei figli che ereditavano desiderarono ricevere la quota di eredit\u00e0 di loro spettanza. Cos\u00ec le filiali crebbero e dopo quelle di Roma e Firenze, vennero aperte quelle di Venezia e Ginevra. Ilarione non visse molto a lungo, e viene citato come morto in una lettera del febbraio 1433; questo fu un periodo poco fortunato durante il quale il governo di Rinaldo degli Albizi stava operando contro la resistenza messa in atto dal giovane Medici (galvanizzato dal fallimento del governo degli Albizi in una guerra contro Lucca e Milano), decidendo alla fine di esiliare Cosimo a Venezia. In questo periodo della storia del Banco, le filiali in Italia produssero notevoli profitti, nonostante la politica sfavorevole, con il 62% del totale proveniente dalla filiale di Roma (nel 1427, la filiale di Roma aveva circa 100.000 fiorini depositati dalla Curia; in confronto, l'intera capitalizzazione del Banco dei Medici era di 25.000 fiorini d'oro.) Il 13% proveniva dalla filiale di Venezia, mentre le filiali di Bruges, Londra, Pisa, Avignone, Milano e Lione non erano ancora state fondate. In quel tempo sembra vi fosse un ufficio a Basilea che venne chiuso nel 1443.\nSviluppo.\nIl 24 marzo 1439, venne fondata la filiale di Bruges anche se i Medici avevano gi\u00e0 iniziato a realizzare affari nelle Fiandre, tramite agenti e corrispondenti, sin dal 1416. Ci\u00f2 accadde quando il figlio del reggente la filiale di Venezia (1417-1435) venne inviato a investigare, nel 1438, e torn\u00f2 con l'opinione che sarebbe stato possibile creare una societ\u00e0 a responsabilit\u00e0 limitata con Bernardo di Giovanni d'Adoardo Portinari (1407 - \"c.\" 1457) che assunse entrambi i ruoli di responsabile e azionista di maggioranza. Quando Angelo Tani (1415-1492) divenne azionista di minoranza nel 1455, venne creata la filiale con partecipazione paritaria del Banco dei Medici. Una situazione similare di \"accomandita\" venne realizzata ad Ancona, sembra con Francesco Sforza, un alleato di Cosimo.\nCome detto in precedenza, lo zio di Cosimo aveva aperto una banca con il ricavato del suo terzo della banca di Vieri, che chiuse nel 1443 con la morte del nipote di Averardo, prendendo la filiale di Pisa. Precedentemente, gli affari che i Medici dovevano realizzare a Pisa, come Cosimo che spedisce a Donatello i soldi per acquistare il marmo, erano stati realizzati tramite loro. Il 26 dicembre 1442, venne formata una societ\u00e0 a responsabilit\u00e0 limitata con due soci poco noti. I Medici ridussero progressivamente la loro partecipazione in questa societ\u00e0 e sembra che ne uscirono definitivamente, dopo il 1457, cedendo la loro quota a un socio che la tenne fino al 1476.\nIl 1446 vide la nascita di altre due filiali: la precedente collaborazione a Bruges venne trasformata in societ\u00e0 diretta, e venne iniziata una partecipazione a responsabilit\u00e0 limitata ad Avignone, il pi\u00f9 grande centro di commercio del sud della Francia, nonostante la partenza del papato. Nel giro di due anni questa associazione venne convertita in una piena partecipazione. La filiale di Lione non era stata ancora fondata; essa si and\u00f2 delineando come un graduale trasferimento della filiale di Ginevra, a causa della riduzione dei traffici delle fiere di Ginevra e della fondazione di quattro grandi fiere a Lione, che attrassero oltre 140 iniziative commerciali fiorentine.). Il trasferimento venne completato nel 1466.\nLa struttura del Banco aveva a quel punto raggiunto la fisionomia definitiva; una nuova filiale sarebbe stata aperta a Milano alla fine del 1452 o agli inizi del 1453, su richiesta del grato Sforza. Il suo primo rappresentante Pigello Portinari era molto capace e la filiale prestava fondi alla corte degli Sforza e, come la filiale romana, vendeva gioielli - finch\u00e9 Pigello mor\u00ec e venne sostituito dall'inefficiente fratello Accerrito (1427 - \"c.\" 1503) che non riusc\u00ec a incassare i massicci finanziamenti concessi alla corte degli Sforza (che non rimborsarono i debiti di 179.000 ducati prima della sua morte avvenuta nel 1478). Un problema simile avvenne nella filiale di Bruges diretta dal terzo fratello Portinari, Tommaso.\nIn ogni caso, questo periodo (1435-1455), sotto Cosimo e il suo ministro Giovanni de' Benci, fu il pi\u00f9 prospero nella storia del Banco. Con la morte di Cosimo il 1\u00ba agosto 1464, ebbe inizio il declino della societ\u00e0.\nDeclino.\nFallimento a Lione e Londra.\nUn primo segnale del declino fu il quasi fallimento della filiale di Lione a causa della venalit\u00e0 del suo direttore, salvato solamente dagli sforzi eroici di Francesco Sassetti; le difficolt\u00e0 erano affiorate dopo quelle registrate nella filiale di Londra, che avevano messo in difficolt\u00e0, per gli stessi motivi, la filiale di Bruges, che aveva prestato delle grosse somme di denaro a re Edoardo IV l'usurpatore del Casato di York; sebbene in un certo senso la filiale non avesse alcuna alternativa in quanto doveva affrontare l'opposizione dei commercianti e fabbricanti di stoffe interessati ai commerci con Londra e i loro rappresentanti in Parlamento, che garantivano le necessarie licenze di esportazione subordinandole alla concessione dei prestiti. Essa era stata sciolta come societ\u00e0 nel 1465, ed era stata reincorporata come \"accomandita\". Nel 1467, Angelo Tani fu inviato per rivedere i libri. Tani tent\u00f2 di iniziare il recupero dei crediti: il re doveva restituire 10.500 sterline; la nobilt\u00e0 1.000; altre 7.000 erano costituite da merci fornite e non pi\u00f9 recuperabili. I fondi operativi (come avvenuto negli altri casi di fallimento precedenti) vennero presi in prestito dai Medici a elevati tassi di interesse. Edoardo IV ammortizz\u00f2 una parte del suo debito, ma i versamenti vennero presto ridotti (ma non negati) da nuovi prestiti e vendite di seta. Nella primavera del 1469, Tani termin\u00f2 il salvataggio con sua grande soddisfazione, e ritorn\u00f2 in Italia. Il suo lavoro fu reso vano dal mancato sostegno dei direttori delle filiali interessate e in particolar modo di quello londinese Canigiani; l'evento fatale fu la guerra delle due rose che rese Edoardo IV incapace di rimborsare i prestiti (il meglio che pot\u00e9 fare, per rimborsare i prestiti che aveva ottenuto, fu di aumentare i dazi sulla esportazione delle lane inglesi fino alla completa estinzione del debito), e i ribelli Lancaster che non rimborsarono mai i loro prestiti dopo le loro morti e sconfitte. La filiale termin\u00f2 la sua liquidazione nel 1478, con una perdita totale di 51.533 fiorini d'oro.\nFallimento a Bruges.\nDopo il fallimento della filiale di Londra, essa venne messa in \"accomandita\" sotto il controllo di quella di Bruges, diretta dal terzo dei fratelli Portinari, Tommaso Portinari. Anche questa filiale sar\u00e0 destinata presto al fallimento. Portinari aveva diretto la filiale per diversi decenni, e aveva dato prova di essere non capace: egli aveva concesso enormi prestiti alla Corte Burgunda per ingraziarsi il favore dei regnanti ed elevarsi socialmente. Aveva acquistato due navi che andarono perse, una per un naufragio e l'altra sequestrata dai pirati. Inoltre il debito della filiale londinese era stato assunto da quella di Bruges. Prima della morte di Piero, Portinari riusc\u00ec a trovare degli affari cos\u00ec favorevoli che lo portarono a vivere a Firenze, recandosi soltanto raramente, per affari, nei Paesi Bassi. La fine della filiale fu costellata da caos e situazioni strane e forse anche da frodi: Portinari rifiut\u00f2 di restituire dei depositi, dichiarando che le somme erano state investite in societ\u00e0; disse anche che Angelo Tani come socio effettivo, era anch'egli responsabile delle perdite, nonostante il fatto che Tani non avesse mai firmato atti o quant'altro. La dimensione degli ammanchi \u00e8 difficile da stabilire: in una lettera, Lorenzo il Magnifico dice che i debiti di Carlo il Temerario ammontavano alla somma di 16.150 groat. I limiti dell'associazione impedirono fortunatamente di prestare pi\u00f9 di 6000 groat. In un'altra lettera, Lorenzo biasima Portinari per l'artificio di spostare tutti i debiti della filiale di Londra a quella di Bruges - a parte gli affari proficui della vendita della lana. Portinari compr\u00f2 il 45% della societ\u00e0, mentre la sua partecipazione nella filiale di Bruges era solamente del 27.5%. La filiale venne liquidata nel 1478 con perdite sbalorditive: il fallimento della filiale di Bruges volle dire accollarsi le perdite della filiale dei Paesi Bassi oltre a quelle della filiale londinese. In totale si ebbero perdite per circa 70.000 fiorini d'oro. Questa valutazione risulta ottimistica, in quanto si presume che l'ammanco fosse maggiore di quello registrato sui libri contabili. Lorenzo ebbe a dire, \"Questi sono i grandi profitti che abbiamo accumulato con la gestione di Tommaso Portinari.\"\nLorenzo rifiut\u00f2 di accollarsi questa perdita e invi\u00f2 un agente fidato a Bruges per rivedere i libri e chiudere la societ\u00e0. Portinari si trov\u00f2 ironicamente dinanzi a una via senza uscita: non poteva rifiutare la chiusura, poich\u00e9 l'azionista di maggioranza, Lorenzo, aveva dato l'avviso corretto, e doveva accettare i propri libri contabili poich\u00e9 disse che erano accurati e le poste in bilancio, piuttosto strane, erano corrette. Il rappresentante Ricasoli fu aiutato in questo compito da Angelo Tani che venne da Firenze per stabilire la questione della sua associazione supposta nella filiale londinese attraverso quella di Bruges. Dopo la scissione della societ\u00e0 nel 1478, Portinari cadde in situazioni difficili. Gli venne tolto l'accredito come diplomatico (aveva partecipato, tra l'altro, alla negoziazione del trattato Intercursus Magnus)); anche se, ironicamente, la parte pi\u00f9 utile di essere stato un diplomatico fu quella di essere capace di ritornare a Firenze senza finire in prigione per il mancato pagamento dei debiti. Mor\u00ec povero, il 15 febbraio 1501, all'ospedale di Santa Maria Nuova, che il suo antenato Folco di Ricovero Portinari aveva fondato. Il suo patrimonio era cos\u00ec modesto e i suoi affari cos\u00ec equivoci che suo figlio rifiut\u00f2 l'eredit\u00e0, per evitare il pagamento di eventuali debiti pregressi.\nDecadenza.\nDopo la morte di Cosimo, le sue propriet\u00e0 e il controllo del Banco passarono sotto il controllo del figlio maggiore Piero di Cosimo (\"il Gottoso\"). Piero aveva ricevuto una educazione umanistica; diversamente dal fratello minore che era stato formato in affari economici. In teoria, il figlio Pierfrancesco di Lorenzo avrebbe potuto insistere sulla divisione delle propriet\u00e0, ma Pierfrancesco era stato allevato da Cosimo e \"il suo rispetto per lo zio era cos\u00ec grande che non os\u00f2 chiedere di poter avere la sua partecipazione nella societ\u00e0.\"; Pierfrancesco sembra essere cresciuto con un atteggiamento ostile verso Cosimo, ma la sua morte nel 1476 prevenne ogni spartizione; con uno sguardo retrospettivo, si nota come Cosimo sottrasse la parte di eredit\u00e0 di Pierfrancesco per darla ai suoi due figli. Pierfrancesco sarebbe stato pi\u00f9 saggio nell'effettuare tale separazione. Piero non era uguale a Cosimo, ma data la sua formazione, probabilmente avrebbe agito in maniera migliore, ma l'essere costretto a letto dalla gotta gli imped\u00ec di rivendicare quanto gli spettava. Piero riconobbe i problemi che si avvicinavano, e tent\u00f2 di iniziare una \"politica di riduzione delle spese\" secondo quanto detto da Raymond de Roover. Questa politica non sembra sia stata seguita correttamente - stando a quanto scrisse Niccol\u00f2 Machiavelli nella sua storia di Firenze - in quanto comport\u00f2 la richiesta di prestiti per far fronte ai pagamenti, che causarono il collasso di molte attivit\u00e0 commerciali dei fiorentini e diedero il via al complotto contro Piero e la casa Medici.\nNon \u00e8 dato sapere se Machiavelli esager\u00f2 i problemi o se Piero aveva ordinato soltanto una contabilit\u00e0 completa; Machiavelli probabilmente pu\u00f2 essere creduto fin quando scrive che avvenne una quantit\u00e0 notevole di fallimenti che portarono a una lieve recessione nell'economia di Firenze, subito dopo la morte di Cosimo. De Roover cita la guerra fra Venezia e l'Impero Ottomano e i collegamenti delle societ\u00e0 che svolgevano affari con queste due potenze economiche del tempo, come concausa della crisi.. \u00c8 sicuro comunque che Piero tent\u00f2 di intervenire pesantemente sulla filiale londinese per recuperare, per quanto possibile, i crediti vantati nei confronti di Edoardo IV; ordin\u00f2 alla filiale di Milano di ridurre i prestiti, disse a Tommaso Portinari, della filiale di Bruges, di vendere le navi e di non concedere prestiti di difficile esigibilit\u00e0 e tent\u00f2 di chiudere la filiale di Venezia divenuta non pi\u00f9 proficua. Nella prospettiva di seguire il suo piano d'azione, Piero si trov\u00f2 in difficolt\u00e0: era politicamente costoso a richiedeva che i prestiti venissero rimborsati, e tali richieste potevano costargli care all'interno di Firenze: il re d'Inghilterra poteva rendergli impraticabili alcuni tentativi di esportare la lana inglese, e della lana inglese il Banco aveva disperato bisogno per due ragioni. Il primo era che quella lana era molto richiesta; se Firenze non avesse avuto la possibilit\u00e0 di approvvigionarsi per fare i tessuti, non avrebbe potuto vendere le sue merci e cosa pi\u00f9 importante, non avrebbe potuto dar lavoro alle classi pi\u00f9 modeste che si specializzavano in quel settore. La lana fiamminga era stata usata un tempo al posto di quella inglese, ma dopo il 1350 non aveva pi\u00f9 un mercato in Italia e non veniva pi\u00f9 importata fin dopo il 1400.. La disoccupazione gener\u00f2 agitazioni e rivolte che coinvolsero Piero, ritenuto il reale governante di Firenze. La seconda ragione era che c'era un problema sistematico nel Banco dei Medici dove gli investimenti fluivano dal nord Europa verso l'Italia e la lana era necessaria per offrire un flusso di valuta verso nord per bilanciare i conti. Quindi quando Edoardo chiese i prestiti, la filiale di Londra non poteva esimersi dal concederglieli.\nDal 1494, anche la filiale di Milano cess\u00f2 di esistere. Le filiali che non erano state chiuse per problemi vari, videro la loro fine nel 1494, quando Savonarola e il papa iniziarono ad agire contro i Medici. La sede di Firenze era stata bruciata durante una rivolta, quella di Lione venne rilevata da una societ\u00e0 concorrente, la filiale romana and\u00f2 in bancarotta quando un certo cardinale divenne Papa Leone X e chiese gli 11.243 fiorini d'oro che aveva depositato nel Banco. Al momento del fallimento era ancora la pi\u00f9 grande banca d'Europa, con almeno sette filiali e cinquanta agenti, un numero stupefacente per l'epoca.\nDe Roover attribu\u00ec l'inizio della crisi del Banco a Cosimo. Lui pass\u00f2 la maggior parte del suo tempo dedicandosi alla politica, e quando non era impegnato negli intricati complotti della societ\u00e0 fiorentina, patrocinava letterati e artisti, o era occupato a comporre le sue poesie. Questo gli lasci\u00f2 pochissimo tempo per occuparsi della selezione accurata dei direttori delle filiali del Banco e per guardare con attenzione all'interno del Banco con l'intento di evitare frodi e malversazioni. La maggior parte degli oneri vennero messi sulle spalle di Francesco Sassetti che era passato da semplice impiegato della filiale di Avignona a direttore generale e quindi alla filiale di Ginevra per finire, nel 1458, a Firenze al fianco di Cosimo. Sassetti si and\u00f2 occupando in modo crescente di molti affari e alla fine ne usc\u00ec in malo modo. Non \u00e8 dato sapere se a causa della cattiva fortuna, della maturit\u00e0, della pigrizia in aumento o per il tempo passato a studiare l'umanesimo secolare come Cosimo, Sassetti non riusc\u00ec a scoprire la frode alla filiale di Lione fino a quando non fu troppo tardi per poterla salvare. Il direttore della filiale Lionetto de' Rossi aveva tentato di coprire la sua incompetenza dimostrandosi troppo ottimista sul numero dei cattivi prestiti che il Banco avrebbe dovuto coprire, e prendendo in prestito fondi che gonfiavano artificialmente i profitti.\nQuesto non \u00e8 l'unico fattore da lui identificato. Un lungo periodo di svalutazione dell'oro contro l'argento tra il 1475 e il 1485 - probabilmente a causa dell'incremento delle estrazioni di argento dalle miniere tedesche - signific\u00f2 che come debitore, il Banco dei Medici si trov\u00f2 dal lato sbagliato della barricata - poich\u00e9 i suoi depositi erano in oro e gli interessi erano pagati in oro. Questo trend era in parte attribuibile alla riluttanza di Firenze ad abbassare il valore del fiorino che era internazionalmente stimato per il suo valore, prestigio, e affidabilit\u00e0. Ma il sistema di coniazione duplice di Firenze aggrav\u00f2 il problema. Questo cambiamento nel sistema valutario riflett\u00e9 forse un rallentamento sistematico o recessione in Europa.\nPiero mor\u00ec il 2 dicembre 1469 e gli succedettero i suoi due figli Lorenzo e Giuliano. I due non raggiunsero la maggioranza e cos\u00ec Lorenzo (il fratello di Piero) prese il patrimonio di Piero per inserirlo nel capitale del Banco (una scelta sbagliata in quanto dovette poi razziare i beni di Piero quando la situazione divenne pi\u00f9 difficile). I suoi interessi nel campo della politica e dell'arte (che portarono a chiamarlo \"il Magnifico\") lo obbligarono a cedere al suo ministro Francesco Sassetti, la responsabilit\u00e0 di decidere importanti questioni del Banco. Sassetti venne incolpato del declino del Banco per il fallimento delle filiali di Lione e Bruges, e Lorenzo per essersi fidato troppo di Sassetti e non averlo ascoltato quando gli riferiva dei problemi o provava a sistemare alcune situazioni. Veramente, Lorenzo disse una volta, quando Angelo Tani (che aveva tentato di prevenire il fallimento della filiale di Bruges) fece appello a lui per sollevare Sassetti e restringere i prestiti della filiale londinese, che \"lui [Lorenzo] non capiva tali questioni.\" Egli ammise dopo, che la sua mancanza di conoscenza era alla base della sua approvazione degli schemi disastrosi di Tommaso Portinari. Goldthwaite biasim\u00f2 Lorenzo senza mezzi termini:\n\"...Lorenzo il Magnifico, per il quale la politica fu sempre prioritaria rispetto agli affari. I servigi alla corte e l'aristocrazia erano stati probabilmente gli aspetti principali presi in esame nella scelta dei direttori delle filiali del Banco a Milano nel 1452 o 1453 e a Napoli nel 1471, e super estensioni di credito, attraverso prestiti personali, crearono severe e insormontabili problematiche in entrambe le operazioni.\"\nAlla morte di Lorenzo l'8 aprile 1492, la gestione pass\u00f2 a suo figlio Piero di Lorenzo (1472-1521), allora ventenne. Piero non aveva alcun talento per gestire una banca e si affid\u00f2 al suo segretario e prozio Giovanni Tornabuoni. Inutile dire, che i due amministrarono male la banca e trascurarono il nuovo ministro (Sassetti era morto a causa di un colpo apoplettico nel marzo 1490) Giovambattista Bracci. Se la famiglia de' Medici e la sua banca non fossero andate in rovina nel 1494, probabilmente la cosa sarebbe successa subito dopo.\nUn altro fattore era stata la spesa per l'abbigliamento di Lorenzo. Secondo lo stesso Lorenzo, tra il 1434 e il 1471 egli spese una media di 17.467 fiorini d'oro l'anno.\nUn altro errore di Sassetti fu quello di avere cieca fiducia in Tommaso Portinari invece che nel pi\u00f9 fidato Angelo Tani; Portinari provoc\u00f2 il fallimento della filiale di Bruges.\nNiccol\u00f2 Machiavelli diede un punto di vista pi\u00f9 contemporaneo nel suo \"Istorie fiorentine\", asserendo che la caduta del Medici era dovuta alle redini sciolte sui direttori delle filiali, che cominciarono a comportarsi come principi e non come oculati uomini d'affari e assennati commercianti.\nLa caduta.\nQuando la crisi apparve in lontananza, un modo di tentare di imbrigliarla era cominciare a ridurre gli interessi pagati sui depositi discrezionali e su richiesta. Ma tale mossa avrebbe danneggiato l'immagine dei Medici, e cos\u00ec venne intrapresa troppo tardi. Il cattivo uso delle risorse del Banco cre\u00f2 la possibilit\u00e0 di repentini sconvolgimenti. Il fatto, che sembra essere stato una pratica comune nelle banche fiorentine, era quello di operare con non pi\u00f9 del 5% dei loro depositi tenuti a riserva di improvvisi crolli. In aggiunta a questo, Lorenzo \"il Magnifico\" non si occup\u00f2 affatto del Banco. Egli concentr\u00f2 completamente le fortune della famiglia patrocinando artisti e letterati.\nI problemi fiscali cominciarono a crescere in modo pressante fino a costringere Lorenzo a razziare la tesoreria di stato di Firenze - a un certo punto defraudando il Monte della Dote, un fondo caritatevole. Subito dopo, la pressione politica di Carlo VIII di Francia con l'invasione d'Italia del 1494, obblig\u00f2 Piero di Lorenzo de' Medici a cedere alle forze di Carlo e all'insolvenza imminente del Banco dei Medici. I beni vennero distribuiti ai creditori e tutte le filiali vennero dichiarate fallite."}
{"id": "2451813", "revid": "179521", "url": "https://it.wikipedia.org/wiki?curid=2451813", "title": "Halvard Hanevold", "text": "Biografia.\nHa iniziato a praticare biathlon a livello agonistico nel 1985 ed \u00e8 entrato a far parte della nazionale norvegese nel 1992. per l'Asker Skiklubb . Ai XVII Giochi olimpici invernali di partecipa in una squadra costruita sui giovani, tra cui Ole Einar Bj\u00f8rndalen. Hanevold nel 1995 ha celebrato il suo primo titolo mondiale nella gara a squadre, insieme a Frode Andresen, Dag Bj\u00f8rndalen e Jon \u00c5ge Tyldum.\nIn Coppa del Mondo ha esordito nel 1992 nell'individuale di Pokljuka, chiudendo al 93\u00ba posto, ha conquistato il primo podio nel 1996 nell'individuale di Anterselva (3\u00b0) e la prima vittoria il 14 dicembre 1997 nella staffetta di \u00d6stersund.\nIl 15 gennaio 1998 ha celebrato ad Anterselva la sua prima vittoria individuale in Coppa del Mondo (in individuale), mentre due mesi pi\u00f9 tardi ha vinto l'oro olimpico a , sempre nell'individuale sui 20\u00a0km, battendo di 7,5 secondi l'italiano Pieralberto Carrara; una settimana dopo ha vinto anche la medaglia d'argento nella staffetta vinta dalla Germania. Ai XIX Giochi olimpici invernali di , Hanevold e i suoi compagni vincono la medaglia d'oro nella staffetta mentre sfiora il podio nell'individuale, gara che riusc\u00ec per\u00f2 a vincere l'anno successivo ai Mondiali a Chanty-Mansijsk.\nHa vinto ai Mondiali del 2004 a Oberhof l'argento nella staffetta. Ai Mondiali del 2005 a Hochfilzen in Austria, con Ole Einar Bj\u00f8rndalen, Stian Eckhoff e Egil Gjelland ha vinto il suo quarto oro ai Mondiali. In occasione dei XX Giochi olimpici invernali di , nelle gare dominate dai tedeschi Michael Greis e Sven Fischer, ha vinto il bronzo nell'individuale e l'argento nella sprint. Dopo l'argento ai Mondiali di Anterselva nella staffetta, l'anno successivo a \u00d6stersund (Svezia), ha eguagliato il risultato ottenuto in terra italiana, aggiungendo un altro argento nella sprint inserendosi alle spalle del russo Maksim \u010cudov e davanti al suo compagno di squadra Ole Einar Bj\u00f8rndalen. Nell'edizione dei Mondiali del 2009 in Corea del Sud, a Pyeongchang, i norvegesi sono riusciti a salire sul gradino pi\u00f9 alto del podio; sempre in Corea Hanevold ha vinto la sua quinta medaglia mondiale nella gara sprint dietro ai connazionali Ole Einar Bj\u00f8rndalen e Lars Berger.\nAi XXI Giochi olimpici invernali di ha vinto l'oro staffetta 4 x 7,5 km.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "2451815", "revid": "365417", "url": "https://it.wikipedia.org/wiki?curid=2451815", "title": "Ugo Nespolo", "text": "Biografia.\nUgo Nespolo trascorre la sua infanzia nel biellese prima di trasferirsi a Torino dove il padre Libero lasciata la piccola industria di materie plastiche attiva un commercio di strumenti di misura ed articoli tecnici. A Torino frequenta il Liceo, poi l\u2019Accademia Albertina di Belle Arti dove si diploma in Pittura con Enrico Paulucci e all\u2019Universit\u00e0 degli Studi di Torino alla Facolt\u00e0 di Lettere e Filosofia si laurea con una tesi in Semiologia.\nGli inizi.\nGli esordi di Nespolo nel panorama artistico italiano risalgono agli anni Sessanta, quelli in cui esplodono le tendenze pop seguite dalle ricerche concettuali e poveriste.\nLe sue prime mostre personali si tengono alla Galleria Il Punto a Torino. La sua ricerca mai legata in maniera assoluta ad un codice espressivo si caratterizza per la ricerca di contenuti ironici ed eclettici che, sempre, segneranno il suo lavoro. Nespolo in questi anni esplora molte possibilit\u00e0 espressive rivisitando le istanze delle Avanguardie Storiche, il Futurismo, il Dadaismo e osservando la crescente influenza della Pop Art in arrivo dall\u2019America.\nNegli anni d\u2019esordio si lega a figure della cultura italiana e torinese, in particolare col filosofo Gianni Vattimo ed Edoardo Sanguineti, capofila del Gruppo \u201863 e della neoavanguardia, scriver\u00e0 testi e poesie per le prime mostre personali di Nespolo nel 1966.\nNei tardi anni Sessanta fa parte della Galleria di Arturo Schwarz, Milano, con la quale poco dopo esporr\u00e0 a New York, Chicago ed in Belgio. In quegli anni la Galleria conta tra i suoi artisti Duchamp, Picabia, Schwitters, Arman, Baj. La sua prima mostra milanese (5 marzo 1968) \"Macchine e Oggetti Condizionali\" \u00e8 presentata da Pierre Restany. Il clima e l'innovazione di questa mostra verranno colti da Germano Celant che conier\u00e0 poi il movimento dell\"'Arte Povera,\" alle cui mostre iniziali Nespolo partecipa; come ad esempio a \"10 per un Percorso\", Galleria Arco d\u2019Alibert, Roma; \"Con-temp-l\u2019azione\", Galleria Gian Enzo Sperone, Galleria Il Punto, Galleria Christian Stein, Torino; Deposito d\u2019Arte Presente, Torino.\nNel 1967 con Ben Vautier realizza a Torino il primo \"Concerto Fluxus Italiano\" dal titolo \"Les Mots et Les Choses.\" Inizia a viaggiare intensamente negli Stati Uniti dove entrer\u00e0 in contatto con le realt\u00e0 Newdada, Fluxus e con il New American Cinema. Gli incontri di Nespolo con alcuni autori e fondatori del gruppo come Jonas Mekas, P. Adams Sitney, Gregory Markopoulos, Y\u014dko Ono, Andy Warhol, Regina Cornwell daranno il via ad una sua ricerca filmica molto personale. Diventa quindi uno tra gli iniziatori di quel fenomeno espressivo e di ricerca che verr\u00e0 anche definito \"Cinema degli Artisti\". I suoi film popolati di artisti\u2013interpreti come Lucio Fontana, Enrico Baj, Michelangelo Pistoletto, Alighiero Boetti, Allen Ginsberg, Edoardo Sanguineti, verranno proiettati in molti musei internazionali tra cui Centre Pompidou, Parigi; Tate Modern, Londra; Reina Sofia, Madrid; Philadelphia Museum of Art, Filmoteka Polska, Varsavia; Museo Nazionale del Cinema, Torino; Fondazione Prada, Milano; Biennale di Venezia.\nAnni Settanta.\nNegli anni Settanta Nespolo vince il \"Premio Bolaffi\" (1974) e realizza \"Il Museo\" (1975-76), opera monumentale di 10 metri prima evidenza dell'elemento di rilettura\u2013scomposizione dell\u2019arte altrui che caratterizzer\u00e0 molti suoi lavori, mettendo in pratica il tema della \"citazione\" tipica del pensiero postmoderno. L\u2019opera sar\u00e0 esposta per la prima volta nel 1976 al Museo Progressivo d\u2019Arte Contemporanea, Livorno; viagger\u00e0 in seguito in Europa e negli Stati Uniti.\nIn questi anni Nespolo sperimenta con diverse tecniche: ricamo, intarsio con materiali pregiati (ebano, madreperla, avorio, porcellana, argento) come reazione all\u2019accademia poverista ed omaggio alla maestria esecutiva di Giovan Battista Foggini.\nSin dai primi anni Settanta Nespolo lavora con il concetto del \u201c\"portare l\u2019arte nella vita\"\u201d, operazione che implicher\u00e0 il rapporto con l\u2019\"Arte Applicata\" e il tentativo di coniugare le due distinte anime delle culture \"High\" e \"Low\".\nIl sodalizio con Enrico Baj porta all\u2019apertura a Milano del \"Premiato Studio d\u2019Arte Baj &amp; Nespolo\" e l\u2019amore per la Patafisica, derivata anche dai numerosi viaggi ed incontri parigini, culminer\u00e0 nella fondazione dell\u2019Istituto Patafisico Ticinese nel 1979. Raymond Queneau, fondatore dell\"OuLiPo\" e Satrapo patafisico, approver\u00e0 il libro di logica formale \"Verit\u00e0 e Menzogna un\u2019alternativa logica\" scritto da Nespolo nel 1969 pubblicato dall\u2019Editore Schwarz.\nIn questi anni Gian Paolo Prearo pubblica a Milano un volume monografico sull\u2019opera di Nespolo scritto da Enrico Crispolti. Seguono mostre alla Galleria Blu e Studio Marconi, Milano; Galleria de\u2019 Foscherari, Bologna; Christian Stein, Torino; Herbert Lust Gallery, Chicago; Camden Arts Centre, London; Arras Gallery, New York. Dal 2 luglio 1978 partecipa alla mostra \"Dalla Natura all\u2019Arte,\" Biennale di Venezia (1978).\nL\u2019attivit\u00e0 cinematografica iniziata nel 1966 con i film \"Grazie Mamma Kodak\", \"La galante avventura del cavaliere dal lieto volto\" con Lucio Fontana ed Enrico Baj, \"Buongiorno Michelangelo\" con Michelangelo Pistoletto, \"Boettinbianchenero\" con Alighiero Boetti, prosegue con \"Un Supermaschio\", \"Andare a Roma\" e \"Lo spaccone\".\nAnni Ottanta e Novanta.\nL\u2019attivit\u00e0 espositiva di Nespolo prende il via con la mostra personale alla Civica Galleria d\u2019Arte Moderna, Ferrara; \"Casa d\u2019Arte Nespolo,\" Palazzo della Permanente, Milano; mostra antologica \"La Bella Insofferenza\", Villa Croce, Genova; in catalogo la poesia \"Nespoleide\" di Edoardo Sanguineti. \nPartecipa alla mostra \"L\u2019identit\u00e9 Italienne\" al Centre Pompidou, Parigi. Nel 1982 la mostra personale alla Arras Gallery, New York; con testi di Furio Colombo. \nNel 1984 la rassegna personale \"Le Cin\u00e9ma diagonal\" al Centre Pompidou, Parigi; nel 1988 la mostra personale al Festival di Spoleto.\nDisegna nel 1986 scene e costumi per la prima americana della \"Turandot\" di Ferruccio Busoni allo Stamford State Opera e nel 1990 le scene ed i costumi per \"Don Chisciotte\" di Paisiello al Teatro dell\u2019Opera di Roma. Nel 1990 la mostra personale al Palazzo Reale, Milano; con testi nel catalogo Electa di Gillo Dorfles e Gianni Vattimo.\nIn questi anni Nespolo assume la direzione artistica di Richard Ginori e ha inizio la collaborazione con la storica Vetreria muranese Barovier &amp; Toso. Il suo interesse per la ceramica d\u00e0 vita all\u2019ampia mostra al Museo della Ceramica, Faenza; ed in Giappone all\u2019International Ceramic Festival, Shigaraki. A Venezia la mostra personale \"La Passerella\" con sculture in vetro di Barovier &amp; Toso. Mentre \u00e8 del 1991 la mostra personale \"A Fine Intolerance\" alla Galleria Borghi, New York; seguita dalla personale \"Pictura si instalatu\" al Museo Nazionale d'Arte Rumena, Bucarest. Nel 1997 una serie di mostre itineranti in America Latina prendono il via dal Museo Nacional de Bellas Artes, Buenos Aires; poi al Museo de Arte Contempor\u00e1neo de C\u00f3rdoba, Ch\u00e2teau Carreras, in seguito al Museo Municipal de Arte Moderno, Mendoza; ed infine al Museo Nacional de Artes Visuales, Montevideo.\nNel 1998 realizza per la citt\u00e0 di San Benedetto del Tronto una scultura di dieci metri, in acciaio dipinto, \"Lavorare Lavorare Lavorare, Preferisco il Rumore del Mare.\"\nDal 2000.\nMostra antologica \"Nespolo+Napoli\" a Palazzo Reale, Napoli a cura di Flavio Caroli. Nei primi mesi del 2001 torna al cinema con \"Film/a/To\" interpretato da Edoardo Sanguineti e presentato al Centre Pompidou, Parigi. Mostra personale a Fukui nell\u2019ambito di \"Italia in Giappone 2001\".\nNel 2002 prende il via la sua opera di decoro delle ventisei Stazioni della nuova Metropolitana della Citt\u00e0 di Torino.\nNel 2003 mostra personale al Museo d\u2019Arte Moderna di Mosca; Accademia Russa di Belle Arti a San Pietroburgo e Museo Nazionale di Minsk. Dopo una mostra all\u2019Istituto Italiano di Cultura, Parigi; due mostre personali durante il Festival del Cinema di Locarno seguite in autunno da una vasta personale al Museo nazionale della Cina, Pechino. Il 2004 inizia con la personale al M. K. \u010ciurlionis National Art Museum, Vilnius, Lituania; poi mostra al Museo d\u2019Arte Moderna, Canton; e al Guangdong Museum of Art, Guangzhou. Il 2005 inizia con la mostra personale al Museo Poldi Pezzoli, Milano; e con la realizzazione del film \"Italiana\" per Cinecitt\u00e0 interpretato da Giancarlo Giannini.\nNel 2007 la Fondazione Festival Puccini gli affida la realizzazione delle scene e costumi per \"Madama Butterfly\". Nello stesso anno disegna il \"Drappellone\" per il Palio d\u2019Agosto a Siena e tiene una mostra personale nel Palazzo Pubblico della Citt\u00e0. Il 2008 vede una mostra personale alla Walter Wickiser Gallery, New York.\nIl Museo Nazionale del Cinema di Torino allestisce una mostra antologica sulla sua attivit\u00e0 cinematografica. Partecipa a Palazzo Grassi, Venezia alla mostra \"Italics: Arte Italiana fra tradizione e rivoluzione, 1968-2008\", mostra che si trasferisce poi al Museum of Contemporary Art, Chicago.\nNel 2009 il Museo Nazionale del Bargello, Firenze; gli dedica un\u2019antologica \"Novantiqua\" con quaranta opere. Nel maggio 2011 personale \"La bella intolerancia\" al Museo nazionale delle belle arti, Avana, Cuba.\nDal 21 ottobre Nespolo assume la carica di Presidente del Museo Nazionale del Cinema, Torino.\nNel Maggio 2012 si tiene la sua mostra personale al Museum Nasional Indonesia, Jakarta. Nel giugno mostra all\u2019Art Centre Bahrain National Museum. A Luglio dello stesso anno, la sua mostra \"Il Numero d\u2019Oro\" al Museo Lev Tolstoj J\u00e0snaja Polj\u00e0na, Russia, mentre ad Ottobre \"The Years of the Avantgarde\", personale alla Galleria d\u2019Arte Moderna, Torino.\nA Dicembre del 2014 per il Festival di Spoleto USA, Charleston; Nespolo disegna scene e costumi per l\u2019opera barocca di Francesco Cavalli \"Veremonda, l\u2019Amazzone di Aragona\".\nNel 2015, si susseguono tre importanti appuntamenti internazionali con proiezioni cinematografiche alla Tate Modern, Londra; Centre Pompidou, Parigi e alla Peggy Guggenheim Collection, Venezia.\n\"That's life\" \u00e8 il titolo della personale alla Fondazione Puglisi Cosentino, Catania; con 170 opere esposte. Nel 2017 disegna per Rai Yoyo una serie di cartoni animati in 52 episodi. La serie vince il Primo Premio a \"Cartoons on the Bay\". In giugno mostra personale al Centro d\u2019Arte Contemporanea del Montenegro (Dvorak Petrovica). Da Ottobre 2017 la personale \"A modo mio\" al Centro Saint-B\u00e9nin, Aosta.\nNel 2018 disegna lo storico calendario per l'Arma Nazionale dei Carabinieri. A Febbraio del 2018, Swatch per festeggiare i 35 anni dalla fondazione dello storico brand organizza alla Cit\u00e9 du Temps, Ginevra; la mostra personale di Nespolo dal titolo \"Numbers\". Il catalogo \u00e8 concepito dal matematico Piergiorgio Odifreddi. \nDal 19 aprile al 25 maggio la Biblioteca Nazionale Centrale, Firenze; rende omaggio all\u2019attivit\u00e0 editoriale di Nespolo con la mostra \"Il trionfo dei libri\". A maggio 2019, al Huangpu District, Shanghai, Cina; si tiene la mostra personale sul cinema di Nespolo dal titolo \"Doppio Schermo\", Film e video d\u2019Artista dagli anni Sessanta.\nIl 29 gennaio 2019 l\u2019Universit\u00e0 degli Studi di Torino conferisce a Nespolo la Laurea Honoris Causa in Filosofia. Nel luglio 2019 s\u2019inaugura la mostra antologica \"Fuori dal coro\" a Palazzo Reale, Milano.\nFilmografia.\nUgo Nespolo lavora moltissimo anche in ambito cinematografico. Parte ad esplorare il mondo del cinema negli anni '60, diventando un punto di riferimento in Italia per quanto riguarda il \"Cinema d'Artista.\" Come scrive Nespolo sul suo sito \"\"Partii. con la Bell &amp; Howell 16 millimetri con lo Zoom Angenieux alla scoperta del cinema e fui fortunato.\" [...] \"Allora pensavo ad una sorta di \"teatro fotografico\" pieno di improvvisazioni e di materiali bizzarri. Il tentativo \u00e8 stato quello di approdare in un territorio magico ed in perenne, instancabile movimento, un gioco insomma in cui la razionalit\u00e0 era bandita per lasciare il posto ad un libero creare associazionistico, suono ed immagine, movimento e colore, senso e non senso.\"\"\nOpere letterarie.\nAlcuni degli scritti di Ugo Nespolo:\nNegli ultimi anni Nespolo ha deciso di dedicarsi sempre di pi\u00f9 alla scrittura. Oltre agli articoli pubblicati mensilmente su Il Foglio ha pubblicato diversi scritti: \nTeatro.\nDegno di nota anche i molti lavori per la produzione di scene e costumi di Ugo Nespolo nel mondo del Teatro e dell'Opera Lirica. "}
{"id": "2451818", "revid": "25124382", "url": "https://it.wikipedia.org/wiki?curid=2451818", "title": "Didattica della Matematica", "text": ""}
{"id": "2451828", "revid": "6923", "url": "https://it.wikipedia.org/wiki?curid=2451828", "title": "Struttura causale", "text": "La struttura causale di una variet\u00e0 lorentziana descrive i rapporti causali tra punti della variet\u00e0.\nIntroduzione.\nNella fisica moderna, in particolare nella teoria della relativit\u00e0, lo spaziotempo \u00e8 rappresentato da una variet\u00e0 Lorentziana. I punti della variet\u00e0 sono interpretati come eventi nello spaziotempo e il loro rapporto causale si traduce nel fatto che eventi (ovvero punti della variet\u00e0) possano influenzare altri eventi.\nLo spaziotempo di Minkowski, proprio della relativit\u00e0 ristretta, \u00e8 un esempio di variet\u00e0 lorentziana a curvatura nulla (ovvero piatta). La struttura causale dello spaziotempo di Minkoski risulta semplificata: per ogni evento \u00e8 possibile tracciare un cono di luce e suddividere lo spazio in regioni disgiunte: il futuro, il passato e il presente dell'evento, come mostrato in figura.\nTuttavia nella relativit\u00e0 generale la variet\u00e0 in cui vive la teoria (ossia, lo spaziotempo) in generale pu\u00f2 presentare una curvatura. La struttura causale si determina tracciando delle curve (ossia funzioni \"regolari\") che uniscano due punti dello spaziotempo. Delle condizioni sui vettori tangenti alla curva definiscono la relazione causale tra i due punti (e la natura causale della curva stessa).\nStruttura causale.\nsia formula_1 una variet\u00e0 lorenziana formula_2 dotata di metrica formula_3. La metrica ha segnatura\nSia formula_5 un vettore appartenente allo spazio tangente formula_6 di un punto formula_7 della variet\u00e0 formula_2, esso pu\u00f2 essere classificato in tre famiglie distinte a seconda del segno della sua norma quadraformula_9:\nLe definizioni dipendono dal fatto che abbiamo usato la convenzione formula_13 per la segnatura della metrica). Ovviamente nelle disequazioni precedenti \u00e8 necessario cambiare il verso delle disequazioni se si cambia la convenzione.\nQuesti nomi sono utilizzati anche nel caso dello spaziotempo di Minkowski. In questo caso possiamo dire che punti dello spaziotempo di Minkowski collegati collegati da un vettore di tipo tempo o di tipo luce sono causalmente correlati, mentre tra punti collegati da vettori di tipo spazio non c'\u00e8 correlazione causale.\nOrientabilit\u00e0 temporale.\nIn ogni punto della variet\u00e0 formula_2, i vettori timelike che appartengono allo spazio tangente del punto possono essere divisi in due classi di equivalenza. Per questo si definisce una relazione di equivalenza tra coppie di vettori tangenti timelike.\nSe formula_5 e formula_16 sono due vettori tangenti timelike in un punto formula_7 diciamo che formula_5 e formula_16 sono equivalenti (e si scrive formula_20) se formula_21.\nSi individuano due classi di equivalenza, possiamo chiamare una di queste classi come la classe di equivalenza dei vettori timelike diretti futuri (\"future-directed vectors\") e l'altra classe dei vettori diretti passati (\"past-directed vectors\"). Da queste due classi vengono esclusi i vettori lightlike.\nFisicamente, l'individuazione di vettori diretti futuri e diretti passati corrisponde alla scelta di un verso per la direzione temporale. Una delle due classi pu\u00f2 essere estesa per comprendere anche i vettori lightlike.\nUna variet\u00e0 loretziana \u00e8 orientabile temporalmente (\"time-orientable\") se \u00e8 possibile mappare con continuit\u00e0 la struttura causale su tutti i punti della variet\u00e0, ovvero se \u00e8 possibile mappare tra loro le classi di vettori diretti futuri e diretti passati relativi a spazi tangenti di punti diversi della variet\u00e0. Un altro modo di descrivere l'orientabilit\u00e0 temporale \u00e8 la possibilit\u00e0 di mappare le falde future e passate dei coni luce in ogni punto tra loro.\nCurve.\nLe curve (regolari) in formula_22, vale a dire funzioni continue e con derivate continue da formula_23 in formula_2, formula_25 possono essere classificate in\nSe la variet\u00e0 \u00e8 orientabile temporalmente le curve cronologiche e causali possono essere classificate in base alla loro orientazione temporale: esse possono essere distinte in curve cronologiche (causali) future o passate a seconda che i loro vettori tangenti siano timelike (o anche nulli per curve causali) diretti futuri o diretti passati.\nQueste definizioni si applicano solamente alle curve cronologiche e causali poich\u00e9 solo queste classi di curve hanno vettori tangenti ai quali \u00e8 possibile assegnare un'orientazione temporale.\nRelazioni causali.\nDati due punti formula_7, formula_27 della variet\u00e0 formula_2 \u00e8 possibile individuare diverse relazioni causali tra essi:\nStruttura causale.\nPer un punto formula_7 nella variet\u00e0 formula_2 si definiscono gli insiemi seguenti:\nIn modo analogo si definiscono:\nSi possono dare definizioni equivalenti degli insiemi formula_80, formula_81, formula_82, formula_83 facendo uso di curve. Per esempio i punti di formula_80 possono essere definiti come i punti che possono essere raggiunti a partire da formula_7 attraverso una curva cronologica (timelike) diretta futura, i.e. formula_86 formula_87 formula_88curva cronologica diretta futura formula_89.\nSi danno definizione analoghe per gli altri insiemi.\nCome esempio semplice, nello spaziotempo di Minkowski l'insieme formula_53 \u00e8 l'interno del cono di luce futuro centrato in formula_7. L'insieme formula_67 \u00e8 l'intero cono di luce futuro in formula_7 (compreso anche il cono stesso, ossia il bordo che in formula_53).\nGli insiemi formula_95 definiti per tutti i punti formula_7 in formula_2, sono chiamati struttura causale di formula_2.\nDato un sottoinsieme formula_99 di formula_2 si definiscono:\nDati formula_103 due sottoinisiemi di formula_2 si definiscono:\nE in modo analogo il \"passato cronologico\" e il \"passato causale\".\nPropriet\u00e0.\nPropriet\u00e0 Topologiche della struttura causale:\nGeometria conforme.\nDue metriche formula_130 e formula_131 si dicono \"conformemente correlate\" se esiste una funzione formula_132 reale e regolare (per esempio di classe formula_133), detta fattore conforme, tale che formula_134.\nSi pu\u00f2 verificare direttamente per sostituzioni che le trasformazioni conformi non cambiano la struttura causale assegnata alla variet\u00e0 con la metrica formula_130. Per esempio sia formula_5 un vettore tangente timelike appartenente allo spazio tangente del punto formula_7 di formula_2 con la metrica formula_3.\nAllora usando la convenzione precedente formula_140. Dopo una trasformazione conforme abbiamo formula_141 cos\u00ec che formula_5 \u00e8 un vettore timelike anche rispetto a formula_131."}
{"id": "2451834", "revid": "287204", "url": "https://it.wikipedia.org/wiki?curid=2451834", "title": "Salvatore Cioffi", "text": "Salvatore Cioffi fu il primo italiano ad essere ordinato monaco buddhista.\nLa vita in Occidente.\nAssieme ai genitori e ai sei fratelli (uno dei quali poi divenne gesuita) emigr\u00f2 nel 1900 negli Stati Uniti andando a risiedere a Brooklyn. Nel 1922 ottenne il baccalaureato in scienze alla Universit\u00e0 di New York. Prosegu\u00ec le ricerche in biologia al Cooper Institute e alla Universit\u00e0 Rockefeller. Fu analista chimico alla Procter &amp; Gamble.&lt;br&gt;\nIn questo periodo si situa la sua lettura del Dhammapada da cui nacque la sua conversione al buddhismo che ne avrebbe determinato tutta la vita seguente.\nLa vita in Oriente.\nNel 1925 si trasfer\u00ec in India e quindi nello Sri Lanka ed infine in Birmania dove fu ordinato monaco col nome di Lokan\u0101tha e cominci\u00f2 un periodo di vita di sette anni dedicato all'ascesi, all'elemosina e al romitaggio, che lo condusse sulla catena Himalayana a nord della Birmania.\nNel 1928, gi\u00e0 vegetariano, assunse l'impegno di non sdraiarsi mai pi\u00f9, e di dormire in posizione di meditazione seduta, abitudine che mantenne per tutta la vita.\nNegli anni trenta strinse rapporti con il sangha di Thailandia e Sri Lanka, organizz\u00f2 gruppi di pellegrinaggio in India a Bodh Gaya. Fu amico del monaco birmano U Wisara che organizz\u00f2 il movimento nonviolento antibritannico e mor\u00ec in carcere dopo 166 giorni di sciopero della fame. Fu in relazione anche con il dalit Bhimrao Ramji Ambedkar, che in seguito divenne uno dei padri costituzionali dell'India indipendente e negli anni '50 si covert\u00ec al Buddhismo e fu fondatore del Movimento Buddhista Dalit.\nLa seconda guerra mondiale.\nIl 10 giugno 1940, con la dichiarazione di guerra dell'Italia alla Gran Bretagna Lokan\u0101tha, in quanto italiano e per le sue relazioni con gli indipendentisti indiani e birmani, fu internato in un campo di concentramento britannico. Nel gennaio 1942 il Giappone invase la Birmania e Lokan\u0101tha fu trasferito in un altro campo di concentramento a Patna nel Bihar.\nLa fama.\nFinita la guerra e con l'indipendenza della Birmania Lokan\u0101tha si fece conoscere in tutti i paesi di tradizione Therav\u0101da per la sua intensa attivit\u00e0 di raccoglitore di fondi per le attivit\u00e0 missionarie, per l'organizzazione di monaci itineranti e per la pubblicazione di celebri testi in birmano (\"Avvolgere il mondo con la verit\u00e0\", 1947, e \"La verit\u00e0 nella luce\"). Nel maggio 1950 fu delegato al primo congresso del \"World Fellowship of Buddhists\" in cui fu accettata la bandiera buddhista dai gruppi buddhisti di 27 paesi. Fu quindi inviato del sangha birmano a New York, Singapore, Shanghai e in Europa (Parigi, Londra, Roma, dove non fu ricevuto dal papa Pio XII).&lt;br&gt;\nCon i fondi che riusc\u00ec a raccogliere nel 1954 fu edificato a Rangoon lo stupa di Kaba Aye (\"Pagoda della Pace Mondiale\") e la \"Maha Pasana Guha\", replica della caverna di Rajgir dove si tenne il primo concilio buddhista, oltre a una nuova edizione del Tipi\u1e6daka. Queste attivit\u00e0 furono preparatorie allo svolgimento del \"Sesto Concilio Buddhista\" che si tenne a Rangoon dal giorno di Vesak del 1954 al Vesak 1956, nell'anno 2500 secondo il calendario buddhista.&lt;br&gt;\nNel 1966 a Maymyo si accorge di avere un tumore al cervello, rifiuta le cure e muore il 25 maggio. I suoi resti furono portati in processione di stato fino al monastero della celebre pagoda Shwezigon presso cui furono inumati.\nI parenti cattolici italiani in seguito tenteranno, vanamente, di ottenere dalla Birmania i fondi raccolti da Lokan\u0101tha dai fedeli buddhisti."}
{"id": "2451836", "revid": "1991", "url": "https://it.wikipedia.org/wiki?curid=2451836", "title": "Lokan\u0101tha Thera", "text": ""}
{"id": "2451837", "revid": "1991", "url": "https://it.wikipedia.org/wiki?curid=2451837", "title": "Lokanatha", "text": ""}
{"id": "2451839", "revid": "125385821", "url": "https://it.wikipedia.org/wiki?curid=2451839", "title": "Ladro gentiluomo", "text": "Il ladro gentiluomo \u00e8 un personaggio stereotipato della letteratura popolare, in particolare del \"feuilleton\" (romanzo d'appendice) ottocentesco e del genere giallo.\nNel gergo vittoriano, un \"ladro gentiluomo\" era un ladro particolarmente educato e istruito. Nelle cronache dell'epoca fecero scalpore gli atti di alcuni criminali dai modi signorili. Queste figure hanno in qualche modo ispirato i personaggi dei ladri gentiluomini della letteratura successiva.\nUn \"gentiluomo\" rappresenta, almeno nell'immaginario popolare, un uomo con un titolo nobiliare ereditato e relative ricchezze, che quindi non ha bisogno di lavorare per vivere. \u00c8 lecito immaginare che un tale uomo non rubi al fine di ottenere il benessere materiale, ma per il gusto dell'avventura, agendo senza intenti malevoli. I ladri gentiluomini sono personaggi che agiscono raramente attraverso l'anonimato o la forza, in quanto si basano sulle proprie doti di astuzia, fascino e bella presenza per rubare gli oggetti pi\u00f9 difficili da ottenere, a volte per mantenersi, ma anche per l'emozione dell'atto stesso.\nTra i primi ladri gentiluomini nella narrativa vi sono Rocambole (dal 1857) di Pierre Alexis Ponson du Terrail, A. J. Raffles (1898) di E. W. Hornung e Arsenio Lupin (1905) di Maurice Leblanc, il pi\u00f9 noto ladro gentiluomo della letteratura e, seppure in misura minore, del cinema e della televisione. Rocambole inizialmente \u00e8 descritto come un personaggio negativo, che prima si schiera con un \"cattivo\" e poi lo assassina, finendo in prigione; a partire dal quarto romanzo della serie, il personaggio subisce tuttavia una drastica trasformazione: fuggito di prigione e pentito per i suoi trascorsi, diventa un vero e proprio eroe positivo, ed ha avuto una notevole influenza sui suoi successori letterari. Sia Raffles, sia Lupin utilizzano travestimenti astuti e sono superbi nel rubare, pur mantenendo un'apparenza sofisticata. Raffles ruba soprattutto quando ha bisogno di denaro. D'altro canto, Lupin ruba di pi\u00f9 dai ricchi che non apprezzano i propri tesori d'arte e li ridistribuisce, non diversamente da un moderno Robin Hood. \u00c8 proprio il leggendario arciere della foresta di Sherwood ad essere considerato il precursore del personaggio del ladro gentiluomo.\nEroe popolare inglese, Robin Hood, almeno nella moderna versione della leggenda, ruba ai ricchi per dare ai poveri. \u00c8 un personaggio probabilmente ispirato ad una figura storica, bandito o nobile sassone decaduto, in cui confluirono preesistenti leggende pagane.\nSimon Templar, alias Il Santo (1928), di Leslie Charteris, \u00e8 a sua volta uno dei pi\u00f9 raffinati ladri gentiluomini della narrativa contemporanea.\nIl nipote giapponese di Arsenio Lupin \u00e8 protagonista della serie manga e anime \"Lupin III\" ideata da Monkey Punch.\nCaratteristiche.\nSecondo Eric J. Hobsbawm il bandito gentiluomo per antonomasia \u00e8 il leggendario Robin Hood e le caratteristiche di questo personaggio sono nove:\nLadri gentiluomini nelle opere di fantasia.\n\"Tra parentesi \u00e8 indicato l'anno della prima apparizione del personaggio\".\nPersone reali.\nPersonaggi storici che sono stati definiti \"ladri gentiluomini\":"}
{"id": "2451840", "revid": "1543377", "url": "https://it.wikipedia.org/wiki?curid=2451840", "title": "Giorno dell'Indipendenza (Stati Uniti d'America)", "text": "Il giorno dell'Indipendenza degli Stati Uniti (), noto anche come \"4 luglio\", \u00e8 la festa nazionale degli Stati Uniti che commemora l'adozione della Dichiarazione d'indipendenza degli Stati Uniti d'America il 4 luglio 1776, con la quale le Tredici colonie si distaccarono dal Regno di Gran Bretagna, governato all'epoca da Giorgio III. I festeggiamenti vengono svolti solitamente attraverso fuochi d'artificio, parate, barbecue, picnic, concerti, partite di baseball e di basket, cerimonie e altri eventi pubblici/privati che celebrano la storia, il governo e le tradizioni degli Stati Uniti d'America.\nStoria.\nDurante la rivoluzione americana, la separazione legale delle colonie americane dalla Gran Bretagna avvenne il 2 luglio 1776, quando il secondo congresso continentale vot\u00f2 per approvare una risoluzione d'indipendenza proposta da Richard Henry Lee. Dopo l'approvazione, il Congresso rivolse la sua attenzione verso la Dichiarazione di indipendenza, un documento che spiegasse questa decisione, che fu redatta dalla Commissione dei Cinque, ma il cui autore principale fu Thomas Jefferson. Il Congresso discusse e revision\u00f2 la Dichiarazione, approvandola infine il 4 luglio. Il giorno prima, John Adams scrisse alla moglie Abigail questa lettera:\nLa previsione di Adams si rivel\u00f2 errata di due giorni: in seguito si scelse di festeggiare l'indipendenza il 4 luglio, cio\u00e8 il giorno in cui fu mostrata pubblicamente la Dichiarazione d'indipendenza, invece del 2 luglio cio\u00e8 quando fu approvata la risoluzione Lee in una sessione chiusa del Congresso.\nUno dei falsi miti sull'Independence Day \u00e8 quello secondo il quale il Congresso firm\u00f2 la Dichiarazione d'Indipendenza il 4 luglio 1776; in realt\u00e0, la maggior parte dei delegati firm\u00f2 il documento il 2 luglio, e non il 4 luglio come si crede comunemente.\nUna coincidenza curiosa sta nel fatto che Thomas Jefferson e John Adams, entrambi firmatari della Dichiarazione d'indipendenza degli Stati Uniti d'America, successivamente assunsero l'incarico di Presidente degli Stati Uniti d'America e morirono lo stesso giorno del 50\u00baanniversario dalla dichiarazione, il 4 luglio 1826. L'ultimo firmatario superstite della dichiarazione d'indipendenza fu Charles Carroll che mor\u00ec nel 1832. Nonostante non fosse un firmatario della Dichiarazione di indipendenza, James Monroe, uno dei padri fondatori degli Stati Uniti d'America, che divenne anche presidente mor\u00ec il 4 luglio 1831, divenendo il terzo presidente deceduto durante l'anniversario dalla dichiarazione. Calvin Coolidge, 30\u00ba presidente degli Stati Uniti d'America, fu l'unico della presidenza a nascere nel giorno dell'Indipendenza, il 4 luglio 1872.\nDescrizione.\nL'Independence Day \u00e8 una festa nazionale caratterizzata dal patriottismo. Similmente ad altre festivit\u00e0 estive, spesso le celebrazioni avvengono all'aperto. Essendo una festivit\u00e0 federale, tutte le istituzioni non essenziali (come il servizio postale e le corti federali) vengono chiuse. Molti politici statunitensi trascorrono il 4 luglio presenziando a un evento pubblico e lodando la nazione in tutti i suoi aspetti (la storia, il popolo, ecc.).\nLe famiglie celebrano l'Independence Day organizzando un picnic o una grigliata con il barbecue e colgono l'occasione per riunire i parenti. Le decorazioni sono generalmente colorate di rosso, bianco e blu, come la bandiera degli Stati Uniti. Le parate avvengono in mattinata, mentre i fuochi d'artificio vengono sparati di sera nei parchi e nelle piazze; in alcuni casi i fuochi vengono accompagnati da canti patriottici come, ad esempio, l'inno nazionale \"The Star-Spangled Banner\".\nInoltre, a mezzogiorno in punto, nelle basi militari si svolge un saluto militare, chiamato \"Salute to the Union\" (\"il saluto all'Unione\"), in cui vengono sparati tanti colpi di cannone quanti sono gli stati che compongono gli Stati Uniti."}
{"id": "2451843", "revid": "287204", "url": "https://it.wikipedia.org/wiki?curid=2451843", "title": "Aetsa", "text": ""}
{"id": "2451844", "revid": "466539", "url": "https://it.wikipedia.org/wiki?curid=2451844", "title": "Giovita Scalvini", "text": "Biografia.\nDi schiatta nobile ma decaduta famiglia, Giovita Scalvini manifest\u00f2 da cattolico idee liberali. Il padre Alessandro aveva prestato servizio militare sotto le insegne francesi e, per tre anni, a favore dell'indipendenza americana: in quell'occasione conobbe George Washington e fu tra i primi a entrare nella liberata Yorktown. Fatto ritorno in Italia, Alessandro spos\u00f2 la bresciana Faustina Da Ponteper da cui ebbe Giovita.\nGiovita Scalvini fece parte, assieme al Foscolo e ad altri intellettuali di spicco, della redazione del periodico \"Biblioteca Italiana\", di cui fu anche segretario. Le sue inclinazioni liberali lo spinsero verso \"Il Conciliatore\", una scelta che lo accomun\u00f2 ad altri intellettuali dell'epoca, Giovanni Berchet, Silvio Pellico, Ludovico di Breme ed Ermes Visconti.\n\"Leggeva Orazio, Giovenale, Lucano, Apollonio Rodio; e [...] Virgilio, del quale s'appropriava pi\u00f9 e pi\u00f9 le schiette e squisite bellezze quanto pi\u00f9 s'avanzava nella esperienza del vivere e dello scrivere, e nella conoscenza dei grandi ingegni stranieri. Nel 1807 leggeva il Petrarca e piangeva. E anche l'Ariosto e il Poliziano; e il Berni, e Quinto Settano, e il Lippi, e lo Spolverini. Molte e varie maniere di poeti italiani assaggiava; e notava i componimenti che pi\u00f9 gli parevano da rileggere, del Petrarca e del Fantoni, del Tasso e dell'Alfieri, del Casa e del Monti, dello Zappi e del Foscolo, del Bertola e del Filicaja. E degli stranieri leggeva fin d'allora il Cam\u00f5es ed il Rabelais, il Fielding e lo Swift, \"Paolo e Virginia\", e l\"'Atala\", il \"Werther\". Non pare che innanzi il settembre del quattordici e' s'accostasse allo Shakespeare; ma lo sent\u00ec nell'animo gi\u00e0 maturo. Di storici il Machiavelli, il Davanzati, il Guicciardini, ed il Segni. [...] Di prosatori, Cicerone, Seneca, lo Zanotti, il Pascal, il Lomonaco; e il Burke innanzi i vent'anni\".\nUna compromettente lettera destinata a Giovanni Arrivabene, svel\u00f2 alla polizia austriaca il suo coinvolgimento personale nei fermenti rivoluzionari del 1820-21. Caduto cos\u00ec nel mirino della repressione poliziesca, dopo l'arresto di Federico Confalonieri fu per molti anni esule in Europa, accolto, con Giovanni Arrivabene e Camillo Ugoni, a Ginevra, Parigi (ove frequent\u00f2 tra gli altri Giovanni Stefani, esule volontario), Londra, e quindi a Gaasbeek, in Belgio, ospite della famiglia Arconati. Pot\u00e9 far ritorno in Italia solo nel 1839, grazie al beneficio di un'amnistia, ma con la salute ormai minata dalla tisi che ne avrebbe decretato il declino fisico e la morte in pochi anni.\nNel breve soggiorno svizzero, avvenuto nell'anno 1822, incontr\u00f2 educatori ed eruditi (Johann Caspar von Orelli, Philipp Emanuel von Fellenberg, Gr\u00e9goire Girard, Charles Monnard, Johann Heinrich Pestalozzi, Jean Charles L\u00e9onard Simonde de Sismondi).\nOpera letteraria.\nCome letterato e poeta, la sua vena creativa fu sospesa fra Romanticismo e Classicismo, risentendo dell'influsso letterario di Ugo Foscolo del quale fu amico e con cui intrattenne a Milano un rapporto culturale.\nCompose alcuni poemi, \"L'esule\" e \"L'ultimo carme\", ispirati alle proprie traversie di uomo e patriota. Fu anche autore di opere critiche sulla letteratura italiana e straniera. Tra queste opere, vi sono \"Dei Promessi Sposi di Alessandro Manzoni\" (pubblicato a Lugano dalla tipografia Ruggia nel 1831, la cui stesura risale agli anni dell'esilio), e \"Considerazioni morali sull'Ortis\" (uscita in edizione postuma).\nDi tutta la sua opera, che rivela un'importante ma isolata figura di critico e letterato, nulla fu pubblicato in Italia in vita.\nBisogn\u00f2 attendere il 1860 perch\u00e9 i suoi manoscritti, affidati a Niccol\u00f2 Tommaseo, vedessero la luce. Furono pubblicati in opere a stampa che il curatore, per ragioni di opportunit\u00e0 politica, emend\u00f2 di talune asprezze polemiche rivolte contro patrioti, tra cui il Confalonieri, o contro la Chiesa cattolica. \nNel 1961 il suo poemetto \"L'esule\" ha ricevuto un'edizione critica curata dall'italianista belga Robert van Nuffel, per Arnaldo Forni editore, e recante titolo \"Il fuoruscito\", ripreso da quello dell'ultima revisione del manoscritto autografo.\nFu vicino all'idealismo shellinghiano; ci\u00f2 influ\u00ec sulla sua idea di arte che intese come \"imitazione di un mondo di realt\u00e0 non contingenti, simbolo di idee eterne, rivelazione dell'infinito\".\nTraduzioni.\nOltre che autore fu anche traduttore: a lui si deve la pubblicazione, nel 1835, della prima traduzione italiana della prima parte del \"Faust\" di Goethe, opera che Scalvini per primo contribu\u00ec a diffondere e far apprezzare in Italia."}
{"id": "2451846", "revid": "62004", "url": "https://it.wikipedia.org/wiki?curid=2451846", "title": "CB Breog\u00e1n", "text": ""}
{"id": "2451851", "revid": "729019", "url": "https://it.wikipedia.org/wiki?curid=2451851", "title": "Gran Premio del Messico 1987", "text": "Il Gran Premio del Messico 1987 \u00e8 stato il 450\u00ba Gran Premio di Formula 1 della storia, corso il 18 ottobre 1987 all'Autodromo Hermanos Rodr\u00edguez. Fu la quattordicesima e terz'ultima gara del Campionato Mondiale di Formula 1 1987. Inoltre segna l'ultima gara in F1 per Pascal Fabre.\nRiassunto della gara.\nIn qualifica ci furono una serie di seri incidenti, dovuti al fatto che l'asfalto del tracciato risult\u00f2 fortemente deteriorato. Sia Nigel Mansell che Ayrton Senna sbatterono, ma l'inglese riusc\u00ec comunque a conquistare la pole davanti all'ormai consueta Ferrari di Gerhard Berger ed al compagno Nelson Piquet. La quarta piazza fu di Thierry Boutsen (Benetton) davanti alla McLaren di Alain Prost e a Teo Fabi. Ancora una volta la qualifica di Senna fu deludente, con il brasiliano che fece segnare solo il settimo tempo davanti a Riccardo Patrese.\nAlla partenza Mansell sbagli\u00f2 lo scatto facendosi passare da Berger, Boutsen, Piquet e Prost. Gli ultimi due, per\u00f2, tagliarono la prima curva ed andarono in testacoda. Prost fu costretto al ritiro, Piquet invece pot\u00e9 continuare. Ci furono alcuni incidenti nelle retrovie, tra cui il pi\u00f9 evidente vide protagonista Stefan Johansson, che dopo essere andato in testacoda, fu urtato e costretto al ritiro da Christian Danner, con la McLaren che vide cos\u00ec entrambe le monoposto ritirate dopo pochi giri.\nDavanti Boutsen prese la vetta passando Berger, con Mansell terzo e piuttosto staccato; la gara del belga termin\u00f2 per\u00f2 poco dopo, quando rallent\u00f2, cedette la leadership a Berger e poi si ritir\u00f2 per un problema elettronico. Lo stesso ferrarista si dovette ritirare sei giri dopo per una rottura al motore; anche il compagno Alboreto si era ritirato non molto prima per un guasto analogo.\nMansell si ritrov\u00f2 inaspettatamente al comando davandi a Senna e Patrese, abile a sfruttare gli errori commessi nelle retrovie da Piquet e Prost. Il brasiliano era quarto, dietro proprio all'italiano della Brabham. Successivamente fu esposta bandiera rossa, poich\u00e9 Derek Warwick della Arrows ebbe un gravissimo incidente all'ultima curva, per motivi ancora non chiari, che lo port\u00f2 a sbattere violentemente contro le barriere. Il pilota usc\u00ec comunque illeso dall'incidente.\nUna nuova griglia fu formata nell'ordine in cui si trovavano le vetture prima dell'incidente. Alla partenza Piquet ebbe un ottimo scatto, ma Mansell non si fece sorprendere e domin\u00f2 il resto della gara. Nelle fasi conclusive Senna and\u00f2 in testacoda a causa di un guasto alla frizione e fu costretto al ritiro, lasciando cos\u00ec a Piquet il secondo posto a completare un'altra doppietta Williams, davanti a Riccardo Patrese su Brabham. Quarto fu Eddie Cheever su Arrows davanti a Teo Fabi (Benetton) e Philippe Alliot (Lola Larrousse).\nOrdine d'arrivo.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato le classifiche sono tratte dal Sito ufficiale della Formula 1"}
{"id": "2451859", "revid": "729019", "url": "https://it.wikipedia.org/wiki?curid=2451859", "title": "Silja Line", "text": "Tallink Silja Oy (Silja Line) \u00e8 un marchio commerciale di una compagnia di navigazione, controllata dalla societ\u00e0 estone AS Tallink Grupp, per il trasporto di passeggeri ed automezzi fra la Finlandia e la Svezia. L'ex societ\u00e0 Silja Oy - oggi Tallink Silja Oy - \u00e8 una divisione sussidiaria della Tallink Grupp. Un'altra divisione, Tallink Silja AB, si occupa del marketing e delle vendite in Svezia.\nStoria.\n1904-1957.\nLa storia della Silja Line risale al 1904 quando due compagnie di navigazione finlandesi, Finland Steamship Company (Finska \u00c5ngfartygs Aktiebolaget, F\u00c5A in sigla) e la Steamship Company Bore, iniziarono a collaborare sul traffico Finlandia\u2014Svezia. L'iniziale accordo di collaborazione venne concluso nel 1909, ma reintrodotto nel 1910. Dopo la Prima guerra mondiale nel 1918 un nuovo accordo commerciale venne sottoscritto includendo anche una terza compagnia svedese, la Rederi AB Svea. Originariamente l'accordo di collaborazione era applicato solo sui servizi fra Turku e Stoccolma, ma venne ampliato alla Helsinki\u2014Stoccolma nel 1928. Come precursori delle politiche successivamente adottate dalla Silja Line, ognuna delle tre compagnie aveva in dotazione navi quasi identiche per la tratta Helsinki\u2014Stoccolma, in coincidenza dei Giochi Olimpici di Helsinki nel 1952.\nSolo la Finland SS Co.'s era in realt\u00e0 pronta in tempo per le Olimpiadi. Nello stesso periodo la citt\u00e0 di Helsinki costru\u00ec l'Olympia Terminal nel versante sud del porto di Helsinki, ancora oggi usato le navi di Silja Line.\n1957-1970.\nRendendosi conto che i traghetti per auto e passeggeri avrebbero dominato il traffico commerciale nel futuro, le tre compagnie decisero di costituire una nuova compagnia figlia dell'unione, la \"Oy Siljavarustamo / Siljarederiet Ab.\"\nLa nuova compagnia inizi\u00f2 con navi usate che non erano particolarmente indicate per il ruolo ad esso consegnate ma la situazione cambi\u00f2 quanto nel 1961 Silja prese consegna della nuova MS Skandia, il primo traghetto costruito per il trasporto auto e passeggeri nel Mar Baltico. La nave gemella di \"Skandia\", la MS Nordia entrava in servizio l'anno successivo, appena prima dell'era della gigante MS Fennia nel 1965.\nDue ulteriori navi realizzate secondo il design della Skandia, MS Botnia e MS Floria vennero consegnate nel 1967 e nel 1970.\nNonostante la nascita di Silja, F\u00c5A, Bore e Svea continuarono ad operare sulle stesse rotte con le proprie navi.\n1970-1980.\nNel 1967 tre delle compagnie concorrenti di Silja formarono una nuova compagnia di marketing e coordinamento, la Viking Line, la quale divenne il principale concorrente di Silja Line per le prossime due decadi.\nF\u00c5A, Bore e Svea in breve realizzarono una simile riorganizzazione, preferibile alla corrente e frammentata immagine. Nel 1970 un grande cambiamento venne realizzato all\u00b4interno delle organizzazioni: Silja Line era istituita come compagnia unica di marketing e coordinamento fra F\u00c5A, Bore e Svea, e le navi di Siljavarustamo vennero suddivise fra le tre precedenti compagnie. Tutte le navi di Silja Line vennero dipinte con lo stesso schema di colori: bianco con una grande scritta sul bordo \"Silja Line\", insieme al logo stilizzato della testa di foca.\n Gi\u00e0 prima della reorganizzazione Silja aveva ordinato due nuove navi dai cantieri navali Dubegion-Normandie S.A., Nantes, in Francia per iniziare per l'intero anno il traffico fra Helsinki e Stoccolma (fino a quel momento la rotta era operativa solo in estate). Nel 1972 le navi vennero consegnate a F\u00c5A e Svea come MS Aallotar e MS Svea Regina. Il numero dei passengeri sulla rotta per Helsinki aumento\u00b4 velocemente e gi\u00e0 nel 1973 era deciso che le tre compagnie avrebbero voluto una nave di identico design dagli stessi cantieri per sostituire le navi in servizio sulla Helsinki\u2014Stoccolma. Le prime due vennero consegnate nel 1975 MS Svea Corona e MS Wellamo. L'ultima gemella, MS Bore Star, era consegnata nel dicembre dello stesso anno. Ad ogni modo, non vi erano abbastanza passeggeri durante l'inverno per tutte le tre navi, ed come risultato Bore Star venne noleggiata alle Finnlines durante gli inverni del 1975-1976 e del 1976-1977. Nel 1976 Finland SS Co cambio' la sua denominazione in Effoa. Durante larga parte degli anni settanta i vecchi traghetti Effoa MS Ilmatar e MS Regina effettuavano crociere nel Mar Baltico, nei fiordi norvegesi e nell\u00b4Atlantico (da Malaga) sotto la denominazione commerciale di Silja Cruises.\n1980-1986.\nNel 1979 Svea e Effoa decidono di ordinare ancora nuove navi per la rotta Helsinki\u2014Stoccolma, le quali saranno i pi\u00f9 grandi traghetti dell\u00b4epoca. Bore comunque decide di non partecipare alla costruzione dei nuovi vascelli, e nel 1980 opta di uscire dal traffico passeggeri (Bore Line ancora esiste come compagnia di trasporto cargo).\nIn Finlandia, e successivamente in Svezia, un grande sciopero dei marittimi nella primavera del 1980 ferma completamente il traffico dei traghetti. Questo fatto induce Effoa a dismettere i servizi della Silja Cruises.\nDovute alle difficolt\u00e0 della prima vera Silja nave da crociera, MS Finlandia e MS Silvia Regina entrano in servizio nel 1981, le quali portano ad un incremento del 45% del numero dei passeggeri imbarcati. Successivamente nello stesso anno Johnson Line acquisisce la Rederi AB Svea, e le ex navi Svea vengono redipinte con i colori blu/giallo delle Johnson Line. Le buone esperiende riscontrate dalle nuove navi per Helsinki, muove Effoa e Johnson Line ad ordinare due nuove navi della stessa classe per il traffico marittimo fra Turku\u2014Stoccolma, le navi vengono consegnate nel 1985 e nel 1986 come MS Svea e MS Wellamo.\n1987-1992.\nIl 1987 \u00e8 stato un anno cruciale per Silja. Effoa compra il famoso GTS \"Finnjet\" e dall\u00b4inizio del 1987 il prestigioso \"Queen of the Baltic Sea\" si unisce alla flotta Silja Line.\n1993-2006.\nIl 1993 inizia con uno scandalo. Nel gennaio esce la notizia che Silja Line ha noleggiato MS Europa, una nave in costruzione per Rederi AB Slite, una delle proprietarie di Viking Line. A causa di problemi finanziari Slite avrebbe potuto non pagare per la loro nuova nave, e viene dunque deciso di noleggiarla a Silja. Successivamente,lo stesso anno, Silja integra la propria flotta con Euroway sulla rotta Malm\u00f6\u2014Travem\u00fcnde\u2014Lubecca. La rotta si dimostra improficua e viene chiusa nella primavera del 1994.\nMS Sally Albatross si arena fuori Helsinki nella primavera 1994, riportando gravi danni, i quali mettono nella condizione Silja di sospenderla dal servizio. Nel settembre 1994 si registra il pi\u00f9 grave disastro marittimo in tempo di pace nel Mar Baltico, il naufragio dell'Estonia. \"Silja Europa\", \"Silja Symphony\" e \"Finnjet\" intervengono nella assistenza per la ricerca dei sopravvissuti al disastro.\nLa compagnia era nel frattempo diventata la pi\u00f9 importante nel Mar Baltico, avendo superato i risultati di Viking Line nel 1993, ma la situazione finanziaria non era ottimale. Nel 1995 Effjohn cambia la denominazione in Silja Oy Ab. Tre anni dopo la denominazione societaria cambia nuovamente in Neptun Maritime.\nNel 1999 avvengono due grandi cambiamenti per Silja. Le vendite Tax-free terminano sulle rotte fra i paesi EU, sulla linea Helsinki\u2014Stoccolma vengono registrate in Mariehamn nelle \u00c5land Islands, al momento tax free. Il pi\u00f9 importante cambiamento avviene quando Sea Containers compra la maggioranza azionaria di Neptun Maritime.\nNel 2000 i nuovi proprietari comprano uno dei loro Super SeaCat sulla rotta Helsinki\u2014Tallinn e Neptun Maritime ancora cambia denominazione, questa volta in Silja Oyj Abp. Nello stesso periodo la rotta fra Vaasa ed Ume\u00e5 viene chiusa come improficua.\nDal 2004 Sea Containers acquisisce Silja Line interamente. La compagnia acquisisce solidit\u00e0 finanziaria. Tuttavia altre operazioni messe in atto da Sea Containers risultano improficue ed al termine del 2005 viene annunciata l'intenzione di mettere in vendita l'intera divisione traghetti, questo naturalmente include la vendita di Silja Line. Propedeutica alla vendita, i costosi GTS Finnjet and MS Silja Opera vengono dismessi dal servizio e trasferiti sotto la propriet\u00e0 di Sea Co. \"Silja Serenade\" e \"Symphony\" vengono rinnovate nel 2006 per essere maggiormente attrattive per un potenziale acquirente.\n2006 ad oggi.\nNel maggio 2006 viene annunciata la vendita di Silja Line all'estone Tallink. Il traffico di SuperSeaCats fra Helsinki and Tallinn non viene incluso nella vendita poich\u00e9 tale acquisto avrebbe determinato a favore di Tallink una dominante posizione del mercato sulla rotta, il quale sarebbe risultato in contraddizione con le regole di libero mercato in Estonia e Finlandia.\nCome risultato Sea Containers (che aveva appena annunciato un anno prima l'intenzione di uscire completamente dal business dei trasporti traghetti) continua ad operare sotto il marchio SuperSeaCat. Alla fine del 2006 le organizzazioni di terra di Tallink e Silja Line vengono riorganizzate in Finlandia cos\u00ec che Tallink Finland e Superfast Finland vengono unite nella Oyj Silja Abp, la quale prende cura di tutte le operazioni finlandesi di Tallink/Silja. Poco dopo Oyj Silja Abp viene rinominata in Tallink Silja Oy. Analogamente le operazioni di terra in Svezia divengono Tallink Silja AB.\nNel luglio 2008, la nave Tallink MS Galaxy rimpiazza la \"Silja Festival\" sulla Turku\u2014Mariehamn\u2014Stoccolma. La\"Galaxy\" porta bandiera della Svezia ed il marchio Silja Line viene dipinto sul fianco. La \"Silja Festival\" viene trasferita sulla Tallink Stoccolma-Riga, e dipinto sulle fiancate la scritta Tallink."}
{"id": "2451866", "revid": "121189202", "url": "https://it.wikipedia.org/wiki?curid=2451866", "title": "Propionaldeide", "text": "La propionaldeide (o propanale) \u00e8 un composto chimico appartenente alla classe delle aldeidi, di formula C3H6O.\nSpesso associato a C**.\n\u00c8 un isomero strutturale dell'acetone. A temperatura ambiente \u00e8 un liquido incolore, con un odore fruttato leggermente irritante.\nProduzione.\nLa propionaldeide viene prodotta industrialmente tramite il processo di idroformilazione, combinando syngas (miscela composta da monossido di carbonio e idrogeno) e etilene, utilizzando un catalizzatore metallico, secondo la reazione:\nPreparazione in laboratorio.\nIn laboratorio pu\u00f2 essere preparata scaldando a riflusso una miscela di propanolo, acido solforico e dicromato di potassio. Il refrigerante a riflusso contiene acqua riscaldata a 60 \u00b0C, che condensa il propanolo non reagito, ma non i vapori di propionaldeide, che vengono raccolti e condensati in un recipiente successivo. In questo modo, a mano a mano che la propionaldeide si forma viene immediatamente rimossa dal reattore e non viene ulteriormente ossidata ad acido propionico.\nUtilizzi.\nViene impiegato principalmente per produrre trimetiloletano (CH3C(CH2OH)3) attraverso una reazione di condensazione col metanolo. Questo triolo \u00e8 un importante intermedio nella produzione di resine alchidiche.\nLa condensazione di propionaldeide con t-butilammina d\u00e0 CH3CH2CH=N-\"t\"-Bu, un'unit\u00e0 costruttiva di tre atomi di carbonio di uso frequente in sintesi organica. La deprotonazione di questa immina con litio diisopropilammide produce CH3CHLiCH=N-\"t\"-BU, che a sua volta pu\u00f2 essere condensato con aldeidi."}
{"id": "2451870", "revid": "290948", "url": "https://it.wikipedia.org/wiki?curid=2451870", "title": "Propanale", "text": ""}
{"id": "2451871", "revid": "290948", "url": "https://it.wikipedia.org/wiki?curid=2451871", "title": "Metilacetaldeide", "text": ""}
{"id": "2451872", "revid": "290948", "url": "https://it.wikipedia.org/wiki?curid=2451872", "title": "Aldeide propionica", "text": ""}
{"id": "2451878", "revid": "1226", "url": "https://it.wikipedia.org/wiki?curid=2451878", "title": "Bernie Rhodenbarr", "text": ""}
{"id": "2451879", "revid": "339392", "url": "https://it.wikipedia.org/wiki?curid=2451879", "title": "Campionato turco di pallacanestro", "text": ""}
{"id": "2451882", "revid": "2169993", "url": "https://it.wikipedia.org/wiki?curid=2451882", "title": "Oleksandr Oleksandrovy\u010d Mo\u00efsejenko", "text": "Nato in Russia, si trasfer\u00ec con la famiglia a Charkiv in Ucraina all'et\u00e0 di nove anni.\nNel 1998 si classific\u00f2 secondo al campionato ucraino, con 7 /11 e nel 1999 primo a pari merito con altri 4 giocatori.\nPartecip\u00f2 con la nazionale ucraina a tre olimpiadi degli scacchi dal 2002 al 2006, vincendo la medaglia d'oro di squadra alle olimpiadi di Torino 2006.\nNel Campionato del mondo di scacchi FIDE 2004 di Tripoli super\u00f2 al primo turno Sergej Dolmatov 1,5-0,5 e al secondo turno Viktor Bologan 2,5-1,5, ma perse al terzo turno 0,5-1,5 contro Vladimir Hakobyan.\nAltri risultati della sua carriera:\nNella lista FIDE di settembre 2011 ha raggiunto il suo massimo Elo, 2715 punti, 22\u00ba al mondo e 3\u00ba tra gli ucraini."}
{"id": "2451884", "revid": "35804", "url": "https://it.wikipedia.org/wiki?curid=2451884", "title": "Mocsci", "text": ""}
{"id": "2451886", "revid": "89688", "url": "https://it.wikipedia.org/wiki?curid=2451886", "title": "Mah\u014d sh\u014djo lyrical Nanoha", "text": ""}
{"id": "2451889", "revid": "195739", "url": "https://it.wikipedia.org/wiki?curid=2451889", "title": "Spazio-tempo di Minkowski", "text": ""}
{"id": "2451891", "revid": "767487", "url": "https://it.wikipedia.org/wiki?curid=2451891", "title": "Arpa di Giorgio", "text": "L'Arpa di Giorgio (Harpa Georgii in latino) \u00e8 una costellazione obsoleta introdotta nel 1789 dall'astronomo ungherese Maximilian Hell, direttore dell'osservatorio di Vienna, per onorare re Giorgio III d'Inghilterra, protettore di William Herschel, lo scopritore del pianeta Urano. Il nome originale con cui venne descritta fu Salterio di Giorgio (Psalterium Georgianum; il salterio era un antico tipo di arpa). Fu Johann Elert Bode, nella sua \"Uranographia\" del 1801, a cambiare il nome in Harpa Georgii, ma la costellazione fu ben presto abbandonata.\nPosizione.\nL'Arpa di Giorgio era situata ai piedi del Toro, ai confini con Eridano e la Balena."}
{"id": "2451892", "revid": "89688", "url": "https://it.wikipedia.org/wiki?curid=2451892", "title": "Mah\u014d sh\u014djo lyrical Nanoha A's", "text": ""}
{"id": "2451894", "revid": "89688", "url": "https://it.wikipedia.org/wiki?curid=2451894", "title": "Mah\u014d sh\u014djo lyrical Nanoha StrikerS", "text": ""}
{"id": "2451898", "revid": "597500", "url": "https://it.wikipedia.org/wiki?curid=2451898", "title": "Il mago di Venezia", "text": "Il mago di Venezia \u00e8 il diciassettesimo album dell'ensemble di musica strumentale italiano Rond\u00f2 Veneziano, pubblicato nel 1994."}
{"id": "2451904", "revid": "287204", "url": "https://it.wikipedia.org/wiki?curid=2451904", "title": "Trabzonspor Basketbol Kul\u00fcb\u00fc Derne\u011fi", "text": "Il Trabzonspor Basketbol Kul\u00fcb\u00fc Derne\u011fi, comunemente detto Trabzonspor, \u00e8 stato una squadra di pallacanestro turca che ha sede nella citt\u00e0 di Trebisonda.\nStoria.\nLa societ\u00e0 nacque originariamente nel 1967, all'interno della polisportiva Trabzonspor; ha assunto nel corso degli anni differenti denominazioni:\nA partire dal 2006 l'azienda \u00dclker decise di sponsorizzare un'altra societ\u00e0 cestistica (il Fenerbah\u00e7e) e pertanto il club dovette mutare la propria denominazione, in quanto il regolamento non ammetteva due squadre iscritte con lo stesso nome. L'azienda alimentare Alpella divenne quindi il nuovo sponsor della squadra, che da quel momento si chiam\u00f2 ufficialmente \"Alpella Basketbol Kul\u00fcb\u00fc\".\nAl termine della stagione 2007-08 la squadra si classific\u00f2 penultima, venendo retrocessa in seconda serie. Nel 2008 la societ\u00e0 cambi\u00f2 propriet\u00e0, e fu denominata \"Trabzonspor Kul\u00fcb\u00fc Basketbol Tak\u0131m\u0131\".\nNella stagione 2010-11 la denominazione societaria \u00e8 stata: \"Medical Park Trabzonspor\"; nella stagione 2011-2012 \u00e8: \"Trabzonspor Basketbol\".\nDisputa le partite interne nella Hayri G\u00fcr Spor Salonu, che ha una capacit\u00e0 di 7.500 posti a sedere."}
{"id": "2451909", "revid": "757396", "url": "https://it.wikipedia.org/wiki?curid=2451909", "title": "Alpella Basketbol Kul\u00fcb\u00fc", "text": ""}
{"id": "2451911", "revid": "125857812", "url": "https://it.wikipedia.org/wiki?curid=2451911", "title": "Venafro", "text": "Venafro (\"Venafr\u00eb\" in dialetto locale) \u00e8 un comune italiano di abitanti della provincia di Isernia, in Molise. \u00c8 la quarta citt\u00e0 della regione per popolazione.\nHa origini molto antiche, risalenti al popolo italico dei Sanniti, dove nel III secolo a.C. combatterono aspramente contro Roma durante le guerre sannitiche. Nell'89 a.C. \"Venafrum\" fu teatro di uno scontro decisivo contro Roma dove guerreggi\u00f2 il gruppo dei popoli della \"Lega italica\", nella cosiddetta \"Guerra sociale\". Nel Medioevo, fu invasa dai Longobardi, e divenne dal VI secolo sede di una diocesi, nonch\u00e9 importante centro di passaggio da Molise e Abruzzo per Napoli. Dal XV secolo fu di propriet\u00e0 della famiglia Pandone, che contribu\u00ec alla ripresa economica del centro. Nel 1860 ospit\u00f2 Vittorio Emanuele II in viaggio per l'incontro con Giuseppe Garibaldi.\nIl centro storico si presenta sotto aspetto di borgo fortificato lungo la scarpata della montagna, distante dall'antico centro romano, identificato nella zona dell'anfiteatro. Il punto pi\u00f9 alto del borgo \u00e8 il Castello Pandone, mentre la Cattedrale, seguendo lo schema delle antiche citt\u00e0 normanno-longobarde, si trova fuori le mura. L'assetto urbanistico \u00e8 molto preciso, scandito da cardo e decumano, e risente dell'influsso architettonico del barocco napoletano. Presso il centro si trovano altri due monumenti importanti: il cimitero militare francese di guerra, e il convento di San Nicandro, divenuto santuario gi\u00e0 ai tempi della visita di Padre Pio nei primi anni del '900, necessitando di cure mediche per le sue malattie.\nGeografia fisica.\nTerritorio.\nIl comune \u00e8 situato nell'estremo Molise occidentale ai confini con il Lazio e la Campania (\u00e8 anche uno dei quattro comuni della regione Molise, insieme a Pizzone, Pozzilli e Tufara, il cui territorio confina con due regioni) e sorge ai piedi del monte Santa Croce (1.026\u00a0m s.l.m.), ad un'altezza di 222\u00a0m s.l.m., mentre l'altezza del territorio comunale varia da 158 a 1.205\u00a0m s.l.m. Il territorio comunale si estende nella omonima piana, attraversata dai fiumi Volturno e San Bartolomeo, le cui sorgenti sono localizzate proprio nel centro di Venafro, l\u00ec dove si trova il laghetto \"la pescara\". I rilievi principali che circondano la piana in ordine di altitudine sono: Monte Sambucaro (1205\u00a0m), Monte Cesima (1180\u00a0m), Monte Corno (1054\u00a0m), Monte Santa Croce o Cerino (1026\u00a0m), Colle San Domenico (921\u00a0m).\nUn tempo parte della provincia di Terra di Lavoro (conosciuta anche con il nome di \"Liburia\"), era situata in Campania, territorio con il quale presenta tuttora affinit\u00e0 linguistico-culturali, ma nel 1863 venne annessa all'attuale Molise ed \u00e8 oggi conosciuta come \"porta del Molise\" e riveste una grande importanza socio-economica nel panorama molisano, grazie allo sviluppo del vicino nucleo industriale che costituisce il quarto polo industriale della regione.\n\u00c8 punto di transito obbligato dalla Campania (attraverso la strada statale 85 \"Venafrana\" oppure, in caso di tragitti sud-est con la nuova Variante Esterna, inaugurata a settembre 2008, che evita il centro abitato) o dal Lazio (attraverso la SS 6 - dir., la diramazione della strada statale 6 Casilina verso Cassino).\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,9\u00a0\u00b0C.\nLa citt\u00e0 di Venafro si trova in una piana circondata da monti e ci\u00f2 rende il clima di tipo sub-continentale temperato con escursioni termiche mediamente accentuate. Il punto pi\u00f9 alto del centro abitato (il centro storico) raggiunge i 245 m s.l.m., mentre nella piana mediamente l'altitudine \u00e8 compresa tra i 170 e 190 m s.l.m.\nL'inverno risulta essere moderatamente freddo con temperature notturne che nei periodi anticiclonici sovente si attestano al di sotto dello zero. Le precipitazioni sono frequenti ed abbondanti mentre le nevicate si limitano a pochi e rari episodi di debole entit\u00e0 con lievi accumuli. Le ondate di freddo sono causate dall'arrivo di venti nord-orientali che rendono il clima rigido ma prevalentemente soleggiato; raramente si verificano nevicate in queste occasioni.\nL'estate \u00e8 molto calda con temperature che si spingono frequentemente al di sopra dei 30\u00a0\u00b0C e con condizioni di afa piuttosto ricorrenti. Nelle ondate di caldo pi\u00f9 intense \u00e8 possibile raggiungere i 36\u00a0\u00b0C -38\u00a0\u00b0C. La stabilit\u00e0 estiva \u00e8 interrotta dai temporali pomeridiani, tipici delle zone interne. La ventilazione invece risulta essere prevalentemente debole.\nLa primavera e l'autunno sono stagioni miti con frequenti precipitazioni, soprattutto in ottobre e novembre, talvolta abbondanti. Essendo stagioni intermedie gli sbalzi di temperatura sono molto importanti; non mancano episodi di freddo soprattutto in primavera, cos\u00ec come non mancano scampoli di estate in autunno.\nLa piovosit\u00e0 media annua si aggira intorno ai 1100\u20131300\u00a0mm e si concentra nel semestre freddo, in estate le precipitazioni sono limitate ai periodici temporali pomeridiani.\nStoria.\nBench\u00e9 la sua fondazione sia attribuita a Diomede, personaggio della mitologia greca figlio di Tideo e di Deipile, ha nell'antico nome di \"Venafrum\" origini sannitiche.\nNella piana, in diversi punti sono stati rinvenuti numerosi reperti che fanno pensare all'esistenza di insediamenti umani gi\u00e0 in epoca preistorica. Durante la Guerra sociale, il frentano Mario Egnazio la espugn\u00f2 a tradimento e fece strage di sei coorti romane. Anche Silla la rase al suolo. Nel gennaio del 49 a.C. Pompeo Magno venendo da Teano, vi fece sosta. Ma le prime notizie certe dell'esistenza di Venafro risalgono al 300 a.C. quando si trovava sotto la giurisdizione dei romani con Massimiliano, rivestendo subito un ruolo importante e strategico tanto da essere Colonia romana con Augusto (\"Colonia Augusta Julia Venafrum\"), e recep\u00ec la caratteristica sistemazione urbanistica, parzialmente conservata nell'abitato attuale. In epoca augustea molta attenzione fu data all'acquedotto (\"Rivus Venafranus\") che portava l'acqua del fiume Volturno da Rocchetta a Volturno a Venafro.\nRinomata per fertilit\u00e0 e amenit\u00e0, \u00e8 ricordata da Orazio come luogo di villeggiatura, e Plinio il Vecchio parla di una sorgente diuretica l\u00ec situata. In epoca romana vanta di una sviluppata economia con il rinomato olio che secondo la leggenda fu portato da Licinio il quale ne parla in molte sue opere. Sempre della fecondit\u00e0 del suolo e della fama dell'olio venafrano ci d\u00e0 testimonianza Marziale.\nFra il 774 ed il 787 la piana di Venafro fu attraversata dalle truppe di Carlo Magno che si scontrarono con quelle dei Longobardi del Principato di Benevento.\nSub\u00ec gravi danni nel terremoto del 1349 ed in quello del 1456.\nNel 1495 dette ospitalit\u00e0 alle truppe di Carlo VIII di Francia di passaggio alla conquista del Regno di Napoli (Ferdinando II di Aragona).\nDopo il periodo buio del Medioevo che ha visto Venafro sprofondare in miseria e malattie, nei secoli successivi la citt\u00e0 visse un'epoca di espansione e di benessere, basti pensare alle numerose costruzioni risalenti a questa epoca che hanno cambiato il volto della citt\u00e0 con monumentali chiese e palazzi.\nVenafro \u00e8 sede vescovile dal V secolo. Ultimi feudatari furono i Savelli, i Peretti, i Caracciolo di Miranda.\nNel 1811 venne istituito il distretto di Piedimonte d'Alife, nel quale andava a ricadere tutta l'area nord-orientale del distretto di Capua ed i circondari di Venafro e Colli distaccati dal distretto di Sora. Con l'occupazione garibaldina e l'annessione al Regno di Sardegna del 1860 il distretto fu soppresso.\nIl 24 ed il 25 ottobre 1860 Venafro ospit\u00f2 il re Vittorio Emanuele II di Savoia in viaggio per recarsi a Teano ad incontrare Giuseppe Garibaldi. Il Sovrano proveniva da Isernia dove era giunto il 23 ottobre ed aveva preso alloggio nel Palazzo Cimorelli di Isernia, sito nella via che poi prese il Suo nome, ospite di Vincenzo Cimorelli (*5.4.1796 \u20209.8.1889. Fu Sindaco di Isernia) (Raffaele de Cesare: La fine di un regno, Milano 1969, p.\u00a0963). Il giorno successivo era ripartito giungendo a Venafro dove prese alloggio nel Palazzo Cotugno e successivamente nel Palazzo Cimorelli, ospite di Nicola Cimorelli (*20.2.1823 \u20202.8.1892: figlio di Vincenzo e Sindaco di Venafro) e di sua moglie Giulia dei Marchesi Parisi di Rignano (*29.3.1833 \u202019.6.1900). Alla Marchesa Giulia Parisi don\u00f2 un monile di gran pregio: un bracciale trasformabile in diadema (V. foto). Sul palazzo Cimorelli in Venafro c'\u00e8 una lapide: \u00ab\"Re Vittorio Emanuele venuto con poche armi e voti di popolo infiniti a consacrare l'Italianit\u00e0 di queste provincie fu in questa casa ospite di Nicola Cimorelli nei d\u00ec 24 e 25 ottobre 1860. Il Municipio di Venafro in memoria del fausto avvenimento e del cittadino benemerito pose questo ricordo il 4 marzo 1898 cinquantesimo anniversario delle libert\u00e0 costituzionali\"\u00bb (Francesco Colitto: Imperatori, Re e Regine nel Molise: Vittorio Emanuele II. S. Giorgio Editrice, Campobasso 1978).- [Vittorio Emanuele II] \u00abpart\u00ec da Venafro il 25 e pass\u00f2 la notte a Presenzano, nel castello dei Del Balzo, su in cima al colle. La mattina del 26 part\u00ec per Teano con una colonna delle truppe di Cialdini; e fra Caianello e Teano s'incontr\u00f2 con Garibaldi\u00bb (De Cesare, \"Fine di un Regno\", 2005 pag. 887, Capone Editore/Edizione del Grifo, Lecce). (Il bracciale-diadema \u00e8 ora in possesso degli Eredi dei Cimorelli).\nFino al 1863 Venafro era compreso nel territorio della Terra di Lavoro della provincia di Caserta ricadendo dapprima nel Distretto di Sora e poi dal 1811 con la nascita del Distretto di Piedimonte d'Alife fu annesso a quest'ultimo. Era capoluogo di circondario prima e di mandamento dopo.\nIl 10 maggio 1863 ci fu l'annessione alla provincia di Campobasso, nonostante le polemiche e le proteste della cittadinanza e del consiglio comunale dell'epoca, favorevole invece a rimanere a far parte della provincia di Caserta. Entr\u00f2 definitivamente a far parte della regione Molise.\nDurante la guerra contro il brigantaggio, il Generale Ferdinando Augusto Pinelli fece cancellare Venafro dalla carta topografica.\nNell'ottobre del 1911 il Padre Provinciale, Benedetto da San Marco in Lamis, accompagn\u00f2 Padre Pio da Pietrelcina, malato, a Napoli dal celebre dottore Antonio Cardarelli, il quale sugger\u00ec di condurlo a Venafro. Durante il mese e mezzo passato in questo convento, la fraternit\u00e0 si accorse dei primi fenomeni soprannaturali: estasi divine della durata anche di un'ora e apparizioni diaboliche, di breve durata.\nIl 13 aprile 1914 con Regio Decreto (registrato presso la Corte dei Conti il 28 agosto 1914 al Reg. 50, foglio 12) il comune acquisisce negli atti e nel sigillo il titolo di Citt\u00e0 di Venafro.\nTra l'autunno del 1943 e la primavera del 1944 fu teatro, come altri paesi dei dintorni (Pozzilli, Filignano, San Pietro Infine ed altri), di aspri combattimenti fra i Tedeschi, asserragliati sulle montagne a nord e gli Anglo-Franco-Statunitensi, lungo la linea Gustav, per la conquista di Cassino e Montecassino.\nScambiata per quest'ultima dai piloti anglo-americani, Venafro venne colpita duramente dai bombardamenti alleati il 15 marzo 1944 che causarono circa 400 vittime tra civili e militari.\nTra il centro abitato di Venafro ed il convento dei Cappuccini, \u00e8 presente il cimitero militare francese dei caduti della seconda guerra mondiale appartenenti al \"Corps Expeditionnaire Fran\u00e7ais\" (CEF) guidato da Alphonse Juin, che nella cittadina pose il suo quartier generale.\nNel 1970 fu inclusa nella neonata provincia di Isernia, di cui fa attualmente parte e sulla cui appartenenza del comune, nei periodi precedenti la sua istituzione, si accese una discussione campanilistica.\nNella primavera del 1984 fu molto danneggiata dal terremoto originatosi nella non lontana Valle di Comino, in provincia di Frosinone.\nNel 1986 le due sedi episcopali della diocesi Isernia e Venafro furono unite aeque principaliter costituendo l'attuale diocesi di Isernia-Venafro. L'antica cattedrale di Santa Maria Assunta assunse il titolo di concattedrale.\nNel 1987 la citt\u00e0 fa parte, su segnalazione del Censis, dei 100 comuni della \"piccola grande Italia\".\nDal 1994, insieme ad altri 338 soci, fa parte dell'A.N.C.O., (\"Associazione Nazionale Citt\u00e0 dell'Olio\").\nIl 25 aprile 2005 Venafro ha ottenuto la medaglia d'oro al valor civile dal Presidente della Repubblica Carlo Azeglio Ciampi per il tragico bombardamento aereo subito il 15 marzo 1944.\nSimboli.\nLo stemma di Venafro \u00e8 stato riconosciuto con Regie Lettere Patenti del 29 novembre 1914.\nMonumenti e luoghi d'interesse.\nArchitetture religiose.\nIl consistente numero di chiese presenti sul territorio venafrano ha dato a Venafro l'appellativo di \"citt\u00e0 delle 33 chiese\u00bb. Si tratta di molte chiese di dimensioni ed epoche varie presenti nel centro storico e nella zona pedemontana. Purtroppo molti luoghi di culto oggi sono chiusi al culto e abbandonati.\"\nLa concattedrale di Santa Maria Assunta.\nIl massimo tempio della citt\u00e0 \u00e8 situato ai piedi del Parco Oraziano. Attualmente \u00e8 concattedrale della diocesi di Isernia-Venafro. Risalente al V secolo, fu costruita sotto il vescovo Costantino sul luogo in cui gi\u00e0 da secoli si trovava un tempio pagano con materiali prelevati da altri monumenti di epoche precedenti (elementi romani e decorazioni cristiane, come il bassorilievo del vescovo Pietro di Ravenna: un rilievo che, per il suo aspetto inconsueto, viene chiamato dagli abitanti \"Marzo Settecappotti\"). L'interno \u00e8 a tre navate decorate da opere pittoriche del XIV secolo. Dalla navata laterale destra \u00e8 possibile accedere alle quattro cappelle laterali. L'attuale aspetto \u00e8 dovuto a lavori di restauro risalenti agli anni sessanta-settanta che hanno privato la concattedrale delle antiche forme barocche, riportando il luogo sacro all'aspetto gotico-medievale precedente. Sul finire del Seicento fu costruito il cosiddetto \"cappellone\", una cappella in cui amministrare i sacramenti. La chiesa \u00e8 dotata di 5 portali, il portale alla destra di quello principale \u00e8 porta santa fin dal 1500 almeno. La precede una grande piazza, considerata l'inizio dell'antica cinta muraria cittadina.\nLa Chiesa dell'Annunziata.\n\u00c8 un pregevole esempio di architettura barocca della citt\u00e0 di Venafro e dell'intero Molise. Venne costruita nel Trecento dalla \"Confraterna dei Flagellanti\" tutti nativi di Venafro, ed \u00e8 stata pi\u00f9 volte modificata nel tempo. Fu edificata con materiale proveniente dal vicino teatro romano e aveva una facciata a capanna. Nel corso dei secoli sub\u00ec importanti opere di restauro e la chiesa assunse l'attuale aspetto baroccheggiante. Presenta un campanile di notevole altezza ed aspetto barocco rinascimentale. L'interno a navata unica conserva un Crocefisso del XIV secolo, una tavola cinquecentesca con \"Santa Caterina\", un dipinto con \"Madonna e Santi\" e un organo del 1784, tutti affreschi dei pittori partenopei Giacinto Diano e Paolo Sperduti, allievi di Vanvitelli. In una nicchia laterale \u00e8 accolto il busto argenteo di San Nicandro assieme alla testa reliquiario in oro e alcune reliquie dei martiri. La chiesa presenta anche una grande cupola affrescata, visibile da ogni punto della citt\u00e0, che immette gran parte della luce nei pressi del presbiterio.\nLa basilica santuario dei Ss. Martiri Nicandro, Marciano e Daria e il convento.\nSituati alla periferia est della citt\u00e0, sulla strada per Isernia, furono edificati su resti romani, in parte riutilizzati nella costruzione. La chiesa, pi\u00f9 volte trasformata e restaurata nel 2001, presenta interno a due navate e conserva un altare in legno intarsiato e pirografato e le opere pittoriche dell'artista molisano Amedeo Trivisonno, che narrano le vicende dei Santi Martiri a cui \u00e8 dedicata la chiesa. I portali in bronzo sono opera di Alessandro Caetani. Sotto l'altare maggiore \u00e8 presente la cripta dove \u00e8 stato rinvenuto il sepolcro di San Nicandro, nei pressi della quale si raccoglie in un pozzetto un liquido misterioso detto \"Manna di San Nicandro\" a cui vengono attribuite doti miracolose. La chiesa \u00e8 molto frequentata dai devoti soprattutto in prossimit\u00e0 delle feste patronali dei Santi Martiri.\nLa chiesa del Viatico detta \"Cristo\".\nLa chiesa sita in via Cavour fu costruita nella seconda met\u00e0 del Cinquecento e ampliata, assumendo la forma attuale, nella seconda met\u00e0 del Seicento. L'interno apparentemente a croce latina e invece a navata unica. Infatti tra l'aula e il presbiterio un finto transetto, limitato ad un accenno, si apre con delle false prospettive in stucco che riescono a dare l'impressione dell'esistenza del transetto. Al suo interno sono presenti stucchi di cornici e capitelli di notevole pregio e fattura. Sono presenti diverse tele pregevoli e in apposite nicchie sono presenti le statue dei 4 evangelisti in alto nella navata. La chiesa presenta 2 piccole cupole senza finestre, un campanile alto dall'aspetto barocco simile a quello dell'Annunziata. La facciata presenta un grande finestrone ed \u00e8 preceduta da una scalinata.\nLa chiesa di San Giovanni in Platea detta \"San Francesco\".\nIl tempio sacro sorge in piazza Nicola Maria Merola, dall'aspetto barocco presenta sulla facciata una statua della Madonna Immacolata. La prima edificazione di tale chiesa risale al XIV secolo e la leggenda vuole proprio essere stata fondata da San Francesco. A causa di diversi terremoti \u00e8 stata pi\u00f9 volte chiusa al culto e restaurata o ricostruita. L'interno, a navata unica, nei lati presenta diversi altari di marmo e varie tele raffiguranti diverse scene sacre, sullo sfondo si innalza l'altare marmoreo sul quale si erge un baldacchino dalle forme baroccheggianti all'interno del quale \u00e8 presente la statua della Madonna sormontata da una corona d'oro. Dalla chiesa \u00e8 possibile accedere agli scavi sottostanti, visibili anche attraverso una pavimentazione vetrata in alcuni punti, scoperti con il recente restauro determinato dall'evento sismico del 1984.\nLa chiesa del Purgatorio o dei Santi Simeone e Caterina.\nQuesta chiesa \u00e8 situata in piazza Vittorio Veneto, meglio conosciuta come piazza del mercato. Fu edificata nel XVIII secolo e presenta una facciata elegante che ricalca lo stile barocco del secolo. L'interno \u00e8 a pianta centrale, presenta uno stile barocco con stucchi e fregi ed una piccola cupola decorata.\nArchitetture civili.\nIl monumento ai caduti.\nFu inaugurato il 18 novembre 1923 ad opera dello scultore Torquato Tamagnini. Venne realizzato con le offerte dei venafrani emigrati in America e con i fondi raccolti dal comitato pro monumento con a capo il vescovo del tempo, Mons. Nicola Maria Merola. Ogni anno, il 15 marzo, si commemorano le vittime di tutte le guerre nel ricordo del bombardamento alleato su Venafro proprio in quel giorno di inizio primavera del 1944.\nIl monumento al carabiniere.\nSi tratta di una scultura bronzea posta nell'alto di un piedistallo di marmo, riproducente due mani che sostengono la fiamma dell'Arma. Il monumento \u00e8 collocato in una piazza centrale di Venafro intitolata proprio al vice Brigadiere Salvo D'Acquisto, l'eroe di Palidoro, che insieme ad altri tre colleghi si \u00e8 sacrificato per la patria.\nLa Purtella.\nPer entrarvi bisogna chinarsi. Lunga circa cinque metri con andamento ad esse, interamente coperta, \u00e8 una via che collega via delle Vergini con via Silvano. Realizzata probabilmente per essere un passaggio segreto, attualmente, svincolandosi sotto le antiche case, \u00e8 una strada pubblica che risulta difficilmente accessibile.\nPalazzi signorili.\nUn palazzo molto particolare \u00e8 la Palazzina Liberty edificata agli inizi del XX secolo su un preesistente mulino denominato \"Mulino della Corte\" e oggi adibita a centro polifunzionale per manifestazioni culturali.\nVenafro \u00e8 inoltre ricca di palazzi signorili:\nSiti archeologici.\nL'anfiteatro romano, cosiddetto \"Verlasce\".\n\u00c8 collocato nel centro moderno di Venafro; nonostante nel tempo abbia subito delle sovrapposizioni medievali e seicentesche, rimane visibile la pianta ellittica. L'ellisse aveva il diametro maggiore di 110 metri e quello minore di 85. Si ritiene che le gradinate potessero contenere fino a 15.000 spettatori. Fino a qualche tempo fa, prima che diventasse propriet\u00e0 statale, in questa struttura erano ospitate le stalle e i depositi di attrezzi agricoli. Questo monumento, unico in Italia insieme al \"Parlascio\" di Lucca, oggi \u00e8 in fase di restauro dopo un periodo di relativo abbandono. Un tempo nei giorni della festivit\u00e0 patronale si svolgeva una divertente e caratteristica \"corsa dei ciucci\" e altri giochi popolari. Un interessante restauro sta riportando all'antico splendore questo luogo suggestivo e particolare sito in pieno centro urbano. Sembra che la struttura debba il suo nome, similmente a quanto accade per numerosi altri anfiteatri di citt\u00e0 d'Italia come ad esempio a Firenze, dal latino \"perilasium\", che a sua volta viene dal greco \"perielasis\" (\"girare intorno\").\nIl teatro romano.\nSituato a monte dell'ultimo decumano, \u00e8 di notevoli dimensioni e presenta una scena (\"frons scaena\") di circa 60\u00a0m, con una cavea capace di ospitare 3.500 spettatori. Dopo i vari scavi effettuati e gli interventi per riportarlo alla luce, anche questo monumento risulta abbandonato insieme al vicino od\u00e9on. Il teatro dimostra come la citt\u00e0 romana fosse nel suo pieno splendore dotata di strutture di intrattenimento tipiche dei centri pi\u00f9 importanti. Caratteristica unica del mondo romano \u00e8 la costruzione di questo teatro nei pressi di un monte cos\u00ec come avveniva per i teatri greci che venivano scavati nella roccia.\nAltri reperti romani, sanniti e medievali.\nNei pressi del centro storico sono visibili tracce di un acquedotto romano, della cinta di mura, con una fase di epoca sannitica risalente al IV secolo a.C. ed una in opera poligonale del I secolo a.C., di mura sannitiche. Sempre di origine romana \u00e8 la \"Torricella\", una struttura fortificata situata sulla montagna recentemente restaurata e riportata all'antico splendore. Tra gli altri monumenti vi sono anche la cosiddetta \"Torre del mercato\" (\"palazzo Caracciolo\"), struttura difensiva di origine medievale con i suoi possenti merli, a difesa di quella che un tempo corrispondeva alla porta orientale di Venafro, e l'acquedotto romano di Venafro sito anche nel territorio comunale di Pozzilli e Montaquila, che riforniva la citt\u00e0 dell'acqua proveniente dalle sorgenti del Volturno. Nell'area della Concattedrale sono stati scoperti numerosi resti di ville romane.\nArchitetture militari.\nIl Castello Pandone.\nSituato ai limiti nord-occidentali della Venafro romana, trae origine da una fortificazione megalitica trasformata successivamente nel mastio quadrato longobardo. Tale trasformazione avvenne quando il conte Paldefrido vi pose la sua sede X secolo.\nNel XIV secolo, al mastio quadrato, furono aggiunte tre torri circolari e la braga merlata.\nFu trasformato completamente nel XV secolo dai Pandone, signori di Venafro; era difeso su tre lati da un grande fossato alla cui realizzazione fu coinvolta l'intera popolazione. Il fossato non venne mai del tutto completato per via di una rivolta popolare che reclamava le cattive condizioni in cui era costretta a lavorare.\nAl castello si accedeva attraverso un ponte levatoio ad ovest e una postierla ad est. Postierla che permetteva l'accesso di un cavaliere alla volta e pertanto poteva essere controllata da una sola guardia.\nEnrico Pandone lo trasform\u00f2 in residenza rinascimentale aggiungendovi un giardino all'italiana, un arioso loggiato e facendolo affrescare con le immagini dei suoi poderosi cavalli. I cavalli per il conte rappresentavano la sua attivit\u00e0 principale.\nAncora oggi i ritratti di cavalli in grandezza naturale, in numero di ventisei e realizzati in leggero rilievo, decorano tutto il piano nobile e costituiscono un'esclusiva per il castello di Venafro.\nNella sala dei cavalli da guerra primeggia la sagoma del cavallo San Giorgio, donato da Enrico a Carlo V. Enrico rimase sempre devoto a Carlo V fino alla discesa di Lotrec dalla Francia. Carlo V ebbe la meglio sul francese e il tradimento cost\u00f2 ad Enrico la decapitazione in Napoli. Al di sotto del piano di ronda un camminamento con feritoie permetteva il controllo del maniero dal piano del fossato. Il camminamento \u00e8 interamente percorribile.\nNel XVII secolo il Castello, dopo essere stato della famiglia vicereale dei Lannoy, pass\u00f2 ai Peretti-Savelli, familiari di Sisto V, e nel secolo successivo alla potente famiglia dei di Capua.\nGiovanni di Capua lo trasform\u00f2 nella sua residenza in vista del matrimonio che avrebbe dovuto contrarre con Maria Vittoria Piccolomini, agli inizi del Settecento. Grandi lavori furono intrapresi tra cui la rimozione di gran parte dei cavalli fatti realizzare da Enrico Pandone.\nMatrimonio che rimase un sogno per l'immatura scomparsa di Giovanni. Lo stato avanzato dei preparativi per tale evento aveva portato a concretizzarlo nel grande stemma, che \u00e8 ancora nel salone, dove l'unione dei blasoni delle due casate ricorda un avvenimento che non \u00e8 mai accaduto.\nDopo anni di lavori di restauro, che come tutti gli interventi ha momenti felici e meno felici, il Castello di Venafro ospita convegni e mostre e pu\u00f2 essere visitato ogni giorno. Dal 2013 il Castello \u00e8 sede del Museo nazionale del Molise, con una ricca Pinacoteca di testimonianze artistiche molisane, confrontate con altre di propriet\u00e0 statale, provenienti dai depositi dei Musei di Capodimonte e San Martino di Napoli, della Galleria Nazionale d'Arte Antica di Roma e del Palazzo Reale di Caserta. \nIl cimitero militare francese.\nUscendo dalla citt\u00e0 lungo la Strada statale 85 Venafrana direzione Isernia, su un'estesa zona pianeggiante (76.000\u00a0m\u00b2) si trova il cimitero di guerra francese (\"Cimeti\u00e8re Militaire Fran\u00e7ais de Venafro\"), nel quale sono poste circa 6000 tombe di soldati del Corps exp\u00e9ditionnaire fran\u00e7ais en Italie (ma molte sono state esumate), di cui circa due terzi di origine marocchina, algerina e tunisina, oltre ad altri provenienti da altre regioni africane (senegalesi?), caduti in gran parte durante la battaglia di Cassino (nov.1943-mag.1944) e nell'aggiramento di Montecassino. Qui sono state traslate le sepolture di Miano. Per essi \u00e8 stato eretto un monumento che richiama esplicitamente i minareti nord-africani, decorato con piastrelle di ceramica azzurre, che risaltano sul bianco calce delle mura, e con alcune iscrizioni. Al suo interno vi sono alcune tombe, di cui una al milite ignoto musulmano, e tre dedicate a militi con nome, uno Tunisino, uno Algerino, uno Marocchino. Tutte le tombe sono disposte sull'asse Nord-Est Sud-Ovest, con le lapidi rivolte a Nord-Est, ad eccezione di alcune tombe, poste dietro il minareto, di soldati ebrei (riconoscibili dalla stella a sei punte sulla lapide) e animisti (che sulla lapide hanno un \"agnostico\" sole stilizzato). Questa disposizione delle tombe suggerisce la possibilit\u00e0 che i caduti musulmani, qualora siano stati disposti sul fianco destro, abbiano il volto rivolto verso la Mecca. Su ciascuna lapide \u00e8 riportato il nome (se noto) e la dicitura (in francese) \"Mort pour la France\" (morto per la Francia). \u00c8 da notare che anche fra le tombe cristiane sono riconoscibili nomi arabi e africani.\nAree naturali.\nOasi naturalistica Le Mortine.\nL'Oasi Le Mortine \u00e8 un'area naturale protetta di 110 ettari ha affidata in gestione all'Associazione Pianeta Terra Onlus nei pressi dello sbarramento ENEL per la produzione idroelettrica. \u00c8 composto da una zona boschiva igrofila e vaste aree a canneto lungo le sponde del bacino di regolazione. L'area ricade all'interno di un sito di interesse comunitario e una zona di protezione speciale, La vegetazione ripariale che un tempo avvolgeva il Volturno, oggi si organizza solo in aree limitate in formazioni igrofile consistenti e dotate di un buon grado di naturalit\u00e0. Tra di esse assume particolare importanza naturalistica il bosco igrofilo delle Mortine esteso oltre 100 ha, di cui il nucleo boschivo concesso dall'ENEL a Pianeta Terra rappresenta un frammento intatto da almeno 45 anni. In quest'area, interposta tra le Mainarde ed il Matese, il Volturno penetra una fitta coltre boschiva igrofila, frazionata dai suoi rami secondari che circoscrivono isole impenetrabili dalle caratteristiche uniche nel corso del fiume. Poc'anzi lo sbarramento dell'ENEL il fiume si allarga e le sue acque lente permettono lo sviluppo di un canneto che borda anche le sponde del contiguo bacino di regolazione. Pur essendo affidati a Pianeta Terra circa 30 ettari di territorio contiguo all'impianto ENEL \"Presa Volturno\" (realizzato negli anni cinquanta a seguito di un Decreto Regio del marzo 1942), il comprensorio abbraccia una estesa isola demaniale fluviale ed un lago artificiale, interessando in totale oltre 50 ettari. L'intero comprensorio \u00e8 da considerare, sia dal punto di vista storico che paesaggistico, il limite settentrionale della Reale Caccia Borbonica di Venafro e Torcino. Dalle lettere di Luigi Vanvitelli (architetto di corte) al fratello Urbano si apprende che le battute di caccia a Venafro si tenevano nei mesi di febbraio e marzo, e duravano una decina di giorni. Durante il soggiorno a Venafro Ferdinando IV andava a cacciare nelle \"mene\" del Colle di Santa Lucia, Castagneto, Mortina, Castellone, Mortina delle Colonne, Colle di Torcino e Selvone.\nParco Regionale Agricolo Storico dell'Olivo di Venafro.\nIl Parco regionale agricolo storico dell'olivo di Venafro, detto anche Parco Oraziano o Campaglione, \u00e8 il primo parco regionale del Molise, istituito con legge regionale per salvaguardare il patrimonio olivicolo del territorio venafrano. Il Parco Regionale Agricolo Storico dell'Olivo di Venafro \u00e8 il primo Parco tematico sull'olivo del Mediterraneo. Oltre alla sua valenza agricola e ambientale, \u00e8 uno strumento di promozione turistica del territorio venafrano che oltre al suo valore agricolo \u00e8 ricco in emergenze storiche ed ecologiche che emergono tra i muretti a secco e i terrazzamenti. Gli olivi di Venafro sono menzionati nelle opere dei massimi poeti latini per l'ottima qualit\u00e0 dell'olio: tra essi Orazio, da cui \"Parco Oraziano\".\nVilla Maria.\nNel cuore del centro cittadino sono presenti i giardini pubblici dell'estensione di circa un ettaro, un ambiente ricco di vegetazione e di acque con il laghetto e ruscelli. Realizzata per volere di Pozzobon e dell'allora sindaco di Venafro Basileo Milano, nella villa \u00e8 presente un bocciodromo e un campo da basket e pallavolo.\nSociet\u00e0.\nEvoluzione demografica.\nSe si escludono i decenni 1861 e 1911, la popolazione \u00e8 sempre cresciuta soprattutto a partire dagli anni settanta. \u00c8 distribuita nel centro abitato, in localit\u00e0 \"Madonnella\", oltre che nelle tre frazioni del comune.\nEtnie e minoranze straniere.\nAl 31 dicembre 2019 gli stranieri residenti erano 480, pari al 4,3% della popolazione. Le nazionalit\u00e0 maggiormente rappresentate erano:\nReligione.\nLa maggior parte della popolazione \u00e8 di religione cristiana appartenente alla Chiesa cattolica, la citt\u00e0 insieme ad Isernia \u00e8 sede della diocesi di Isernia-Venafro. Sul territorio comunale sono presenti 5 parrocchie rientranti nella stessa forania di Venafro:\nTradizioni e folclore.\nFesta dei santi Martiri Nicandro, Marciano e Daria (16-17-18 Giugno).\nNicandro e Marciano erano due valorosi soldati romani, probabilmente originari della Mesia (l'odierna Bulgaria), di stanza a Venafro. Secondo la tradizione Daria era moglie di Nicandro. Pur consapevoli dei rischi che comportava la loro scelta, abbracciarono la religione cristiana. Furono arrestati e condannati a morte per non aver voluto rinnegare la loro fede il 17 giugno del 303 d.C.\nIl Martirologio Romano, in realt\u00e0, riporta il martirio di Nicandro e Marciano, ma non quello di Daria, la cui figura trova riscontro unicamente nella leggenda popolare. Si narra infatti che Nicandro rifiut\u00f2 di sacrificare agli dei pagani confermando la fede in Cristo, proprio dietro incoraggiamento di sua moglie. Daria sar\u00e0 poi martirizzata qualche giorno dopo ma il Martirologio Romano non ne fa menzione.\nPrecede i festeggiamenti il \"mese di San Nicandro\" caratterizzato dalle sante messe alle 6,00 e alle 19,00 a partire dal 17 maggio e fino al 17 giugno affollate da centinaia di persone ogni giorno e celebrate dai diversi sacerdoti della diocesi di Isernia-Venafro. Il 17 maggio alle 6,00 del mattino si tiene una processione dalla chiesa barocca dell'Annunziata alla basilica dei Ss. Martiri con la celebrazione della messa e il ritorno del busto argenteo di san Nicandro e delle reliquie alla chiesa dell'Annunziata.\nIl 15 giugno, a mezzanotte, presso il convento dei cappuccini, si ufficializza l'apertura della festa patronale con il suono di un motivetto ripetitivo eseguito da una piccola banda composta di elementi semplici che viene chiamata \"bandarella\". Centinaia di persone, nonostante la tarda ora partecipano a questo evento unico e suggestivo. Infatti per tutta la notte il motivetto viene ripetuto per le strade della citt\u00e0 annunciando a tutti l'inizio dei festeggiamenti.\nIl giorno 16 giugno si apre con fuochi pirotecnici, suono di campane, la santa messa in basilica al mattino e il giro delle bande musicali. Ed \u00e8 proprio in questo giorno che si svolge la solenne processione che alle 19,30, dalla chiesa dell'Annunziata, porta il busto argenteo e le reliquie di san Nicandro e le reliquie di san Marciano e santa Daria presso la basilica alle porte della citt\u00e0 dove si svolgono i solenni vespri cantati presieduti dal vescovo. Nella sera vi \u00e8 un concerto bandistico.\nIl 17 giugno \u00e8 il giorno in cui si ricordano i tre martiri con numerose messe e il \"solenne pontificale\" delle 11,00 presieduto dal vescovo durante il quale c'\u00e8 la consegna delle chiavi e dei ceri da parte del sindaco al vescovo che le consegna idealmente a San Nicandro ponendole tra le mani del busto argenteo. Accorrono molti fedeli dal circondario. Per quanto riguarda i festeggiamenti civili, la mattina si tiene la tradizionale fiera e durante la giornata c'\u00e8 il giro delle bande. La sera c'\u00e8 un concerto di musica leggera con cantanti di fama nazionale.\nIl 18 giugno si celebrano altre sante messe. Il simbolo dei festeggiamenti per\u00f2 \u00e8 la solenne processione serale, caratterizzata dal canto corale dell'inno a dedicato ai santi, dal luccichio delle migliaia di candele portate in processione e dall'enorme partecipazione popolare al corteo religioso. La processione ha inizio verso le ore 20,00 dalla basilica subito dopo la cosiddetta \"ammessa\", ovvero l'asta per aggiudicarsi il diritto di portare in spalla le statue, e termina dopo la mezzanotte, quando ha percorso tutto il centro storico cantando nelle varie fermate l'antico inno popolare ai santi martiri. Nella cattedrale di Santa Maria Assunta in Cielo c'\u00e8 l'omelia del vescovo. Il luogo di conclusione del sacro e solenne rito \u00e8 la chiesa dell'Annunziata, dove il busto e le reliquie rimangono fino alle festivit\u00e0 successive.\nIn questi giorni di festa si svolge la fiera di san Nicandro il giorno 17, si allestiscono eventi collaterali, \u00e8 presente un luna park in viale San Nicandro, si svolge anche il trofeo San Nicandro, gara podistica di caratura nazionale con atleti provenienti da diverse regioni di Italia e periodicamente si allestisce l'opera di San Nicandro, dramma sacro sulla vita dei martiri.\nLingue e dialetti.\nIl dialetto venafrano \u00e8 considerato una variazione del dialetto campano al quale si avvicina molto seppur con svariate variazioni. Ci\u00f2 scaturisce dal fatto che fino ai primi del novecento la citt\u00e0 apparteneva alla Terra di Lavoro e quindi alla provincia di Caserta. Ma gi\u00e0 secoli prima apparteneva all'antico Regno di Napoli. Per questo motivo il dialetto, ma anche le tradizioni e gli usi sono molto pi\u00f9 vicini alla Campania e non al Molise a cui appartiene. Esplorando il lessico troviamo elementi linguistici che riconducono inequivocabilmente al dialetto napoletano e campano in generale (\"ng\u00f2ppa\" = sopra, \"i\u00e0mm\" = andiamo, \"nisciuno\" = nessuno, c\u00ec\u00e8nte = cento, v\u00ec\u00e8nte = vento ecc.). C'\u00e8 poi l'uso del verbo servile \"aggia\" = devo, \"agg' fatt\" per ho fatto. Cambiamenti ci sono invece per quanto riguarda gli articoli: si usa \"i\" (ad es. \"i can\" = il cane, \"i sciume\" = il fiume), gl', le. Pochi altri sono i cambiamenti oltre che una differente cadenza nel parlare rispetto al napoletano.\nIstituzioni, enti e associazioni.\nOspedale civico Santissimo Rosario.\nLa cittadina \u00e8 dotata anche dell'Ospedale civico Santissimo Rosario ed \u00e8 sede del distretto sanitario di zona. Tale ospedale esiste fin dal XVII secolo quando fu fondato dalla congrega del SS. Rosario e la vecchia sede in via Ospedale \u00e8 stata attiva fino ai primi anni novanta, quando \u00e8 stata inaugurata l'attuale struttura moderna e antisismica. La struttura ospedaliera richiama migliaia di utenti anche dalle regioni limitrofe anche se negli ultimi tempi ha subito un forte ridimensionamento causa di aspre diatribe con le amministrazioni locali e malcontento tra la popolazione del vasto territorio di riferimento anche extra-regionale. Attualmente \u00e8 dotato di circa 60 posti letto, valore dimezzato rispetto al numero presente prima del piano di rientro di circa 130 posti letto. I reparti funzionanti sono:\nCultura.\nMusei.\nMuseo archeologico di Venafro.\nIl museo archeologico di Venafro \u00e8 ospitato all'interno del ex monastero seicentesco di Santa Chiara, in cui aveva trovato sede il piccolo museo civico istituito nel 1931 in seguito ai ritrovamenti archeologici del 1919 in localit\u00e0 Terme di Sant'Aniello. Oltre all'antica raccolta il museo conserva anche i ritrovamenti provenienti dai recenti scavi archeologici che hanno permesso di conoscere meglio l'insediamento sannitico e la Venafro di et\u00e0 imperiale.\nMuseo nazionale del Molise.\nIl museo nazionale del Molise, sito nel castello Pandone, \u00e8 frutto del lavoro delle strutture territoriali del ministero per i beni e le attivit\u00e0 culturali. Opere del territorio regionale, tutelate all'interno di castello Pandone, sono state confrontate con altre di propriet\u00e0 statale, provenienti dai depositi dei musei di Capodimonte e San Martino di Napoli, della galleria nazionale d'arte antica di Roma e della reggia di Caserta.\nMuseo WinterLine.\nIl museo WinterLine \u00e8 un museo storico-militare dedicato alla Winter Line, con sede nel Palazzo De Utris, ed espone una mostra permanente con reperti storici risalenti alla seconda guerra mondiale.\nBiblioteca comunale \"De Bellis-Pilla\".\nIn citt\u00e0 sono presenti diverse associazioni culturali. La biblioteca comunale \u00e8 sita in via Milano e dispone di un secondo ingresso accanto alla chiesa di Sant'Agostino in via Leopoldo Pilla, dove \u00e8 presente una vasta raccolta di libri, molti dei quali anche antichi. La prima raccolta di libri risale al 1700 per opera del primicerio della cattedrale Antonio De Bellis, il quale deposit\u00f2 presso il convento del Carmine circa 1400 libri e opuscoli. Alla sua morte la consistenza libraria era pi\u00f9 che raddoppiata. La biblioteca fu quindi trasferita nei locali attuali, di propriet\u00e0 del fondatore. Con il trascorrere dei secoli la biblioteca si \u00e8 arricchita ulteriormente di preziosi volumi riguardanti la storia e i costumi non solo di Venafro ma anche dell'Italia intera.\nDal mese di luglio 2003 raccoglie l'intero patrimonio librario donato alla biblioteca dal dottor Gennaro Morra. Il fondo si trova in un'apposita sezione a lui intitolata.\nIstruzione.\nScuole.\nSono presenti diversi istituti scolastici pubblici: l'ISISS \"Antonio Giordano\" che comprende il liceo Classico, il liceo Scientifico e l'Istituto Tecnico Commerciale e per Geometri \"E. De Nicola\". \u00c8 presente l'istituto comprensivo \"Leopoldo Pilla\" con la scuola dell'infanzia (a Ceppagna) e quella primaria e secondaria di primo grado, l'istituto comprensivo \"Don Giulio Testa\" che ospita la scuola dell'infanzia e la scuola primaria. Infine ci sono altri istituti privati.\nMedia.\nTelevisione.\nDall'aprile del 1999 ha spostato la sua sede centrale l'Emittente pi\u00f9 \"antica\" della regione, TVI Molise, titolare di frequenze radiotelevisive dal 1978, allora con il nome di \"teleisernia\".\nCinema.\nLa citt\u00e0 di Venafro \u00e8 stata nel 1957 palcoscenico per il film di Tot\u00f2 e Fernandel, \"La legge \u00e8 legge\", nella quale Venafro \u00e8 \"travestita\" dall'immaginario paese italo-francese di Assola.\nNel 1971 nelle campagne del comune vicino alle rive del Volturno sono state invece girate alcune scene di \"...continuavano a chiamarlo Trinit\u00e0\".\nNel 1996 il centro storico della citt\u00e0 \u00e8 stato teatro del film \"I magi randagi\" del regista Sergio Citti che ripropose in questa pellicola un vecchio progetto pasoliniano, caratterizzato da una comicit\u00e0 beffarda e surreale. Facevano parte del cast: Silvio Orlando, Gastone Moschin e Patrick Bauchau.\nCucina.\nVenafro \u00e8 l'unico centro molisano a potersi fregiare del marchio \"Mozzarella di Bufala Campana D.o.p.\", lo stesso per quanto riguarda la \"Ricotta di Bufala Campana D.o.p.\". Ci\u00f2 deriva dal fatto che in zona sono presenti diversi produttori di questo prodotto caseario dal momento che la citt\u00e0 fino all'unita d'Italia apparteneva alla \"Terra di Lavoro\" e quindi presenta conserva tradizioni anche gastronomiche campane. Altro prodotto tipico \u00e8 il rinomato olio extravergine d'oliva, gi\u00e0 famoso nell'antica Roma, denominato \"Aurina\". La produzione avviene nelle immense distese di olivi che coprono le colline del territorio e parte della piana. Famose sono le verdure prodotte negli orti di Venafro, il pane e i taralli all'olio di oliva. Altre bont\u00e0 gastronomiche sono la polenta coi \"caurigl\" (ovvero piccoli cavoli), una polenta verde a base di verdura e olio. I \"sciusc\" sono simili per forma alle ciambelle, ma vengono preparati con farina e acqua bollita con rami di rosmarino e cannella; sono un prodotto tipico natalizio cos\u00ec come la \"zuppa alla sant\u00e8\", un piatto tipico che viene preparato con il brodo di gallina (la cui carne viene spezzettata), polpettine di vitello, scarola e uovo sodo tritato. Altri prodotti di Natale sono i \"c'ciariegl\". Nel periodo di Pasqua sono invece obbligatori sulle tavole dei venafrani la pastiera, i \"canesciun\" (letteralmente: qua nessuno), questi ultimi sono realizzati con pasta frolla ripiena di biete, olive e e la frittata di Pasqua realizzata con un minimo di 33 uova (ovvero gli anni di Cristo). A Carnevale si preparano \"le nocch\", ovvero le chiacchiere napoletane.\nGeografia antropica.\nUrbanistica.\nVenafro nel corso del tempo ha subito sostanziali modifiche nel suo assetto urbanistico: il centro storico \u00e8 adagiato alle pendici del monte Santa Croce racchiuso nelle antiche mura medievali. Dagli anni sessanta, in seguito ad un costante e moderato incremento demografico, c'\u00e8 stato lo sviluppo di nuove zone urbane. In particolar modo negli ultimi anni si stanno urbanizzando le zone tra Venafro e Pozzilli e lungo il Rava.\nCentro storico.\nIl centro storico \u00e8 stato costruito sulla preesistente struttura urbana romana. Ai piani superiori degli edifici si trovano le abitazioni, mentre i locali del piano inferiore sono adibiti a botteghe, come \u00e8 visibile soprattutto nella \"via per dentro\" (via Plebiscito). In particolare \u00e8 possibile identificare il nucleo longobardo nell'area nei pressi del Castello e l'area medioevale e rinascimentale che ricalca le antiche strade romane.\nLungo il perimetro del centro storico \u00e8 possibile individuare il tracciato murario e le varie porte di accesso alla citt\u00e0. Al di fuori delle mura si ritrovano le sorgenti dalle quali attingere l'acqua.\nQuartieri.\nVenafro pu\u00f2 essere divisa nelle seguenti zone:\nEconomia.\nL'agricoltura viene praticata tradizionalmente a livello familiare. In particolare \u00e8 tuttora attiva la storica produzione di olio d'oliva: Venafro ha ottenuto lo status di \"Citt\u00e0 dell'olio\", e vanta una specie autoctona di ulivo, l'Aurino. Sono presenti molte aziende agricole nella piana.\nA pochi chilometri da Venafro sorge il nucleo industriale di Venafro-Pozzilli con industrie metalmeccaniche, manifatturiere, edili, di detersivi, aziende agricole e alimentari.\nFiorente il commercio, grazie alla sua posizione strategica, posta all'incrocio di due strade statali, con molte attivit\u00e0. Poco sviluppato il turismo nonostante il patrimonio artistico, architettonico, storico e culturale di Venafro tra i pi\u00f9 importanti del Molise e delle zone limitrofe.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per la lavorazione della canapa finalizzata alla produzione di corde e di funi.\nInfrastrutture e trasporti.\nLa citt\u00e0 \u00e8 attraversata dalla strada statale 85 Venafrana, che collega lo svincolo autostradale di Caianello e la Campania con il Molise; la strada statale 6 dir Via Casilina che collega il Molise con il Lazio ed il casello autostradale di San Vittore del Lazio. La Strada Statale 85 var Variante di Venafro \u00e8 un'opera viaria di nuova costruzione inaugurata nel 2008 per risolvere parzialmente il problema dell'attraversamento del centro urbano di Venafro e il relativo traffico congestionato. La piana di Venafro \u00e8 attraversata da numerose strade di bonifica che permettono un veloce transito dei mezzi agricoli oltre che del traffico locale.\nSono presenti numerose linee autobus urbane, extra urbane, regionali ed interregionali.\nFerrovie.\nIl comune \u00e8 attraversato dalla ferrovia Vairano-Isernia ed \u00e8 capolinea della Ferrovia Rocca d'Evandro-Venafro\nAmministrazione.\nGemellaggi.\nVenafro \u00e8 gemellata con:\nSport.\nLa principale squadra di calcio della citt\u00e0 \u00e8 l'U.S. Venafro 1966 che milita nell'Eccellenza Molise. Tra i suoi tesserati si ricordano il calciatore Diego Armando Maradona Junior (2007-2008) e gli allenatori Rosario Rivellino, Domenico Progna, Alberto Urban, Corrado Urbano, Mario Buccilli. La tifoseria venafrana \u00e8 profondamente legata a quella cassinate da un duraturo gemellaggio iniziato nel 1983 e sussiste anche un'amicizia con i corregionali termolesi.\nLa squadra di pallacanestro cittadina \u00e8 la societ\u00e0 Basket Venafro fondata nel 1977.\nLa societ\u00e0 di pallavolo con sede nel Comune \u00e8 la Venafro Volley, fondata nel 2007. La squadra maschile milita in Serie D.\nLa principale squadra di calcio a 5 \u00e8 lo Sporting Venafro, milita nella Serie B (calcio a 5) (stagione 2021-22) , \u00e8 presente anche il Venafro F.C in cui sono presenti sia la squadra maschile che femminile. La squadra maschile milita nella serie C1 molisana (stagione 2021-22), la squadra femminile nella serie C molisana (stagione 2021-2022)\nLa squadra di nuoto \u00e8 la Swim Project Venafro, che gareggia nel Comitato Regionale Lazio\nImpianti sportivi.\nL'impianto principale di Venafro \u00e8 lo stadio comunale \"marchese Alessandro del Prete\". Vi sono inoltre una palestra comunale e una piscina."}
{"id": "2451913", "revid": "2138421", "url": "https://it.wikipedia.org/wiki?curid=2451913", "title": "Boemondo VI d'Antiochia", "text": "Biografia.\nBoemondo VI era figlio di Boemondo V d'Antiochia e di Luciana dei Conti di Segni, una pronipote di Papa Innocenzo III. Quando Boemondo V mor\u00ec nel gennaio 1252, il quindicenne Boemondo VI gli successe sotto la reggenza di sua madre. Luciana tuttavia non lasci\u00f2 mai Tripoli e prefer\u00ec invece cedere il governo del principato ai suoi parenti romani. \nQuesto la rese impopolare, cos\u00ec il giovane Boemondo si guadagn\u00f2 l'appoggio di re Luigi IX di Francia, all'epoca impegnato in una Crociata, per ottenere il permesso da papa Innocenzo IV di iniziare a regnare qualche mese prima di diventare maggiorenne. \nIl giovane Boemondo in seguito si rec\u00f2 a Acri dove fu fatto cavaliere da Re Luigi, e prese il potere in Antiochia. \nFu negoziata una tregua tra Antiochia ed il Regno armeno di Cilicia grazie agli sforzi di re Luigi, su suggerimento del quale, nel 1254 il diciassettenne Boemondo spos\u00f2 Sibilla d'Armenia, figlia del re Aitone I d'Armenia, mettendo cos\u00ec fine alla lotta per il potere tra i due stati, iniziata da suo nonno Boemondo IV d'Antiochia.\nGuerra di San Saba.\nLa Signoria di Gibelletto ed i suoi signori della famiglia genovese degli Embriaci erano vassalli del Conte di Tripoli; per cui Boemondo fu coinvolto in un conflitto tra genovesi e veneziani, la guerra di San Saba, che inizi\u00f2 nel 1256, caus\u00f2 a molti nobili della Terra santa la perdita di preziose risorse e cost\u00f2 decine di migliaia di vite umane.\nGli Embriaci signori di Gibelletto erano stati risoluti opponenti dei principi di Antiochia.\nBoemondo appoggi\u00f2 i veneziani ma i genovesi Embriaci, nel 1258, si ribellarono contro di lui dando inizio ad una guerra civile che and\u00f2 avanti per decenni. \nBoemondo riusc\u00ec a limitare i disordini facendo uccidere da alcuni servi il leader della rivolta, Bertrando I Embriaco (un cugino di Guido I Embriaco), ma le ostilit\u00e0 continuarono.\nIl figlio di Bertrando Bartolomeo Embriaco divenne sindaco di un Comune costituito dalla famiglia degli Embriaci. \nIl fratello di Bartolomeo, Guglielmo, insieme a suo cugino il\nSignore di Gibelletto, furono infine sconfitti dal figlio di Boemondo, Boemondo VII, e poi cacciati definitivamente dai musulmani.\nRelazioni con i Mongoli.\nIl regno di Boemondo vide anche un grande conflitto tra i Mamelucchi ed i Mongoli. \nL'esercito mongolo continuava ad avvicinarsi dall'Asia centrale ed il Regno armeno di Cicilia ed il Principato di Antiochia si trovavano proprio sul suo percorso. \nI Mongoli avevano una meritata reputazione di spietatezza, se le citt\u00e0 sul loro cammino non si arrendevano immediatamente gli abitanti venivano massacrati a decine di migliaia. \nLa nazione cristiana della Georgia era stata conquistata nel 1236. \nIl re Aitone I d'Armenia, suocero di Boemondo, prudentemente decise di sottomettersi all'autorit\u00e0 mongola \ne nel 1247 invi\u00f2 suo fratello Sempad presso la corte mongola di Karakorum, a negoziare l'alleanza.\nAitone in seguito persuase suo genero Boemondo a fare lo stesso, \ned Antiochia divenne tributaria dei Mongoli nel 1260. \nQuello stesso anno sia Aitone che Boemondo parteciparono con le proprie forze alla conquista mongola di Aleppo e Damasco.\nI resoconti storici, citando dagli scritti dello storico medievale Templare di Tiro, descrivono spesso in maniera drammatica l'entrata trionfale in Damasco dei tre governanti cristiani insieme: Aitone, Boemondo e Kitbuqa,\ntuttavia gli studiosi moderni dubitano che questa storia sia apocrifa.\nI Mongoli ricompensarono Boemondo restituendogli vari territori che aveva perso contro i musulmani, come Laodicea (in Siria), Idlib, Kafar-dubbin e Jableh,\nche Boemondo riusc\u00ec quindi a rioccupare con l'assistenza di alcuni cavalieri templari ed ospitalieri.\nIn cambio delle terre, Boemondo dovette far re-insediare ad Antiochia il patriarca greco ortodosso Eutimio al posto del patriarca latino, poich\u00e9 i Mongoli intendevano a rafforzare i legami con l'Impero bizantino.\nQuesto valse a Boemondo l'ostilit\u00e0 dei Latini di Acri e la scomunica del Patriarca di Gerusalemme, Jacques Pantal\u00e9on. \nPapa Alessandro IV mise l'esame del caso di Boemondo nell'agenda del suo prossimo concilio (insieme a quelli di Aitone I di Armenia e Daniele di Russia), ma mor\u00ec nel 1261, qualche mese prima che il concilio potesse avere luogo.\nPer il nuovo Papa, la scelta cadde proprio su Jacques Pantaleon, che prese il nome di Papa Urbano IV e che, dopo aver conosciuto le motivazioni che avevano indotto Boemondo a sottomettersi ai Mongoli, sospese la sua sentenza di scomunica.\nDopo la presa di Damasco i Mongoli cessarono la loro avanzata verso ovest a causa di problemi interni al loro impero. \nIl grosso dell'esercito Mongolo lasci\u00f2 la Siria, ne rimase solo una piccola parte per occupare il territorio al comando di Kitbuqa. \nQuesto forn\u00ec un'opportunit\u00e0 a Mamelucchi egiziani che avanzarono da nord, dal Cairo, per scontrarsi con i Mongoli, lungo la via negoziarono un insolito patto di neutralit\u00e0 con gli ifranj di Acri che permisero agli egiziani di attraversare il territorio dei crociati, cos\u00ec i Mamelucchi riuscirono a sconfiggere i Mongoli nella storica battaglia di Ayn Jalut, nel settembre 1260. \nEliminato l'esercito Mongolo, i Mamelucchi procedettero a conquistare la Siria e l'Iran, che erano state devastate dai Mongoli e, guidati da Baybars, cominciarono anche a minacciare Antiochia.\nNel 1263 Boemondo ed Aitone tentarono vari metodi per riprendere il controllo della situazione. \nRapirono il patriarca greco Eutimio e lo portarono via in Armenia, rimpiazzandolo con il latino Obizzo Fieschi. \nTentarono anche di costituire strumenti di pressione di tipo finanziario da utilizzare nelle trattative con i Mamelucchi: \nper esempio il legno delle foreste dell'Anatolia meridionale e del Libano, che Boemondo e Aitone controllavano e di cui gli egiziani avevano bisogno per la costruzione di navi; ma quando Aitone cerc\u00f2 di usarlo come merce di scambio per ottenere una tregua con i Mamelucchi, i tentativi di embargo ebbero il solo effetto di incitare ulteriormente Baybars.\nNel 1264, Boemondo chiese anche l'appoggio dei Mongoli, si rec\u00f2 alla corte di Hulagu per cercare di ottenere tutto l'aiuto possibile dal governante dei Mongoli contro l'avanzata dei Mamelucchi, ma Hulagu era scontento con Boemondo, che aveva sostituito il patriarca greco con uno latino, perch\u00e9 l'alleanza con i Bizantini era per lui importante contro i Turchi in Anatolia.\nCaduta di Antiochia.\nNel 1266, Aitone si rec\u00f2 presso la corte mongola a chiedere aiuto ma, durante la sua assenza, l'esercito Mamelucco si scontr\u00f2 con l'esercito della Cilicia armena, comandato dai figli di Aitone, nella battaglia di Mari. I Mamelucchi furono i vincitori: uccisero uno dei figli di Aitone, imprigionarono l'altro e lasciarono il Regno armeno di Cilicia devastato, riducendone la capitale in rovina. \nDopo avere saccheggiato la Cilicia i Mamelucchi concentrarono la loro attenzione verso Antiochia, ma i generali avevano gi\u00e0 preso il loro bottino dalla Piccola Armenia e non desideravano un'altra battaglia. Boemondo fu abile nel corromperli evitando cos\u00ec il loro attacco.\nBaybars fu per\u00f2 seccato dalla debolezza dei suoi generali, e torn\u00f2 all'attacco. Nel maggio 1267 attacc\u00f2 Acri e nel 1268 inizi\u00f2 l'assedio di Antiochia, prendendo la citt\u00e0 mentre Boemondo era a Tripoli. \nTutto il nord della Siria fu rapidamente perduto, lasciando a Boemondo la sola Tripoli.\nAssedio di Tripoli.\nBaybars attacc\u00f2 di nuovo nel 1271, inizi\u00f2 l'assedio di Tripoli mandando una lettera a Boemondo minacciandolo di annientamento totale e deridendo la sua alleanza con i Mongoli:\nBoemondo chiese una tregua per non perdere anche Tripoli, ma Baybars lo derise per la mancanza di coraggio, e gli chiese di pagare tutte le spese delle campagne dei Mamelucchi. Boemondo ebbe abbastanza orgoglio da rifiutare l'offerta, in maggio per\u00f2 Baybars gli offr\u00ec ugualmente una tregua. \nA quell'epoca i Mamelucchi avevano espugnato tutti i castelli crociati nell'entroterra, ma arriv\u00f2 la notizia di una nuova Crociata, condotta dal principe che in seguito sarebbe diventato Edoardo I d'Inghilterra.\nIl 9 maggio 1271 Edoardo era sbarcato a San Giovanni d'Acri, dove fu presto raggiunto da Boemondo e da suo cugino re Ugo di Cipro e Gerusalemme.\nBoemondo mor\u00ec nel 1275 lasciando un figlio e tre figlie: \nIl rancore dei Mamelucchi per l'alleanza di Boemondo con i Mongoli non si spense che nel 1289 con la finale caduta di Tripoli."}
{"id": "2451914", "revid": "400047", "url": "https://it.wikipedia.org/wiki?curid=2451914", "title": "Boemondo VI di Antiochia", "text": ""}
{"id": "2451919", "revid": "36426", "url": "https://it.wikipedia.org/wiki?curid=2451919", "title": "Crocefissione di San Pietro (Masaccio)", "text": ""}
{"id": "2451921", "revid": "339392", "url": "https://it.wikipedia.org/wiki?curid=2451921", "title": "Crocefissione di San Pietro", "text": ""}
{"id": "2451925", "revid": "118208941", "url": "https://it.wikipedia.org/wiki?curid=2451925", "title": "Notti e nebbie", "text": "Notti e nebbie \u00e8 una miniserie televisiva del 1984.\nDescrizione.\nDiretto da Marco Tullio Giordana, lo sceneggiato \u00e8 tratto dall'omonimo romanzo di Carlo Castellaneta. And\u00f2 in onda in prima visione su Rai 2.\n\u00c8 stato replicato nell'agosto 2011 all'interno della rubrica \"Rewind\" di Rai Storia.\nTrama.\nIl film racconta le vicissitudini di Bruno Spada, commissario di polizia a Milano negli anni della Repubblica Sociale e della Resistenza ai nazifascisti. Egli svolge i suoi compiti di polizia politica, controllo della fedelt\u00e0 dei dirigenti e funzionari della Repubblica e repressione delle clandestine attivit\u00e0 antifasciste, in una Milano e un'Italia lacerata da una vera e propria guerra civile.\nAttentati, violenze, torture, tradimenti, attraversano la vita di questo funzionario, lacerando a loro volta la sua coscienza e facendo vacillare le sue motivazioni di funzionario fascista, portandogli enormi crisi di coscienza e forti dubbi esistenziali. Morir\u00e0 fucilato il 25 aprile 1945 per mano dei partigiani che quel giorno rovesciarono il regime \"repubblichino\" e liberarono la citt\u00e0 dall'occupazione nazifascista.\nIl film nella critica cinematografica.\nIl film ha trovato una buona accoglienza dai critici cinematografici. I critici Paolo Mereghetti e Laura, Luisa e Morando Morandini nei loro dizionari del cinema lodano soprattutto la prova di Umberto Orsini nei panni del protagonista, che riesce a dare una umanit\u00e0 e uno spessore inusitato alla figura del commissario fascista. I critici hanno apprezzato il film definendolo \"il migliore dei pochi film italiani che hanno raccontato dalla parte del fascismo repubblichino il tragico periodo di Sal\u00f2, della Resistenza, della guerra civile\".\nAllo stesso tempo \u00e8 lodata la imparzialit\u00e0 del regista, che \"non cerca giustificazioni per il suo protagonista (che non si interroga mai sull'adesione al fascismo), ma neanche ne fa una specie di eroe al negativo\". Come constata Mereghetti, \"se una fascinazione esiste, \u00e8 per l'atmosfera decadente di un mondo che sa di essere destinato alla sconfitta, e che la regia evidenzia con scelte estetiche antitelevisive: inquadrature ricercate, una certa ostentazione nell'arredamento, carrelli e movimenti di macchine\".\nIl regista Giordana ha puntato anche molto sulla ricostruzione d'epoca; nel film si notano parecchi manifesti, canzoni e uniformi peculiari dell'epoca della Repubblica di Sal\u00f2. Il film che sta vedendo Bruno Spada quando viene ferito dai partigiani \u00e8 \"La bella addormentata\" di Chiarini, film uscito nel 1942 in cui c'erano i noti attori Osvaldo Valenti e Luisa Ferida, compagni anche nella vita che rimasero fedeli al regime fascista fino alla Liberazione e, sospettati di legami con la banda Koch, furono fucilati dai partigiani.\nDal punto di vista formale il film \u00e8 interessante, grazie alla ottima fotografia 16\u00a0mm di Franco Delli Colli e le scene di Armando Nobili che rievocano efficacemente una Milano livida e allucinata. Nel film \u00e8 inoltre evidente una grande influenza del melodramma e del noir hollywoodiano, evidente nel ritratto compiaciuto della putrefazione morale e della corruzione fisica del regime fascista dell'epoca e nella misoginia dei ruoli femminili.\nDifferenze con il libro.\nIl film, come del resto il libro da cui \u00e8 tratto, ha dei tratti duri, ma non nasconde il clima respirato in quei giorni. Nel libro \"Notti e nebbie\" di Carlo Castellaneta il poliziotto \u00e8 descritto come un fascista ancora pi\u00f9 convinto e sprezzante che nel film.\nInoltre il finale \u00e8 aperto: alla fine Bruno Spada, preso dai partigiani, aspetta l'esito del processo, fiducioso nel fatto che verr\u00e0 assolto da ogni accusa, perch\u00e9 si \u00e8 fatto alcuni amici tra i partigiani vincitori, che lo aiuteranno di certo per controbilanciare il potere assunto dagli elementi comunisti nel fronte dei partigiani e nel nuovo stato italiano liberato. Il finale del libro \u00e8 quindi molto pi\u00f9 cinico e disincantato e constata la permanenza di molti uomini legati al regime fascista e della mentalit\u00e0 del passato regime anche nello stato italiano liberato dai partigiani, perch\u00e9 \"l'uomo \u00e8 fatto della stessa merda\" e nulla potr\u00e0 mai realmente cambiare."}
{"id": "2451928", "revid": "767487", "url": "https://it.wikipedia.org/wiki?curid=2451928", "title": "Brighton Rock (film 1947)", "text": "Brighton Rock \u00e8 un film del 1948, diretto da John Boulting e prodotto da Roy Boulting, tratto dal romanzo \"La roccia di Brighton\" di Graham Greene.\nIl film, incentrato sulle attivit\u00e0 di una banda di criminali assortiti e, in particolare, del loro capo - un giovane teppista psicopatico conosciuto come \"Pinkie Brown\" - ha quale principale tematica la vita del sottobosco criminale inglese tra le due guerre.\nGreene e Terence Rattigan scrissero la sceneggiatura per l'adattamento cinematografico del 1947, prodotto e diretto da John e Roy Boulting, con aiuto regista Gerald Mitchell.\nTrama.\nPinkie \u00e8 il capo di una piccola banda che gestisce il racket delle corse dei cavalli della pista di Brighton, una piccola cittadina inglese nel 1939. \nDopo che il giornalista Fred scrive un pezzo che svela che il capo della banda \u00e8 stato ucciso da una gang rivale, Pinkie assume la leadership e rintraccia Fred, uccidendolo durante un giro nel luna park. Malgrado la polizia ritenga che il decesso sia dovuto ad attacco di cuore o a suicidio, Pinkie cerca in ogni modo di coprire le proprie tracce e incarica di ci\u00f2 Spicer, uno dei membri della sua banda.\nSpicer lascia per\u00f2 accidentalmente un indizio che potrebbe svelare l'omicidio, indizio che viene scoperto dalla cameriera Rose, cosicch\u00e9 Pinkie uccide anche Spicer, poi corteggia e infine sposa Rose, in modo che lei non possa testimoniare contro di lui. Ma dopo che Ida Arnold, l'ultima persona ad aver incontrato Fred, inizia a fare molte domande sulla morte del giornalista, e la banda rivale subentra al racket delle corse, Pinkie decide di lasciare la citt\u00e0, ma prima intende uccidere Rose. Convincendola che egli verr\u00e0 catturato e andr\u00e0 sicuramente al patibolo, la induce ad accettare un finto patto suicida. Pinkie le d\u00e0 una pistola, con la quale Rose dovr\u00e0 uccidersi, promettendo che anche lui si toglier\u00e0 la vita subito dopo. Per amore di Pinkie lei accetta, ma un membro della banda tradisce Pinkie ed aiuta la polizia a giungere appena in tempo, salvando Rose poco prima che commetta il suicidio.\nPinkie allora si getta dal molo. Nonostante tutto Rose si ostina a credere che Pinkie l'abbia sempre amata.\nRiconoscimenti.\nNel 1999 il British Film Institute l'ha inserito al quindicesimo posto della lista dei migliori cento film britannici del XX secolo."}
{"id": "2451929", "revid": "103164597", "url": "https://it.wikipedia.org/wiki?curid=2451929", "title": "Brighton Rock", "text": "Musica.\nBrighton Rock _- Queen tribute band d\u00ec Roma"}
{"id": "2451931", "revid": "767487", "url": "https://it.wikipedia.org/wiki?curid=2451931", "title": "Quel lungo venerd\u00ec santo", "text": "Quel lungo venerd\u00ec santo, conosciuto anche come Venerd\u00ec maledetto o Quel venerd\u00ec maledetto (\"The Long Good Friday\") \u00e8 un film del 1980 diretto da John Mackenzie.\nTrama.\nRegno Unito, inizio anni ottanta. Harold Shand \u00e8 un potente \"gangster\" londinese che vuole riciclarsi come uomo d'affari - anche se grazie ai finanziamenti della mafia italo-americana - col progetto di ridisegnare gli allora abbandonati London Docklands come luoghi deputati a ospitare i prossimi giochi olimpici del 1988. Oltre al dipanarsi degli eventi, affiorano in pi\u00f9 occasioni le problematiche di quel periodo storico, come la corruzione della classe politica e delle forze di polizia, il contrabbando di armi del Provisional Irish Republican Army (I.R.A.), il trasferimento all'estero delle industrie britanniche, l'entrata del Regno Unito nella Comunit\u00e0 economica europea (e in seguito nell'Unione europea) e l'economia di libero mercato, che era in forte ascesa all'epoca della realizzazione del film, nel primo anno di governo di Margaret Thatcher.\nHarold \u00e8 l'incontrastato \"boss\" della criminalit\u00e0 londinese, e il suo mondo e i suoi progetti vengono improvvisamente sconvolti da una serie di omicidi e attentati dinamitardi messi in opera da un nemico ignoto. Harold sguinzaglia tutti i suoi uomini per scoprire l'identit\u00e0 degli attentatori, e la sua caccia spietata e violenta rivela solo il passatismo e l'impreparazione dell'organizzazione che cerca di legittimare.\nHarold scopre che l'avvocato della sua cosca \u00e8 rimasto coinvolto in un'operazione che ha portato alla morte di tre uomini dell'I.R.A., che attribuisce ad Harold la responsabilit\u00e0 di questo fallimento. Gli attentati precedenti sono quindi frutto della loro vendetta, e il \"gangster\" cerca di reagire con la stessa brutalit\u00e0 che in passato lo port\u00f2 al culmine della delinquenza londinese: per questo fissa un incontro con l'I.R.A. per consegnare una somma di denaro in cambio della pacificazione. Ma una volta che l'uomo deputato allo scambio fa ingresso nella torretta vetrata che s'affaccia sul circuito automobilistico scelto per l'incontro, un cecchino al servizio di Harold spara ai due uomini dell'I.R.A., uccidendoli.\nPoco dopo Harold s'incontra con i rappresentanti della mafia italo-americana, guidati da Charlie (Eddie Constantine), allo scopo di rassicurarli e convincerli di avere ristabilito l'ordine nella capitale, ma essi hanno gi\u00e0 deciso di lasciare il Regno Unito una volta compreso l'entit\u00e0 del conflitto abbattutosi sulla \"gang\" di Harold.\nDopo avere lasciato, incollerito, il loro albergo, Harold entra nella sua auto ma al posto dell'autista trova due uomini dell'I.R.A. L'auto parte mentre Harold resta silenzioso, manifestando una serie d'emozioni: prima sbalordimento, poi rabbia e, infine, l'accettazione della morte imminente, avendo compreso che, questa volta, i suoi nemici hanno motivazioni e tattiche totalmente diverse da quelle utilizzate da lui in passato.\nProduzione.\nIl film, diretto da John Mackenzie, cost\u00f2 930.000 sterline e fu prodotto da Barry Hanson da un copione di Barrie Keeffe, con la colonna sonora del compositore Francis Monkman: fu proiettato ai festival di Cannes, Edimburgo e Londra nel 1980.\nLa storia originale, dal titolo \"The Paddy Factor\", fu scritta da Keeffe per Hanson quando quest'ultimo lavorava per la Euston Films, una sussidiaria di Thames Television, che non realizz\u00f2 il film e da cui Hanson acquist\u00f2 i diritti per la sua compagnia, la Calendar Films. Malgrado il fatto che Hanson avesse progettato l'opera per il cinema e che tutti i contratti furono fissati per un film e non per un accordo televisivo, la produzione fu finanziata dalla Black Lion, sussidiaria della ITC Entertainment di Lew Grade, per essere trasmessa dalla Associated TeleVision (ATV) sul \"network\" ITV. Il film fu commissionato da Charles Denton, all'epoca addetto alla programmazione della ATV e direttore operativo della Black Lion. Dopo che Grade vide il film, si dice che abbia affermato di aver visto una glorificazione dell'IRA..\nIl 24 marzo 1982 fu fissata una proiezione in televisione dopo aver sottoposto il film a tagli pesanti; per evitare queste modifiche, alla fine degli anni '80 Hanson tent\u00f2 di riacquistare il film dalla ITC per impedire alla ITV di mandare in onda il film. I tagli, disse, sarebbero stati \"esecrabili\" e che avrebbero formato \"un film di 75 minuti senza alcun senso\". Allo stesso tempo fu riportato che Bob Hoskins aveva intenzione di portare in giudizio Black Lion e Calendar Films per impedire la realizzazione di una versione TV per gli Stati Uniti in cui la voce di Hoskins sarebbe stata doppiata dall'attore David Daker.\nPrima della messa in onda dell'ITV, i diritti del film passarono dalla ITC alla compagnia di George Harrison, la Handmade Films, per una somma pari a circa 200,000 sterline in meno del costo di produzione, compagnia che poi proiett\u00f2 il film al cinema.\nCritica.\nSecondo il \"Dizionario Mereghetti\" \u00aball'epoca [\u00e8 stato] sopravvalutato in patria [...] ma la regia rimane nei limiti di un film di genere\u00bb. Secondo il \"Dizionario Morandini\" \u00e8 \u00abun insolito film gangsteristico, contaminato con l'attualit\u00e0 politica. Ha grinta e ritmo, ma conta specialmente per l'interpretazione di Bob Hoskins e dell'ottima Mirren\u00bb.\nRiconoscimenti.\nNel 1999 il British Film Institute l'ha inserito al 21\u00ba posto della lista dei migliori cento film britannici del XX secolo."}
{"id": "2451932", "revid": "135491", "url": "https://it.wikipedia.org/wiki?curid=2451932", "title": "Venerd\u00ec maledetto", "text": ""}
{"id": "2451933", "revid": "135491", "url": "https://it.wikipedia.org/wiki?curid=2451933", "title": "Quel venerd\u00ec maledetto", "text": ""}
{"id": "2451939", "revid": "1522738", "url": "https://it.wikipedia.org/wiki?curid=2451939", "title": "Enchiyou", "text": ""}
{"id": "2451945", "revid": "767487", "url": "https://it.wikipedia.org/wiki?curid=2451945", "title": "Placentazione", "text": "In botanica, si definisce placentazione la disposizione degli ovuli nella cavit\u00e0 dell'ovario delle angiosperme. Il numero di placente \u00e8, in generale, uguale al numero di carpelli che formano l'ovario. In certi casi, tuttavia, pu\u00f2 atrofizzarsi qualcuna delle placente e un ovario pluricarpellare arriva cos\u00ec a contenere un solo ovulo, come per esempio nelle graminee (Poaceae) e le composite (Asteraceae)."}
{"id": "2451948", "revid": "54193", "url": "https://it.wikipedia.org/wiki?curid=2451948", "title": "Sovrintendenza ai beni culturali", "text": ""}
{"id": "2451951", "revid": "54193", "url": "https://it.wikipedia.org/wiki?curid=2451951", "title": "Soprintendenza ai beni culturali", "text": ""}
{"id": "2451956", "revid": "1522738", "url": "https://it.wikipedia.org/wiki?curid=2451956", "title": "Boo (Shin Chan)", "text": ""}
{"id": "2451960", "revid": "212348", "url": "https://it.wikipedia.org/wiki?curid=2451960", "title": "Di Napoli", "text": ""}
{"id": "2451966", "revid": "72396", "url": "https://it.wikipedia.org/wiki?curid=2451966", "title": "Club Atl\u00e9tico Rentistas", "text": "Il Club Atl\u00e9tico Rentistas, noto semplicemente come Rentistas, \u00e8 una societ\u00e0 calcistica di Cerrito de la Victoria, un quartiere di Montevideo, in Uruguay."}
{"id": "2451968", "revid": "389405", "url": "https://it.wikipedia.org/wiki?curid=2451968", "title": "Henrik Wergeland", "text": "Studi\u00f2 teologia, ma si dedic\u00f2 subito ad un'attivit\u00e0 politica e letteraria intensa. Scrisse una molteplicit\u00e0 di novelle, articoli, farse, su una quantit\u00e0 di tematiche, da quelle storiche a quelle geografiche, da quelle religiose a quelle sociali.\nLa sua opera pi\u00f9 rilevante fu \"La creazione, l'uomo e il Messia\", un poema di 15.000 versi da lui definito \u00abepos dell'umanit\u00e0\u00bb, scritto nel 1830, considerata lo stampo del suo pensiero: vi confluiscono idee del Romanticismo e dell'Illuminismo, mescolate eterogeneamente. Scrisse anche drammi e liriche (\"I quadri di fiori di Jan van Huysum\", 1840).\nWergeland sostenne una lunga e aspra polemica con Johan Sebastian Welhaven, propugnando l'unit\u00e0 nazionale della Norvegia, cercando soprattutto di educare la popolazione, intesa come depositario dei valori culturali e morali della nazione."}
{"id": "2451969", "revid": "1100311", "url": "https://it.wikipedia.org/wiki?curid=2451969", "title": "Club Atl\u00e9tico Boston River", "text": "Il Club Atl\u00e9tico Boston River, noto semplicemente come Boston River, \u00e8 una societ\u00e0 calcistica di Montevideo, in Uruguay."}
{"id": "2451970", "revid": "287204", "url": "https://it.wikipedia.org/wiki?curid=2451970", "title": "Tubo pollinico", "text": "In botanica, il tubo pollinico \u00e8 un prolungamento a forma di tubo che trasmette i granuli di polline, dopo essersi adagiati negli stigmi dei fiori, agendo come un mezzo di trasporto dei gameti maschili, dal granulo di polline fino all'ovulo. \nFunzione.\nIl tubo pollinico germina nello stigma, cresce attraverso lo stilo e si dirige verso il sacco embrionale o gametofito femminile delle angiosperme, il quale viene ad ubicarsi dentro l'ovulo. Dentro il tubo viaggiano i nuclei generativi o gameti mascolini. Arrivando nella zona del micropilo, il tubo pollinico l'attraversa, scaricando il suo contenuto vicino a una delle sinergidi del sacco embrionale. Una volta scaricato il suo contenuto, i nuclei generativi si fondono con la oosfera e con i nuclei polari in un processo conosciuto come doppia fecondazione. Questo processo prende il nome di Sifonogamia. Sebbene molti granuli di polline arrivino allo stigma e germinano, soltanto uno produrr\u00e0 la fecondazione. Il citoplasma, i gameti e il nucleo della cellula vegetativa si trovano nella porzione apicale del tubo pollinico. Pi\u00f9 sopra si incontra un gigantesco vacuolo che aumenta di stazza tramite incorporazione costante di acqua.\nStruttura.\nLa relazione del tubo pollinico con la intina del granulo di polline non \u00e8 stata completamente resa ancora chiara. Con il microscopio ottico, il tubo sembra spingere ai due lati lo strato di intina che si trova nell'apertura del granulo di polline; con microscopio elettronico l'intina appare continua con la parete del tubo, il quale cresce sopra il \"tessuto trasmettitore\" dello stilo, sopra le cellule, fra loro o sulle pareti stesse. Le pareti cellulari o le laminette medie sono dissolte dagli enzimi della pectinasi prodotti all'estremit\u00e0 del tubo. Il tubo pollinico cresce per allungamento, essenzialmente tramite un processo di sintesi della parete cellulare alla sua estremit\u00e0, portato a capo dai dittiosomi i quali apportano il loro contenuto (pectina e emicellulose) per costituire la parete cellulare. Il tubo segue il suo sviluppo sopra il tessuto trasmettitore ovarico e porta l'ovulo, nel quale pu\u00f2 penetrare generalmente dal micropilo (porogamia) o, eccezionalmente per altri luoghi (aporogamia, come per esempio nei tegumenti dell\"'Ulmus\", o nella calaza della \"Casuarina)\" Gli ovuli di alcune piante \"(Beta, Gasteria, Paspalum, Ornithogalum)\" presentano un essudato micropilare viscoso che contiene proteine e carboidrati che possibilmente serve come fonte nutrizionale e anche come guida per il tubo pollinico."}
{"id": "2451972", "revid": "104458", "url": "https://it.wikipedia.org/wiki?curid=2451972", "title": "Hegel", "text": ""}
{"id": "2451977", "revid": "363629", "url": "https://it.wikipedia.org/wiki?curid=2451977", "title": "Microinfusore", "text": "Il microinfusore o pompa di insulina \u00e8 un dispositivo che consente l'infusione continua, 24 ore su 24, di insulina nel tessuto sottocutaneo (\"Continuous subcutaneous insulin infusion\" oppure CSII) favorendo il raggiungimento del miglior controllo glicemico possibile. Viene usato nella terapia del diabete.\nStoria.\nLa terapia CSII \u00e8 nata negli anni Sessanta, ma i primi apparecchi per l'infusione erano di grandi dimensioni, difficilmente indossabili, la somministrazione di insulina era molto rudimentale e permetteva nella maggior parte dei casi una sola velocit\u00e0 di infusione basale e in molti casi risultava complessa da gestire. Per questo venne presto abbandonata a favore di altri tipi di somministrazione pi\u00f9 pratici e per molti anni la terapia pi\u00f9 all'avanguardia \u00e8 stata quella multiniettiva tramite siringhe o penne da insulina.\nAll'inizio degli anni Novanta, venne dimostrato come il controllo glicemico ha un ruolo fondamentale nella prevenzione delle complicanze croniche legate al diabete (danni all'occhio, al rene, al cuore ed alle arterie) e la terapia con CSII \u00e8 tornata di grande attualit\u00e0: da quel momento sono stati studiati e sviluppati microinfusori sempre pi\u00f9 piccoli e portatili e la somministrazione di insulina \u00e8 stata sempre pi\u00f9 precisa e modulabile.\nFunzionamento.\nIl microinfusore \u00e8 in grado di somministrare insulina nel tessuto sottocutaneo in due modalit\u00e0:\nCaratteristica peculiare dei microinfusori moderni \u00e8 quella di infondere insulina in maniera continua con la possibilit\u00e0 di variare la velocit\u00e0 di infusione durante la giornata secondo le necessit\u00e0 dell'individuo, riproducendo cos\u00ec in modo pi\u00f9 preciso la presenza fisiologica dell'ormone nel corpo che varia nell'arco della giornata.\nCaratteristiche.\nOggi esistono diversi modelli di microinfusori, ma tutti hanno ormai dimensioni cos\u00ec ridotte da poter essere portati a contatto con il corpo senza che si notino, pi\u00f9 o meno come avviene per un qualsiasi telefono cellulare.\nI microinfusori pi\u00f9 recenti sono dei piccoli computer, in grado di emettere segnali acustici in caso di problemi tecnici di funzionamento (per esempio occlusione del set di erogazione oppure batteria scarica). Il funzionamento \u00e8 garantito da una batteria che consente un'autonomia variabile da due settimane a due mesi. Grazie all'azione di un motore interno e di un set d'infusione, l'insulina contenuta in un'apposita cartuccia viene iniettata nel tessuto sottocutaneo. \nIl set di infusione si compone di un piccolo ago di plastica, la cannula, collocato sotto la cute assieme a un tubicino, anch'esso in materiale plastico. Ogni due-tre giorni il set deve essere sostituito per evitare infezioni. L'inserimento del set \u00e8 facilitato dall'uso di un ago introduttore e dall'uso di una pomata anestetica.\nAlcuni microinfusori, poi, possono essere integrati con sistemi di monitoraggio continuo della glicemia, per un controllo dei valori glicemici ancora pi\u00f9 precisi.\nIndicazioni terapeutiche.\nIl microinfusore consente di infondere insulina a velocit\u00e0 variabile durante la giornata permettendo di creare un dose insulinica il pi\u00f9 aderente possibile alle reali esigenze di ogni singolo individuo nei diversi momenti della sua vita quotidiana. Questo comporta da un lato la possibilit\u00e0 di controllare in maniera pi\u00f9 precisa la glicemia nelle diverse fasi della giornata, migliorando il controllo metabolico globale (riduzione dei livelli di emoglobina glicata). Dall'altro, il poter infondere insulina a velocit\u00e0 variabile consente di ridurre il rischio di ipoglicemia perch\u00e9 consente di infondere minor quantit\u00e0 di insulina in quei momenti della giornata dove il fabbisogno \u00e8 minimo, come ad esempio durante la notte.\nI microinfusori utilizzano un solo tipo di insulina sia per i boli che per l'infusione basale e attualmente nella quasi totalit\u00e0 dei casi vengono impiegati analoghi rapidi dell'insulina, la cui azione \u00e8 pi\u00f9 veloce e pi\u00f9 breve dell'insulina tradizionale (regolare umana). Questo fa s\u00ec che, in caso di ipoglicemia, la riduzione o sospensione dell'insulina porti a una rapida cessazione degli effetti dell'insulina stessa riducendo il rischio di un aggravarsi della situazione (ipoglicemia severa) e permettendo un pi\u00f9 rapido ritorno a valori glicemici normali.\nLa terapia multiniettiva richiede una iniezione ogni volta che c'\u00e8 necessit\u00e0 di insulina: generalmente 3 iniezioni di insulina rapida per coprire i pasti e una di insulina a lunga durata di azione per coprire i periodi di digiuno. Se durante la giornata si scoprono valori troppo alti o se il soggetto desidera mangiare oltre i pasti regolari, come ad esempio la merenda di un bambino, per poter mantenere buoni valori glicemici \u00e8 necessario aggiungere ulteriori iniezioni per controllare queste situazioni, arrivando quindi anche a un numero globale di 6-7 o pi\u00f9 iniezioni quotidiane. \nLa possibilit\u00e0 di praticare boli senza dover fare ogni volta una iniezione che si ha con il microinfusore che permette di controllare, con minor impatto sul paziente, tutti gli eventuali episodi di glicemia troppo alta o di poter effettuare pasti in maniera pi\u00f9 libera per quanto riguarda tempi e quantit\u00e0 (ma sempre con la dovuta attenzione raccomandata dallo specialista).\nLe varie velocit\u00e0 di infusione insulinica selezionabili permettono di adattare durante la giornata alle reali necessit\u00e0 del momento, con possibilit\u00e0 di ridurre la dose di infusione o anche di sospenderla in maniera temporanea, rendono il microinfusore particolarmente adatto alla gestione dell'attivit\u00e0 sportiva anche agonistica.\nLa terapia con microinfusore, quindi, consente uno stile di vita flessibile, pu\u00f2 essere molto utile nei pazienti che soffrono spesso di ipoglicemia o iperglicemia e pu\u00f2 essere utilizzata anche nei bambini molto piccoli.\nL'apparecchio, inoltre, \u00e8 particolarmente indicato nei pazienti che presentano una ipersensibilit\u00e0 rispetto all'insulina, poich\u00e9 consente di somministrare la quantit\u00e0 di ormone necessaria in frazioni pi\u00f9 piccole e meglio tollerate."}
{"id": "2451984", "revid": "3831", "url": "https://it.wikipedia.org/wiki?curid=2451984", "title": "Cultura dell'anfora globulare", "text": ""}
{"id": "2451987", "revid": "1522738", "url": "https://it.wikipedia.org/wiki?curid=2451987", "title": "Little Mac", "text": ""}
{"id": "2451988", "revid": "125364416", "url": "https://it.wikipedia.org/wiki?curid=2451988", "title": "Bolo insulinico", "text": "Il bolo insulinico \u00e8 una quantit\u00e0 di insulina che viene introdotta in un soggetto diabetico in concomitanza coi pasti giornalieri tramite iniezione manuale o con l'ausilio di microinfusore, nella terapia del diabete. Il bolo varia di volta in volta, al bisogno, in base alla glicemia, alla quantit\u00e0 dei carboidrati nel pasto e dalla sensibilit\u00e0 del singolo soggetto all'insulina.\nLa dicitura \"bolo insulinico\" o \"bolo\" \u00e8 entrata in uso con la crescente diffusione dei microinfusori, quando \u00e8 stato necessario distinguere la singola somministrazione insulinica dall'infusione continua che tali dispositivi sono in grado di assicurare (diversamente dalle iniezioni manuali).\nCon lo sviluppo, da parte delle ditte produttrici, di microinfusori sempre pi\u00f9 precisi e in grado di adattarsi alle necessit\u00e0 di chi li utilizza, sono stati introdotti diversi tipi di bolo, utili a soddisfare esigenze diverse.\nBolo normale.\n\u00c8 il tipo di bolo pi\u00f9 comune. Il microinfusore introduce la quantit\u00e0 di insulina desiderata, su comando dell'utente, nel tempo minimo possibile. Si utilizza per controbilanciare un introito di carboidrati con il pasto.\nBolo a onda quadra.\nDetto anche \"bolo prolungato\". Questo bolo insulinico \u00e8 modificato rispetto al precedente, e costituisce una specifica funzione ormai presente in tutti i microinfusori. \u00c8 in grado di infondere la quantit\u00e0 di insulina desiderata in un tempo, in ore, definito dall'utente. In questo modo l'insulina viene infusa dal dispositivo in modo lento e costante per un certo periodo dopo un pasto. \u00c8 una modalit\u00e0 di infusione necessaria qualora si facciano pasti prolungati (es. pranzi di matrimonio, cene abbondanti) o particolarmente ricchi di carni e proteine (per le quali il fegato ha una lenta capacit\u00e0 di gluconeogenesi).\nBolo a onda doppia.\nUnisce il bolo semplice e il bolo a onda quadra. \u00c8 in grado di mantenere le caratteristiche dei due precedenti tipi di bolo. Il bolo a onda doppia consente infatti all'utente di stabilire la quantit\u00e0 di insulina da infondere, e successivamente di suddividere in percentuali tale quantit\u00e0. Una quota andr\u00e0 infusa rapidamente come bolo normale, l'altra quota sar\u00e0 infusa in un periodo in ore stabilito dall'utente. Utile per pasti abbondanti, ricchi di grassi e carboidrati complessi, ma non privi di carboidrati semplici. Alcune ditte costruttrici di microinfusori lo chiamano \"bolo pizza\", dato che l'uso di tale bolo si addice particolarmente a questo piatto.\nInsulina miscelata.\nNell'ambito delle iniezioni manuali, i boli di insulina miscelata sono iniezioni che infondono miscele tra insulina rapida ed intermedia. Le miscele possono essere preparate dal somministratore stesso, oppure pi\u00f9 spesso possono essere preconfezionate e vendute come tali dalle principali ditte farmaceutiche. Ad esempio, l'\"insulina 30/70\" \u00e8 un preparato preconfezionato che contiene il 30% di insulina rapida, e il restante 70% di insulina intermedia. Le miscele uniscono insuline a diverso tempo d'azione, allo scopo di ottenere con le iniezioni manuali una funzione simile a quella del bolo a onda doppia presente nei microinfusori.\nIl calcolo dei carboidrati.\nIn base alla glicemia pre-prandiale (in mg/dl) ed ai carboidrati introdotti (in g CHO), tenendo conto della sensibilit\u00e0 individuale all'insulina, \u00e8 possibile calcolare la quantit\u00e0 di insulina pi\u00f9 corretta da somministrare in ogni singolo bolo per ottenere la glicemia post-prandiale desiderata.\nLa sensibilit\u00e0 individuale all'insulina \u00e8 quantificata in base ad un parametro detto \"Factor of Insulin Sensitivity\" (fattore di sensibilit\u00e0 all'insulina). Questo fattore determina di quanto una unit\u00e0 di insulina sia in grado di abbassare la glicemia. \u00c8 in altre parole un rapporto che indica l'abbassamento glicemico per unit\u00e0 di insulina. Esso varia da persona a persona, ma \u00e8 tipico di ogni singolo individuo. Viene individuato sperimentalmente attraverso la somministrazione di una unit\u00e0 di insulina in condizioni di sicurezza, seguita da una misurazione della glicemia a due ore di distanza."}
{"id": "2451992", "revid": "1603714", "url": "https://it.wikipedia.org/wiki?curid=2451992", "title": "Domenico Rossi (architetto)", "text": "Biografia.\nFiglio di Francesco e di Caterina Sardi, ad appena otto anni si trasfer\u00ec a Venezia presso gli zii materni Francesco, sacerdote, e Giuseppe, architetto. Avviato da questi al mestiere di tagliapietra, fece soprattutto esperienza in cantiere al seguito di Alessandro Tremignon (dal 1669) e di Baldassarre Longhena (dal 1674). Ebbe un'istruzione di base grazie a un maestro pagato dalla famiglia Priuli e apprese anche i rudimenti di disegno, probabilmente dallo zio Giuseppe. Fu descritto da Tommaso Temanza come un uomo non particolarmente colto, ma assai pratico di costruzioni, molto attento al profitto e impegnato nel tessere relazioni che lo introducessero a possibili committenti.\nNel 1684 spos\u00f2 Angiola Cavalieri, che gli diede Iseppo, Francesco, Caterina, Giovanni, Paolo e Benedetta. Anche questi furono coinvolti nel mondo dell'edilizia: Francesco fu muratore, Paolo fu architetto (cos\u00ec come suo figlio Filippo), Benedetta spos\u00f2 il capomastro Sante Trognon e Caterina l'architetto Giovanni Scalfarotto (zio di un altro architetto, Tommaso Temanza).\nNel 1701 realizz\u00f2 la ristrutturazione integrale di Palazzo Dolfin, attuale sede veneziana della Banca d'Italia, e in seguito (1709) venne chiamato a realizzare la facciata di una delle principali chiese di Venezia, la chiesa di San Stae, una delle poche ad affacciarsi direttamente sul Canal Grande che si caratterizza come una commistione tra il neoclassicismo palladiano e lo stile barocco.\nL'opera riscosse un apprezzamento tale che nel 1713 fu chiamato alla realizzazione della chiesa dei Gesuiti, di stile pienamente barocco.\nRealizz\u00f2 interventi anche nella chiesa di Santa Maria Formosa (i due altari degli Incurabili e di Santa Barbara). Fu anche il progettista del palazzo Ca' Corner della Regina, costruito nel 1724 sul Canal Grande in stile neoclassico, gi\u00e0 sede dell'Archivio Storico delle Arti contemporanee della Biennale di Venezia e ora propriet\u00e0 della Fondazione Prada, e della demolita chiesa dell'Ospedale degli Incurabili."}
{"id": "2451995", "revid": "232551", "url": "https://it.wikipedia.org/wiki?curid=2451995", "title": "Esichio", "text": ""}
{"id": "2452002", "revid": "3831", "url": "https://it.wikipedia.org/wiki?curid=2452002", "title": "Cultura del vasellame decorato a tratteggi", "text": ""}
{"id": "2452006", "revid": "98077", "url": "https://it.wikipedia.org/wiki?curid=2452006", "title": "Hanno fatto un deserto e la chiamano pace", "text": ""}
{"id": "2452007", "revid": "402017", "url": "https://it.wikipedia.org/wiki?curid=2452007", "title": "Tubulo pollinico", "text": ""}
{"id": "2452013", "revid": "1391549", "url": "https://it.wikipedia.org/wiki?curid=2452013", "title": "Ardencroft", "text": "Ardencroft \u00e8 un comune degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 267 abitanti.\nGeografia fisica.\nSecondo i rilevamenti dello United States Census Bureau, il comune di Ardencroft si estende su una superficie totale di 0,3 km\u00b2, tutti quanti occupati da terre.\nPopolazione.\nSecondo il censimento del 2000, ad Ardencroft vivevano 267 persone, ed erano presenti 74 gruppi familiari. La densit\u00e0 di popolazione era di 931 ab./km\u00b2. Nel territorio comunale si trovavano 115 unit\u00e0 edificate. Per quanto riguarda la composizione etnica degli abitanti, il 80,52% era bianco, il 12,36% era afroamericano e il 5,99% proviene dall'Asia. Il restante 1,12% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde allo 0,75% degli abitanti.\nPer quanto riguarda la suddivisione della popolazione in fasce d'et\u00e0, il 19,1% era al di sotto dei 18, il 5,2% fra i 18 e i 24, il 26,6% fra i 25 e i 44, il 36,0% fra i 45 e i 64, mentre infine il 13,1% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 92,1 maschi."}
{"id": "2452014", "revid": "98077", "url": "https://it.wikipedia.org/wiki?curid=2452014", "title": "Laddove fanno il deserto, lo chiamano pace", "text": ""}
{"id": "2452016", "revid": "72396", "url": "https://it.wikipedia.org/wiki?curid=2452016", "title": "Doc Louis", "text": ""}
{"id": "2452017", "revid": "1522738", "url": "https://it.wikipedia.org/wiki?curid=2452017", "title": "Glass Joe", "text": ""}
{"id": "2452020", "revid": "767487", "url": "https://it.wikipedia.org/wiki?curid=2452020", "title": "Au\u00f0unar \u00fe\u00e1ttr vestfirzka", "text": "L'Au\u00f0unar \u00fe\u00e1ttr vestfirzka (che in italiano significa \"Breve storia di Au\u00f0unr del Vestfir\u00f0ir\") \u00e8 un \u00edslendinga\u00fe\u00e1ttr preservato in tre distinte versioni come parte della saga di re Haraldr Sigur\u00f0sson di Norvegia (regno 1047-1066) raccontata in manoscritti come il \"Morkinskinna\" (capitolo 36), il \"Flateyjarb\u00f3k\" ed alcuni altri; l'autore \u00e8 ignoto.\nAmpiamente tradotto ed analizzato, \u00e8 ammirato soprattutto per la sua semplice ma bellissima narrazione della vicenda di Au\u00f0unr, un povero islandese del Vestfir\u00f0ir (la regione pi\u00f9 dura del paese), che decide di portare un orso polare come regalo per re Sveinn \u00dalfsson di Danimarca (regno 1047-1076). Au\u00f0unr persiste nel suo intento nonostante debba passare attraverso la corte di re Haraldr, sempre ai ferri corti con Sveinn, e compie un pellegrinaggio a Roma; la determinazione, l'audacia e l'umilt\u00e0 di Au\u00f0unr lo portano ad ottenere il rispetto di entrambi i re e ad accrescere inoltre il loro rispetto reciproco.\nSebbene apparentemente possieda una certa storicit\u00e0, l'opera \u00e8 pi\u00f9 probabilmente un racconto storico."}
{"id": "2452023", "revid": "287204", "url": "https://it.wikipedia.org/wiki?curid=2452023", "title": "Audunar thattr vestfirzka", "text": ""}
{"id": "2452024", "revid": "98077", "url": "https://it.wikipedia.org/wiki?curid=2452024", "title": "De Agricola", "text": ""}
{"id": "2452028", "revid": "1305772", "url": "https://it.wikipedia.org/wiki?curid=2452028", "title": "Martin Hork\u00fd", "text": "Egli, dopo aver potuto utilizzare il telescopio di Galilei durante un soggiorno a Bologna, espresse dapprima i suoi dubbi in una lettera del 1610 a Keplero e quindi in modo pi\u00f9 articolato nell'opera \"Brevissima Peregrinatio Contra Nuncium Sidereum\".\nLa contestazione di Hork\u00fd spinse Keplero ad effettuare delle proprie osservazioni che portarono alla conferma di quelle galileiane."}
{"id": "2452029", "revid": "1391549", "url": "https://it.wikipedia.org/wiki?curid=2452029", "title": "Ardentown", "text": "Ardentown \u00e8 un comune degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 300 abitanti.\nGeografia fisica.\nSecondo i rilevamenti dello United States Census Bureau, il comune di Ardentown si estende su una superficie totale di 0,6 km\u00b2, tutti quanti occupati da terre.\nPopolazione.\nSecondo il censimento del 2000, ad Ardentown vivevano 300 persone, ed erano presenti 82 gruppi familiari. La densit\u00e0 di popolazione era di 506 ab./km\u00b2. Nel territorio comunale si trovavano 141 unit\u00e0 edificate. Per quanto riguarda la composizione etnica degli abitanti, il 93,67% era bianco, l'1,00% era afroamericano e il 4,33% proveniva dall'Asia. Il restante 1,00% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva allo 0,33% degli abitanti.\nPer quanto riguarda la suddivisione della popolazione in fasce d'et\u00e0, il 15,0% era al di sotto dei 18, il 2,3% fra i 18 e i 24, il 25,3% fra i 25 e i 44, il 34,3% fra i 45 e i 64, mentre infine il 23,0% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 80,7 maschi."}
{"id": "2452037", "revid": "339392", "url": "https://it.wikipedia.org/wiki?curid=2452037", "title": "Divisione Trento", "text": ""}
{"id": "2452040", "revid": "25128136", "url": "https://it.wikipedia.org/wiki?curid=2452040", "title": "Predappio Nuova", "text": ""}
{"id": "2452043", "revid": "1305772", "url": "https://it.wikipedia.org/wiki?curid=2452043", "title": "Frente Es Posible", "text": "Il Fronte \u00c8 Possibile (in spagnolo: \"Frente Es Posible\" - EP) \u00e8 un partito politico di orientamento peronista fondato in Argentina nel 2008 su iniziativa di Alberto Rodr\u00edguez Sa\u00e1, allora governatore della Provincia di San Luis. La formazione si \u00e8 presentata per la prima volta in occasione delle elezioni parlamentari del 2009, senza tuttavia conseguire risultati rilevanti a livello nazionale, mentre ha ottenuto un certo successo nella Provincia di San Luis.\nNella Provincia di Buenos Aires, dove la sfida \u00e8 polarizzata tra il kirchnerismo (peronismo di sinistra), l'Accordo Civico e Sociale (centrosinistra) e il Proposta Repubblicana (centrodestra), ha ottenuto il 7\u00ba posto.\nAlberto Rodr\u00edguez Sa\u00e1 \u00e8 un ex militante peronista che alle elezioni presidenziali del 2007 si era presentato con un cartello di centro perch\u00e9 non condivideva la strategia troppo di sinistra della candidata e futura Presidente Cristina Kirchner. Il Fronte \u00e8 Possibile e il Fronte Giustizialista fanno entrambi parte del gruppo interno al Partito Giustizialista noto come Pernonisti Federali, che si oppongono all'ala sinistra del partito, attualmente guidata da Cristina Fern\u00e1ndez de Kirchner."}
{"id": "2452045", "revid": "599013", "url": "https://it.wikipedia.org/wiki?curid=2452045", "title": "Franco Miranda", "text": ""}
{"id": "2452055", "revid": "767487", "url": "https://it.wikipedia.org/wiki?curid=2452055", "title": "Odessa (Delaware)", "text": "Odessa \u00e8 un comune degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 286 abitanti. Originariamente il suo nome era \"Cantwell's Bridge\", ma nel XIX secolo venne cambiato nell'attuale Odessa, come l'omonima citt\u00e0 in Ucraina. Attualmente la citt\u00e0 rientra nel registro del National Historic District.\nGeografia fisica.\nSecondo i rilevamenti dello United States Census Bureau, il comune di Odessa si estende su una superficie totale di 1,0 km\u00b2, tutti quanti occupati da terre.\nPopolazione.\nSecondo il censimento del 2000, a Odessa vivevano 286 persone, ed erano presenti 84 gruppi familiari. La densit\u00e0 di popolazione era di 286 ab./km\u00b2. Nel territorio comunale si trovavano 127 unit\u00e0 edificate. Per quanto riguarda la composizione etnica degli abitanti, il 94,06% era bianco, il 5,24% era afroamericano e il 0,35% proveniva dalle isole del Pacifico. Il restante 0,35% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva all'1,05% degli abitanti.\nPer quanto riguarda la suddivisione della popolazione in fasce d'et\u00e0, il 19,9% era al di sotto dei 18, il 5,9% fra i 18 e i 24, il 26,9% fra i 25 e i 44, il 29,4% fra i 45 e i 64, mentre infine il 17,8% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 95,9 maschi."}
{"id": "2452058", "revid": "400694", "url": "https://it.wikipedia.org/wiki?curid=2452058", "title": "Partito Nazionale Socialista Russo", "text": "Il Partito Nazionale Socialista Russo (in russo \u0420\u0443\u0441\u0441\u043a\u0430\u044f \u041d\u0430\u0446\u0438\u043e\u043d\u0430\u043b\u044c\u043d\u0430\u044f \u0421\u043e\u0446\u0438\u0430\u043b\u0438\u0441\u0442\u0438\u0447\u0435\u0441\u043a\u0430\u044f \u041f\u0430\u0440\u0442\u0438\u044f, Russkaja Nacional'naja Socialisti\u010deskaja Partija, RNSP) \u00e8 un partito politico neonazista russo.\nStoria.\nIl partito nasce subito dopo il crollo dell'Unione Sovietica dall'iniziativa di Konstantin Kasimovskij, un membro della classe dirigente dell'organizzazione Pamyat. Kasimovskij esce dal Fronte Nazionale Patriottico del Pamyat nel 1992 e forma l'anno seguente un suo partito, chiamato Unione Nazionale Russa (\u0420\u0443\u0301\u0441\u0441\u043a\u0438\u0439 \u041d\u0430\u0446\u0438\u043e\u043d\u0430\u0301\u043b\u044c\u043d\u0438\u0439 \u0421\u043e\u044e\u0301\u0437). L'RNU riappare poi come \"Partito Nazionale Socialista Russo\" nel 1998. Il partito sostiene che il periodo storico a partire dal 1917 al 1991 sia stato un vero e proprio indebolimento dell'etnia russa a causa della mescolanza tra le varie etnie che abitavano nell'Urss. \u00c8 stato inoltre accusato di essere un partito ideologicamente nazi-fascista nonch\u00e9 razzista e fondamentalista religioso. Il partito nonostante nel suo programma mira ad instaurare un regime totalitario fascista in alcune occasioni ha dato il proprio sostegno al presidente Vladimir Putin.\nIl partito \u00e8 fondato su cinque principi che sono:\nIl simbolo del partito \u00e8 il \"labarum\" di Costantino il Grande e dal 1999 pubblica un giornale chiamato \"Pravoe Soprotivlenie\" (\"Resistenza di Destra\"), erede del precedente giornale \"\u0160turmovik\" (\"truppa d'assalto\", nome che si rif\u00e0 volutamente a quello della rivista nazista tedesca \"Der St\u00fcrmer\" di Julius Streicher.\nIl video dell'esecuzione di due immigrati.\nIl 15 agosto 2007 Victor Milkov, uno studente ventitreenne del Maykop State Technological Institute di Adygea, e membro dell'RNSP, \u00e8 stato arrestato per aver diffuso via internet un video che mostra la presunta esecuzione di due immigrati da parte di un'\"ala militante\" dell'RNSP.\nLe didascalie sul video riportano che le due vittime sono musulmane, una della regione russa del Dagestan e l'altra del Tagikistan. Nel video si sentono le vittime dire \"Siamo stati arrestati da socialisti del RNSP\". Poi due uomini mascherati in mimetica decapitano la prima vittima e sparano alla testa la seconda.\nNell'ottobre 2007 esperti del Ministero dell'Interno russo affermano che il video sarebbe un falso. Successivamente, nel giugno 2008, le autorit\u00e0 russe cambiano pista, affermando che il video rappresenta una scena reale."}
{"id": "2452060", "revid": "287204", "url": "https://it.wikipedia.org/wiki?curid=2452060", "title": "Challenge League 2007-2008", "text": "La stagione 2007-2008 della Challenge League \u00e8 stata contraddistinta da un lungo dominio del Bellinzona ma, alla fine, \u00e8 stato il a spuntarla. La squadra del Principato viene dunque promossa direttamente in Super League, mentre il Bellinzona \u00e8 costretto a disputare uno spareggio con il San Gallo - poi vinto - ritornando cos\u00ec in Super League dopo 18 anni.\nNella stessa stagione i \"granata\" conquistano la partecipazione alle eliminatorie della successiva Coppa UEFA, avendo disputato la finale di Coppa Svizzera persa contro il .\nClassifica finale.\nLegenda:\nNote:"}
{"id": "2452062", "revid": "993957", "url": "https://it.wikipedia.org/wiki?curid=2452062", "title": "Brands \u00fe\u00e1ttr \u00f6rva", "text": "Il Brands \u00fe\u00e1ttr \u00f6rva (che in italiano significa \"Breve storia di Brandr il Generoso\") \u00e8 un \u00edslendinga\u00fe\u00e1ttr molto breve che narra di come re Haraldr Sigur\u00f0arson di Norvegia mise alla prova la generosit\u00e0 di Brandr Vermundarson. Questo \u00fe\u00e1ttr (\"breve racconto\") dovrebbe essere stato scritto alla fine del XIII secolo; l'autore \u00e8 ignoto.\nBrandr, soprannominato \"inn \u00f6rvi\" (\"il generoso\"), si trasfer\u00ec dall'Islanda in Norvegia; lo scaldo \u00dej\u00f3\u00f0\u00f3lfr Arn\u00f3rsson, amico di Brandr, l'aveva elogiato presso re Haraldr, dicendo che \"era dubbio che qualche altro uomo potesse essere migliore come re d'Islanda per la sua generosit\u00e0 e le sue qualit\u00e0 fuori del comune\". Haraldr allora disse a \u00dej\u00f3\u00f0\u00f3lfr di chiedere a Brandr il suo cappotto; Brandr glielo diede senza una parola. Poi il re chiese la sua ascia intarsiata d'oro; Brandr gliela diede, sempre senza una parola. Infine il re chiese la sua tunica; Brandr, sempre senza una parola, gliela consegn\u00f2 ma si tenne una manica: il re disse che Brandr doveva aver tagliato la manica della sua tunica poich\u00e9 pensava che il re avesse solo una mano, la mano che prende, non l'altra mano, quella che d\u00e0. Convinto finalmente che Brandr era saggio e magnanimo, il re gli diede onori e regali."}
{"id": "2452066", "revid": "22475", "url": "https://it.wikipedia.org/wiki?curid=2452066", "title": "Ammiragliato", "text": ""}
{"id": "2452068", "revid": "287204", "url": "https://it.wikipedia.org/wiki?curid=2452068", "title": "Brands thattr orva", "text": ""}
{"id": "2452069", "revid": "114325", "url": "https://it.wikipedia.org/wiki?curid=2452069", "title": "Storia di Brandr inn \u00f6rvi", "text": ""}
{"id": "2452071", "revid": "114325", "url": "https://it.wikipedia.org/wiki?curid=2452071", "title": "Storia di Brandr inn orvi", "text": ""}
{"id": "2452073", "revid": "114325", "url": "https://it.wikipedia.org/wiki?curid=2452073", "title": "Storia di Brandr il Generoso", "text": ""}
{"id": "2452075", "revid": "28592", "url": "https://it.wikipedia.org/wiki?curid=2452075", "title": "Dolomitico", "text": ""}
{"id": "2452081", "revid": "599013", "url": "https://it.wikipedia.org/wiki?curid=2452081", "title": "Tremalzo", "text": ""}
{"id": "2452086", "revid": "767487", "url": "https://it.wikipedia.org/wiki?curid=2452086", "title": "DJ Manian", "text": "Carriera musicale.\nManuel inizi\u00f2 a lavorare come DJ all'et\u00e0 di 17 anni e nel 2000 inizi\u00f2 a studiare economia pubblica presso l'Universit\u00e0 di Bonn.\nNel 2002 lasci\u00f2 gli studi e si concentr\u00f2 solamente sulla sua attivit\u00e0 di dj conoscendo Sven Petersen, che divenne suo mentore e Yann Peifer (meglio conosciuto con l'alias Yanou), il quale diventer\u00e0 poi il suo compagno in molti dei suoi progetti.\nNel 2004 incontra Natalie Horler ed insieme a lei e a Yanou former\u00e0 i Cascada.\nNell'ottobre 2005, insieme a Yanou, form\u00f2 la loro casa discografica, la Zooland Records, che comprende anche i due sublabels ZooGroove per le pubblicazioni House/electro e ZooDigital per le pubblicazioni solo in digitale.\nNel 2007 sempre insieme a Yanou, crearono il progetto R.I.O., concentrandosi su una miscela di sound electro, funky e reggae.\nManian \u00e8 conosciuto anche con l'alias Tune Up!, Spencer &amp; Hill, Bulldozzer, M.Y.C., Ampire, Phalanx, Plazmatek, Liz Kay.\nIl 7 luglio del 2010 \u00e8 uscito l'album \"Welcome To The Club\" dove ci sono parecchi suoi progetti: Scarf!, Tune Up!, Cascada e tanti altri. il nuovo album \u00e8 uscito solo su iTunes\nIl 22 ottobre 2010 ha fatto uscire Un album di un altro suo progetto molto noto Tune Up! Dal titolo \"Ravers Fantasy\".\nNel 2012 esce il nuovo singolo in collaborazione con il duo di dj Crystal Lake dal titolo \"FAQ\"\nil 23 novembre 2012 esce finalmente il nuovo singolo \"Hands Up Forever\" inclusa nella compilation \"Future Trance Vol.62\".\ne il 15 febbraio del 2013 \u00e8 uscito il suo album \"Hands Up Forever\" che ha anche ottenuto un ottimo successo in Germania e in Polonia soprattutto."}
{"id": "2452088", "revid": "339392", "url": "https://it.wikipedia.org/wiki?curid=2452088", "title": "Campagna d'Etiopia", "text": ""}
{"id": "2452089", "revid": "31886", "url": "https://it.wikipedia.org/wiki?curid=2452089", "title": "Draumr \u00deorsteins S\u00ed\u00f0u-Hallssonar", "text": "Il Draumr \u00deorsteins S\u00ed\u00f0u-Hallssonar (italiano: \"Sogno di \u00deorsteinn figlio di S\u00ed\u00f0u-Hallr\") \u00e8 un \u00fe\u00e1ttr che narra di come \u00deorsteinn fu visitato in sogno da tre donne che lo avvertirono della sua morte imminente. Questo \u00fe\u00e1ttr \u00e8 stato scritto alla fine del XIII secolo e l'autore \u00e8 ignoto.\nOpera.\nRiassunto.\nMentre \u00deorsteinn sta dormendo, tre donne gli appaiono in sogno e lo avvertono che il suo schiavo Gilli \u00e9 assetato di vendetta per essere stato castrato su suo ordine. Le tre donne gli consigliano quindi di ucciderlo, ma il giorno seguente lo schiavo \u00e8 introvabile. Le tre donne tornarono due notti non e gli preannunciano la morte sua e di suo figlio. La notte successiva, lo schiavo Gilli ritorna e taglia la gola di \u00deorsteinn nel sonno, ma viene catturato da altri servi, torturato, ucciso e gettato in una palude.\nCommento.\nLe tre donne del sogno (\"draumkonur\") sono molto probabilmente delle fylgjur, figure soprannaturali della mitologia norrena che spesso preannunciavano la morte in sogno. Alla fine del racconto viene detto, inoltre, che lo schiavo Gilli era discendente di un re irlandese, Kjarvalr il Vecchio. Questo testimonia la grandissima presenza di schiavi irlandesi in Islanda in quel periodo."}
{"id": "2452091", "revid": "287204", "url": "https://it.wikipedia.org/wiki?curid=2452091", "title": "Draumr Thorsteins Sidu-Hallssonar", "text": ""}
{"id": "2452092", "revid": "114325", "url": "https://it.wikipedia.org/wiki?curid=2452092", "title": "Sogno di \u00deorsteinn S\u00ed\u00f0u-Hallsson", "text": ""}
{"id": "2452093", "revid": "287204", "url": "https://it.wikipedia.org/wiki?curid=2452093", "title": "Kerner", "text": ""}
{"id": "2452094", "revid": "287204", "url": "https://it.wikipedia.org/wiki?curid=2452094", "title": "Sogno di Thorsteinn Sidu-Hallsson", "text": ""}
{"id": "2452095", "revid": "114325", "url": "https://it.wikipedia.org/wiki?curid=2452095", "title": "Sogno di \u00deorsteinn figlio di S\u00ed\u00f0u-Hallr", "text": ""}
{"id": "2452096", "revid": "6923", "url": "https://it.wikipedia.org/wiki?curid=2452096", "title": "Tanacetum corymbosum", "text": "L'Erba amara dei boschi (nome scientifico Tanacetum corymbosum ) \u00e8 una pianta erbacea, perenne, dai fiori simili alle \u201cmargherite\u201d, appartenente alla famiglia delle Asteraceae.\nSistematica.\nLa famiglia di appartenenza della \u201cErba amara dei boschi\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di appartenenza (\"Tanacetum\") \u00e8 mediamente numeroso e comprende circa 70 specie, diffuse quasi unicamente nelle regioni temperate dell'emisfero boreale delle quali meno di una decina sono proprie della flora italiana.\nAll'interno della famiglia delle Asteraceae le \u201cErba amare\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIl capolino della specie di questa scheda \u00e8 il classico '\u201dfiore\u201d delle \u201cmargherite\u201d (un disco centrale giallo circondato da \u201cpetali\u201d bianchi). Questa pianta pu\u00f2 quindi essere confusa in particolare con la \"Anthemis triumfettii\" (L.) DC. (1815) (in questa specie l'infiorescenza - il corimbo - \u00e8 pi\u00f9 irregolare e le foglie sono meno fitte); ma pu\u00f2 essere confusa anche con altre specie di diversi generi che qui elenchiamo brevemente : \"Bellis\" (la margheritina dei prati), \"Aster\", \"Erigeron\", \"Anthemis\", \"Achillea\", \"Tripleurospermum\", \"Matricaria\", \"Leucanthemella\", \"Leucanthemum\" (la margherita classica).\nEtimologia.\nIl nome generico (\"Tanacetum\"), derivato dal latino medioevale \u201ctanazita\u201d che a sua volta deriva dal greco \u201dathanasia\u201d (= immortale, di lunga durata) e probabilmente sta a indicare la lunga durata dell'infiorescenza di questa pianta.\nL'epiteto specifico (\"corymbosum\") fa riferimento al tipo di infiorescenza a corimbo. \nIl binomio scientifico attualmente accettato (\"Tanacetum corymbosum\") \u00e8 stato proposto dal fisico e botanico tedesco Carl Heinrich Schultz \"Bipontinus\" (30 giugno 1805 \u2013 17 dicembre 1867) in una pubblicazione del 1844.\nIn lingua tedesca questa pianta si chiama \"Gew\u00f6hnliche Strau\u00df-Wucherblume\" oppure \"Gew\u00f6hnliche Strau\u00df-Margerite\"; in francese si chiama \"Taniasie en corymbe\".\nMorfologia.\nSi tratta di una pianta erbacea la cui altezza pu\u00f2 variare da 30 a 120\u00a0cm. La forma biologica della specie \u00e8 emicriptofita scaposa (H scap); ossia \u00e8 una pianta perennante con gemme poste al livello del suolo con fusto allungato e mediamente foglioso. Le parti epigee hanno un lieve odore aromatico. Tutta la pianta \u00e8 sparsamente pelosa (pelosit\u00e0 appressata). \nRadici.\nSecondarie da rizoma.\nFusto.\nI fusti hanno un portamento eretto e sono ramosi e striati nella parte alta. \nFoglie.\nLe foglie, lungo il fusto, sono disposte in modo alterno. Quelle basali sono picciolate, mentre le cauline sono sessili. La lamina \u00e8 pennatosetta di secondo ordine (due volte pennate o bipennato-partite). I vari segmenti (da 15 a 21) sono dentellati con contorno spatolato e lamina lanceolata. Il margine delle foglie pu\u00f2 essere lievemente brunastro, mentre la pagina inferiore \u00e8 grigiastra e vellutata. Lunghezza del picciolo delle foglie basali : 10 \u2013 15\u00a0cm. Dimensione media delle foglie : larghezza 5 \u2013 6\u00a0cm; lunghezza 12 \u2013 15\u00a0cm. Dimensione dei segmenti pi\u00f9 grandi : larghezza 6 \u2013 15\u00a0mm; lunghezza 25 \u2013 45\u00a0mm.\nInfiorescenza.\nL'infiorescenza \u00e8 formata da diversi capolini (da 3 a 10, massimo 20) lungamente peduncolati in formazioni corimbose. La struttura dei capolini \u00e8 quella tipica delle \"Asteraceae\" : un peduncolo sorregge un involucro campanulato composto da pi\u00f9 squame che fanno da protezione al ricettacolo sul quale s'inseriscono due tipi di fiori : quelli esterni ligulati (di colore bianco) e quelli interni tubulosi (di colore giallo). Le squame sono disposte in modo multiseriato ed embricato; hanno una forma oblunga-lanceolata, arrotondata all'apice; sono diseguali fra di loro ed hanno i margini scariosi di colore bruno. Il ricettacolo \u00e8 nudo (senza pagliette) con superficie leggermente convessa (o quasi piana) e alveolata. Diametro dei capolini : 1,8 \u2013 5\u00a0cm. Dimensione dell'involucro: diametro 11 \u2013 15\u00a0mm; altezza 5\u00a0mm.\nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. \nFrutti.\nIl frutto \u00e8 un achenio a cinque-sei coste sottili e a sezione pentagonale, ma a volte pu\u00f2 essere anche triangolare. Le coste non contengono cellule mucillaginifere (come viceversa in altri generi vicini) e le \u201cvallecole\u201d (canali longitudinali interposti alle costolature) sono prive del canale resinifero. La parte apicale \u00e8 troncata e dentata. Il pappo \u00e8 quasi inesistente; comunque se presente \u00e8 piumoso di tipo coroniforme. Dimensione degli acheni : 2 \u2013 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:"}
{"id": "2452097", "revid": "287204", "url": "https://it.wikipedia.org/wiki?curid=2452097", "title": "Sogno di Thorsteinn figlio di Sidu-Hallr", "text": ""}
{"id": "2452099", "revid": "122682453", "url": "https://it.wikipedia.org/wiki?curid=2452099", "title": "Giacomo Grosso", "text": "Biografia.\nNono degli undici figli del falegname cambianese Guglielmo Grosso e di Giovanna Vidotti, dopo aver abbandonato gli studi al seminario di Giaveno si diplom\u00f2 all'Accademia Albertina di Belle Arti di Torino, divenendone professore di pittura nel 1889. \nLa sua tecnica accademica e il suo conservatorismo stilistico gli garantirono un grande successo presso la clientela aristocratica e dell'alta borghesia, e gli fecero ottenere numerosi premi e riconoscimenti. \nEspose in tutta Europa, frequent\u00f2 spesso Parigi e nel 1908 fu a Buenos Aires con l'allievo Carlo Gaudina per realizzare un ciclo di decorazioni. Una sua mostra personale con oltre cinquanta opere fu presentata da Leonardo Bistolfi alla Galleria Pesaro di Milano nel 1926.\nEsegu\u00ec ritratti di personaggi della famiglia reale, di Benedetto XV, di Giovanni Agnelli, di Toscanini e di Puccini e indulse spesso a soggetti di nudi di un erotismo di dubbio gusto, cos\u00ec da essere accusato di immoralit\u00e0. Celebre fu la polemica provocata alla prima Biennale di Venezia del 1895 dal suo dipinto \"Supremo convegno\": nell'interno di una chiesa, intorno alla bara aperta di Don Giovanni, il Grosso rappresent\u00f2 un gruppo di donne nude, provocando la condanna del patriarca di Venezia, Giuseppe Sarto, il futuro Pio X, ma anche la difesa dello scrittore Fogazzaro. Il dipinto and\u00f2 poi distrutto in un incendio sviluppatosi nella nave che lo trasportava in un'esposizione degli Stati Uniti.\nAnche la \"Nuda\", dipinta l'anno dopo, conferma il gusto della sua ispirazione \"pompier\" e la sua chiusura provinciale alla moderna pittura che si affermava in Europa: del resto, il Grosso amava dire di essere \u00ab solo un pittore \u00bb, definendo ironicamente \u00ab artisti \u00bb quei suoi colleghi che rifiutavano l'estenuata tradizione accademica.\nFu nominato senatore del Regno il 2 marzo 1929. \n&lt;br&gt;Visse a Torino dove si spos\u00f2 ed ebbe due figli. \u00c8 sepolto nel Cimitero monumentale di Torino.\nEbbe come allievi Augusto Ferrari, Romolo Bernardi, Cesare Saccaggi e Giovanni Rava."}
{"id": "2452101", "revid": "339392", "url": "https://it.wikipedia.org/wiki?curid=2452101", "title": "Giardino botanico alpino", "text": ""}
{"id": "2452105", "revid": "28592", "url": "https://it.wikipedia.org/wiki?curid=2452105", "title": "Isola dell'Ammiragliato", "text": ""}
{"id": "2452108", "revid": "375598", "url": "https://it.wikipedia.org/wiki?curid=2452108", "title": "Harvard Hanevold", "text": ""}
{"id": "2452115", "revid": "339392", "url": "https://it.wikipedia.org/wiki?curid=2452115", "title": "Epoca ateniese", "text": ""}
{"id": "2452116", "revid": "184755", "url": "https://it.wikipedia.org/wiki?curid=2452116", "title": "Ancora a ceppo", "text": ""}
{"id": "2452121", "revid": "115447117", "url": "https://it.wikipedia.org/wiki?curid=2452121", "title": "Piani Poggio Fidoni", "text": "Piani Poggio Fidoni \u00e8 una frazione del comune italiano di Rieti, nell'omonima provincia, nel Lazio, posta a circa 5\u00a0km ovest del capoluogo, sul bordo sud-occidentale della piana Reatina, ai piedi della frazione Poggio Fidoni di cui rappresenta una gemmazione.\nStoria.\nPiani Poggio Fidoni ha avuto origine all'inizio del XIX secolo. Dal registro catastale del 1822-1824, il primo dell'epoca, chiamato \"Brogliardo\", \u00e8 gi\u00e0 riscontrabile l'esistenza della \"Chiesuola\", riportata come chiesa della Madonna dell'Assunta. In una carta topografica successiva dello Stato Pontificio, del 1851, viene indicato quel luogo come \"Madonna delle Grazie\", non distante da un'altra localit\u00e0, chiamata \"Osteria\", in prossimit\u00e0 del bivio per Canera, nei pressi del torrente. \nNel 1881 ebbe inizio la costruzione della ferrovia che avrebbe collegato Rieti con L'Aquila e Terni; per interessamento del senatore Luigi Solidati Tiburzi, il progetto della linea sub\u00ec una variante per collegare Contigliano, e quindi Piani del Poggio, con Rieti. La ferrovia fu inaugurata il 28 ottobre 1883, ma la stazione di Piani Poggio Fidoni sar\u00e0 attivata soltanto nel 1934. \nLa frazione conobbe un incremento demografico nel corso del XX secolo; al censimento del 1961, a Piani Poggio Fidoni si contavano circa 600 abitanti riuniti in \n170 famiglie; la popolazione and\u00f2 poi a stabilizzarsi intorno alle unit\u00e0 all'esordio del nuovo millennio.\nMonumenti e luoghi d'interesse.\nA Piani Poggio Fidoni si trovano due chiese, entrambe con la dedicazione alla Madonna delle Grazie. La prima \u00e8 quella storica della frazione, non aperta al culto e in attesa di restauro; la seconda \u00e8 sede parrocchiale ed \u00e8 stata consacrata il 18 marzo 1976 dal vescovo Dino Trabalzini.\nLa frazione \u00e8 servita inoltre da un proprio cimitero dove si trova una cappella ottocentesca.\nEconomia.\nNella prima met\u00e0 del XX secolo \u00e8 documentata a Piani Poggio Fidoni una scuola di agraria dove si insegnava l'arte della bachicoltura, attivit\u00e0 esercitata nella frazione gi\u00e0 dal secolo precedente. Questa arte tessile locale conobbe il proprio declino con l'apertura a Rieti della Supertessile, stabilimento della SNIA Viscosa per la produzione di seta artificiale.\nInfrastrutture e trasporti.\nIl paese \u00e8 attraversato dalla ferrovia Terni-Sulmona ed \u00e8 servito dalla fermata di Poggio Fidoni.\n\u00c8 attraversato dalla strada provinciale n. 46 Tancia, che costituisce il principale collegamento con il capoluogo Rieti, da cui dista circa 6\u00a0km. A nord dall'abitato scorre invece la superstrada Rieti-Terni (SS 79 bis) ma la frazione non \u00e8 servita da uno svincolo; il pi\u00f9 vicino \u00e8 quello di Contigliano, distante circa 3\u00a0km.\nIl paese \u00e8 attraversato dalla ciclovia della Conca Reatina, della quale sono parte via Larghetto e via dei Prati.\nSport.\nA Piani Poggio Fidoni ha sede la societ\u00e0 SPES Calcio, fondata nel 1959. Diverse sono state le personalit\u00e0 sportive originarie di Piani Poggio Fidoni: il calciatore Gianfranco Leoncini, che fece parte della Juventus e della Nazionale di Calcio, l'atleta Massimiliano Donati, e il calciatore Gianmarco Laurenti."}
{"id": "2452122", "revid": "1543377", "url": "https://it.wikipedia.org/wiki?curid=2452122", "title": "Helga \u00fe\u00e1ttr \u00de\u00f3rissonar", "text": "L'Helga \u00fe\u00e1ttr \u00de\u00f3rissonar (che in italiano significa \"Breve storia di Helgi \u00de\u00f3risson\") \u00e8 un \u00fe\u00e1ttr (\"breve racconto\") scritto in norreno in Islanda intorno al XIII-XIV secolo; esso ci \u00e8 giunto attraverso il \"Flateyjarb\u00f3k\"."}
{"id": "2452125", "revid": "287204", "url": "https://it.wikipedia.org/wiki?curid=2452125", "title": "Helga thattr Thorissonar", "text": ""}
{"id": "2452126", "revid": "114325", "url": "https://it.wikipedia.org/wiki?curid=2452126", "title": "Breve storia di Helgi \u00de\u00f3risson", "text": ""}
{"id": "2452127", "revid": "287204", "url": "https://it.wikipedia.org/wiki?curid=2452127", "title": "Breve storia di Helgi Thorisson", "text": ""}
{"id": "2452133", "revid": "339392", "url": "https://it.wikipedia.org/wiki?curid=2452133", "title": "Film poliziesco", "text": ""}
{"id": "2452134", "revid": "62004", "url": "https://it.wikipedia.org/wiki?curid=2452134", "title": "Kirsten Wild", "text": "Carriera.\nDebutta nelle gare internazionali su strada nel 2004, con il team UCI olandese @Home. Nel 2006 ottiene le prime vittorie UCI, aggiudicandosi l'Omloop door Middag-Humsterland e la classifica finale dello Ster Zeeuwsche Eilanden, e il primo podio in una gara di Coppa del mondo, al Rotterdam Tour; partecipa inoltre per la prima volta ai campionati del mondo Elite. Nelle stagioni seguenti si impone come una delle migliori velociste al mondo, tanto da concludere la Coppa del mondo 2008 al settimo posto e quella 2009, anche grazie alla vittoria nel Rund um die N\u00fcrnberger Altstadt in Germania, al terzo. In quello stesso 2009 conquista il prologo e una tappa al Giro d'Italia, alcune gare a tappe UCI e il secondo posto in volata al Giro delle Fiandre.\nNel 2010 si impone in numerose semiclassiche di inizio stagione e soprattutto nell'Open de Su\u00e8de Vargarda, valido per la Coppa del mondo (in cui conclude ancora terza). L'anno seguente, dopo aver vinto gi\u00e0 alcuni titoli nazionali su pista, ottiene i primi piazzamenti nelle gare internazionali su pista, e tra essi il terzo posto nell'omnium ai campionati del mondo di Apeldoorn; su strada ottiene invece un solo successo UCI, imponendosi per la quarta volta consecutiva all'Omloop van Borsele. Nel 2012, oltre a cogliere nuove vittorie in volata su strada, partecipa per la prima volta ai Giochi olimpici, a Londra: gareggiando su pista, conclude sesta sia nell'omnium che nell'inseguimento a squadre.\nNel biennio 2013-2014 ottiene ancora molti successi su strada: una tappa al Giro d'Italia, due edizioni del Tour of Qatar (che si aggiungono alle due edizioni vinte nel 2009 e 2010) e il Tour of Chongming Island valido per la Coppa del mondo 2014 (in cui conclude al quinto posto assoluto). Nel 2015 conquista il titolo mondiale nello scratch su pista, ed \u00e8 bronzo iridato nell'omnium; su strada ottiene ancora numerose vittorie in volata, come anche nel 2016, in cui fa sue una tappa del Tour of California e la Prudential Ride London Grand Prix, gare valide per il neonato World Tour femminile, e soprattutto la medaglia d'argento nella prova in linea ai campionati del mondo su strada di Doha, alle spalle della danese Amalie Dideriksen. Sempre nel 2016 \u00e8 medaglia d'argento mondiale nello scratch e olimpionica a Rio de Janeiro, concludendo al sesto posto la due giorni dell'omnium.\nNel 2017 vince quattro gare su strada, tra cui una frazione del Tour of Chongming Island; su pista \u00e8 invece argento nell'omnium e bronzo nella corsa a punti ai campionati del mondo a Hong Kong, e campionessa europea nella corsa a eliminazione. Sempre sulla pista inizia molto bene la stagione 2018, aggiudicandosi quattro medaglie nella rassegna iridata di Apeldoorn: vince infatti i titoli nello scratch, nell'omnium e nella corsa a punti, ed \u00e8 medaglia d'argento nell'americana in coppia con Amy Pieters."}
{"id": "2452136", "revid": "1776051", "url": "https://it.wikipedia.org/wiki?curid=2452136", "title": "The Caitiff Choir", "text": "The Caitiff Choir \u00e8 il primo album in studio della band statunitense metalcore It Dies Today, pubblicato il 21 settembre 2004."}
{"id": "2452140", "revid": "767487", "url": "https://it.wikipedia.org/wiki?curid=2452140", "title": "Blue Sky (film)", "text": "Blue Sky \u00e8 un film del 1994 diretto da Tony Richardson.\nTrama.\nHank Marshall, un ingegnere nucleare, \u00e8 un maggiore dell'esercito degli Stati Uniti che lavora ad un progetto segreto sugli ordigni atomici. Sua moglie Carly ha un carattere particolare ed \u00e8 molto esuberante. Quando gli esperimenti sulla bomba a idrogeno cominciano a fare danni, l'ingegner Marshall mette in secondo piano le scappatelle della sua adorata moglie.\nDistribuzione.\nLe riprese si sono svolte tra il 14 maggio e il 16 luglio 1990, ma la pellicola usc\u00ec solamente quattro anni dopo, il 16 settembre 1994. Il budget \u00e8 stato di 16 milioni di dollari ma gli incassi furono appena di 3,5 milioni di dollari."}
{"id": "2452143", "revid": "375872", "url": "https://it.wikipedia.org/wiki?curid=2452143", "title": "Eisenhut", "text": "L'Eisenhut (2.441 ) \u00e8 una montagna delle Alpi della Gurktal nelle Alpi di Stiria e Carinzia. Si trova nella Stiria non lontano dal confine con la Carinzia. Si trova nei pressi del Turracher H\u00f6he."}
{"id": "2452145", "revid": "1310927", "url": "https://it.wikipedia.org/wiki?curid=2452145", "title": "Jeffr\u00e9n Su\u00e1rez", "text": "Caratteristiche tecniche.\nAla destra, pu\u00f2 giocare anche come esterno d'attacco sinistro o prima punta. All'occorrenza ha giocato anche come terzino.\nCarriera.\nClub.\nBarcellona e filiali.\nInizia a giocare nel settore giovanile del Barcellona nel 2004. Debutta in campionato il 17 maggio 2009 nella partita persa contro il RCD Mallorca per 2-1. Segna il suo primo gol il 4 aprile 2010 nella sfida contro l'Athletic Bilbao. Il suo secondo gol lo realizza il 24 aprile 2010 contro lo Xerez. Nel \"Cl\u00e1sico\" Barcellona-Real Madrid, il 29 novembre 2010, segna il goal del definitivo 5-0. Il 28 maggio 2011 vince anche la sua prima Champions League.\nSporting Lisbona.\nIl 1\u00ba agosto 2011 viene ufficializzata la sua cessione a titolo definitivo ai portoghesi dello , con cui firma un contratto di 5 anni con una clausola rescissoria di 30 milioni di euro; il costo dell'operazione \u00e8 stato di circa \u20ac 3.750.000.\nReal Valladolid.\nIl 31 gennaio 2014 passa a parametro zero al Real Valladolid. Con i \"Pucela\" in un campionato e mezzo gioca 46 partite, mettendo a segno 3 gol.\nEupen.\nIl 29 agosto 2015 passa da svincolato all'Eupen, squadra militante in Tweede klasse. La sua prima stagione con i belgi si chiude con 17 presenze e 3 gol.\nGrasshoppers.\nDopo due stagioni in Belgio, passa alla squadra elvetica del Grasshoppers.\nNazionale.\nNel 2007 il commissario tecnico del Venezuela Richard P\u00e1ez lo convoca per la Copa Am\u00e9rica 2007, ma Jeffr\u00e9n rifiuta la chiamata in quanto non aveva ancora scelto se giocare per il Venezuela o per la nazionale spagnola. Esordir\u00e0 con la maglia della nazionale sudamericana l'8 settembre 2015 nell'1-1 ottenuto in una partita amichevole giocata contro Panama.\nStatistiche.\nPresenze e reti nei club.\n\"Statistiche aggiornate al 29 ottobre 2018.\""}
{"id": "2452147", "revid": "767487", "url": "https://it.wikipedia.org/wiki?curid=2452147", "title": "Sirens (It Dies Today)", "text": "Sirens \u00e8 il secondo album in studio della band metalcore statunitense It Dies Today, uscito nel 2006."}
{"id": "2452153", "revid": "599013", "url": "https://it.wikipedia.org/wiki?curid=2452153", "title": "V\u00edctor V\u00e1zquez", "text": "Carriera.\nClub.\nHa debuttato in campionato il 12 aprile 2008 contro il Recreativo Huelva, e ha debuttato in Champions League il 9 dicembre 2008 nella partita persa contro lo . Il 7 dicembre 2010 segna il suo primo gol in Champions League contro il Rubin Kazan; per l'occasione indoss\u00f2 la camiseta numero 29\nIl 5 maggio 2011 il calciatore firma un contratto di tre anni con il Bruges, societ\u00e0 belga che milita nella Jupiler League, ma vi si trasferir\u00e0 solo all'inizio del calciomercato estivo.\nL'8 gennaio 2016 viene ceduto al Cruz Azul per una cifra intorno ai 2 milioni di euro.\nIl 20 febbraio 2017 il giocatore spagnolo passa al Toronto, dove rimane per due stagioni.\nNel gennaio 2019 si accasa all', in Qatar.\nDopo una breve esperienza all'Umm-Salal Sports Club, rimane svincolato dal 14 ottobre 2020.\nIl 17 marzo 2021 passa al .\nStatistiche.\nPresenze e reti nei club.\n\"Statistiche aggiornate al 18 aprile 2021.\""}
{"id": "2452165", "revid": "36426", "url": "https://it.wikipedia.org/wiki?curid=2452165", "title": "Ugo Franceschi", "text": "Le cronache del tempo riportano che cant\u00f2 in concerti di musiche sacre di Giacomo Puccini, presente l'autore, nel 1877 in almeno due sedi, un \"Mottetto per baritono e coro a 4 voci\", presso la Sala dell'Istituto Pacini e presso la Chiesa di San Paolino a Lucca.\nIl giovane Franceschi per\u00f2 nel 1874 aveva nel frattempo debuttato in teatro, presso l'Arena Federighi a Pisa, nel ruolo del Conte di Luna ne \"Il trovatore\" di Verdi.\nNel 1876 cant\u00f2 al Teatro alla Scala di Milano ne \"La forza del destino\" accanto al celebre tenore Juli\u00e1n Gayarr\u00e9 e nell'opera di Pinsuti \"Mattia Corvino\", accanto al pisano Gaetano Monti.\nA Pisa cant\u00f2 spesso ruoli principali con sicurezza e padronanza timbrica, in particolare nel 1883 ne \"La forza del destino\" insieme al soprano Teresa Brambilla. Oltre alla \"Forza del destino\" nello stesso anno ebbe modo di cantare nel \"Poliuto\".\nCant\u00f2 inoltre a Trieste, Parma (Amonasro nell'\"Aida\" presso il Teatro Regio nel 1880), Volterra (Pagano ne \"I Lombardi alla prima crociata\" nel 1884) e in altri teatri importanti.\nEbbe due figli musicisti, medici di professione, e anche la moglie era un'ottima musicista e pianista.\nPer anni ha insegnato canto nella sua citt\u00e0, avendo molti allievi, tra cui i baritoni Giuseppe Cassoli e Massimo Vernaccini.\nIn qualit\u00e0 di compositore, music\u00f2 alcune commedie musicali, tra cui \"In panna\" (libretto di Cambellotti) del 1923) e \"La civetta e il barbagianni\", data alle scene con successo nel 1931, la cui trama divertente e di facile comprensione la rese famosa in ambito toscano.\n\u00c8 sepolto nel Cimitero suburbano di Pisa, nella zona monumentale, presso la tomba di famiglia.\nCuriosit\u00e0.\nNon cant\u00f2 mai nel ruolo di \"Rigoletto\" perch\u00e9 riteneva, come altri suoi colleghi appartenenti alla nobilt\u00e0, potesse nuocere al suo lignaggio e alla sua dignit\u00e0.\nDurante un concerto in suo onore la cittadinanza pisana volle offrirgli in dono un bellissimo anello d'oro di fine arte orafa."}
{"id": "2452167", "revid": "287204", "url": "https://it.wikipedia.org/wiki?curid=2452167", "title": "Chinatown (album)", "text": ""}
{"id": "2452170", "revid": "79968", "url": "https://it.wikipedia.org/wiki?curid=2452170", "title": "Operazione commutativa", "text": ""}
{"id": "2452171", "revid": "53453", "url": "https://it.wikipedia.org/wiki?curid=2452171", "title": "Chinatown (disambigua)", "text": "Chinatown (ossia: \"citt\u00e0 cinese\") in molte grandi citt\u00e0 del mondo al di fuori della Cina, \u00e8 un quartiere in particolare dove \u00e8 insediata una comunit\u00e0 cinese."}
{"id": "2452172", "revid": "729019", "url": "https://it.wikipedia.org/wiki?curid=2452172", "title": "Rockwell XFV-12", "text": "Il Rockwell XFV-12 fu un prototipo di caccia supersonico per la Marina U.S., che venne costruito nel 1977. Lo XFV-12 combinava la velocit\u00e0 Mach 2 e l'armamento di AIM-7 Sparrow dell'F-4 Phantom II in un velivolo da caccia con caratteristiche VTOL (decollo e atterraggio verticale) destinato alle piccole Sea Control Ship che erano sotto studio a quel tempo. Sulla carta, appariva superiore in quanto a prestazioni all'aereo da attacco subsonico Hawker Siddeley Harrier. Sfortunatamente la spinta non fu mai sufficiente per il decollo verticale, anche se il motore installato aveva maggiore potenza del peso del velivolo, ed il progetto fu abbandonato.\nStoria del progetto.\nNel 1972, la United States Navy band\u00ec una richiesta per una nuova generazione di aerei da caccia/attacco V/STOL. L'XFV-12A venne selezionato per lo sviluppo nonostante il concetto che lo sosteneva fosse considerato rischioso comparato a quello dell'Harrier.\nPer ridurre i costi, venne usato il muso di un A-4 Skyhawk e le prese d'aria di un F-4 Phantom II. I test sui motori iniziarono nel 1974. Le prove di volo libero sul modello condotti alla galleria del vento della NASA a Langley mostrarono che le previsoni sull'aumento di potenza dovuto alla tecnologia \"thrust augmented wing\" impiegata erano molto ottimistiche, e che l'aereo avrebbe potuto non essere capace di volo verticale. Tuttavia il modello diede prova di poter garantire il volo convenzionale.\nTecnica.\nLo XVF-12 usava il concetto di \"ala incrementata dalla spinta\" (thrust augmented wing) in cui i gas di scarico erano diretti attraverso una sorta di tenda veneziana per aumentare la portanza generata, pi\u00f9 o meno in modo simile al fallito progetto della Lockheed XV-4 Colibr\u00ec. Tale disposizione impedisce di trasportare armi sotto le ali cos\u00ec l'armamento \u00e8 ridotto a due missili sotto la fusoliera. Le Alette canard erano estremamente grandi, quasi la met\u00e0 dell'area delle ali, facendo di questo aereo un \"biplano in tandem\". Il turboventola con postbruciatore produceva abbastanza energia da sollevare un aereo da 9\u00a0000\u00a0kg (20\u00a0000\u00a0lb). Esso venne ulteriormente modificato per aumentare la potenza per la spinta ascensionale. Lo scarico del motore veniva chiuso, ed i gas reindirizzati attraverso dei condotti a degli ugelli sulle ali e i canard per la spinta verticale."}
{"id": "2452174", "revid": "1910023", "url": "https://it.wikipedia.org/wiki?curid=2452174", "title": "Isole ABC", "text": ""}
{"id": "2452179", "revid": "31789", "url": "https://it.wikipedia.org/wiki?curid=2452179", "title": "Lago Bonneville", "text": "Il lago Bonneville era un lago del Pleistocene, che occupava oltre 50.000\u00a0km2 nella regione del Gran Bacino, nell'America Settentrionale: era compreso per la maggior parte nell'odierno Utah, oltre che nell'Idaho e in Nevada. Formatosi circa 32.000 anni fa, esistette fino a circa 14.000 anni fa; in seguito a cambiamenti climatici, il lago inizi\u00f2 a prosciugarsi, lasciando come resti il Gran Lago Salato, il lago Utah, il lago Sevier, il lago Rush, il Piccolo Lago Salato ed il deserto salato di Bonneville. Era profondo oltre 300 metri.\nAttorno a 15.000 anni fa, il fiume Bear inizi\u00f2 a trasportare le sue acque nel lago, alzando il suo livello oltre il Red Rock Pass; di conseguenza il lago debord\u00f2 oltre questo, distruggendo una diga naturale e diminuendo il suo livello di oltre 100 metri, nel corso di uno straripamento che secondo alcune stime dur\u00f2 pi\u00f9 di anno.\nPrende il nome da Benjamin Louis Eulalie de Bonneville, un ufficiale di origine francese dell'esercito degli Stati Uniti che esplor\u00f2 la regione."}
{"id": "2452180", "revid": "1305772", "url": "https://it.wikipedia.org/wiki?curid=2452180", "title": "Fighting", "text": ""}
{"id": "2452182", "revid": "149727", "url": "https://it.wikipedia.org/wiki?curid=2452182", "title": "Welwyn", "text": ""}
{"id": "2452183", "revid": "149727", "url": "https://it.wikipedia.org/wiki?curid=2452183", "title": "Citt\u00e0-giardino", "text": ""}
{"id": "2452184", "revid": "1305772", "url": "https://it.wikipedia.org/wiki?curid=2452184", "title": "Jailbreak", "text": "Jailbreak (\"evasione dalla prigione\" in lingua inglese) pu\u00f2 riferirsi a:"}
{"id": "2452185", "revid": "149727", "url": "https://it.wikipedia.org/wiki?curid=2452185", "title": "Cusano sul Seveso", "text": ""}
{"id": "2452186", "revid": "110157", "url": "https://it.wikipedia.org/wiki?curid=2452186", "title": "B\u00e1r (Ungheria)", "text": "B\u00e1r \u00e8 un comune dell'Ungheria di 557 abitanti (dati 2008) situato nella provincia di Baranya, nella regione Transdanubio Meridionale."}
{"id": "2452188", "revid": "287204", "url": "https://it.wikipedia.org/wiki?curid=2452188", "title": "Alb\u00e9ric O'Kelly de Galway", "text": "Carriera scacchistica.\nGrande maestro dal 1956, vinse 14 volte il Campionato del Belgio nel periodo 1936-1959 (record del campionato).\nVinse il terzo campionato del mondo per corrispondenza 1959-1962, ottenendo il titolo FIDE di Grande Maestro per Corrispondenza.\nNel 1962 ottenne anche il titolo di Arbitro Internazionale. Diresse il comitato arbitrale di molti importanti tornei e match, tra cui i match mondiali tra Petrosyan e Spasskij del 1966 e 1969 e la finale del torneo dei candidati del 1974 tra Karpov e Kor\u010dnoj.\nPartecip\u00f2 con la nazionale belga a otto olimpiadi degli scacchi (7 volte in prima scacchiera), col risultato complessivo di +37 =64 \u201317 (58,5 %).\nAltre affermazioni.\nLa variante O'Kelly della difesa Siciliana (codice_1) prende il suo nome.\nScrisse molti libri di scacchi, tra cui i seguenti:\nParlava diverse lingue, tra cui, oltre al francese, il tedesco, l'inglese, lo spagnolo, il russo e un po' di italiano."}
{"id": "2452189", "revid": "110157", "url": "https://it.wikipedia.org/wiki?curid=2452189", "title": "Belv\u00e1rdgyula", "text": "Belv\u00e1rdgyula \u00e8 un comune dell'Ungheria di 415 abitanti (dati 2008) situato nella provincia di Baranya, nella regione Transdanubio Meridionale."}
{"id": "2452191", "revid": "110157", "url": "https://it.wikipedia.org/wiki?curid=2452191", "title": "Beremend", "text": "Beremend \u00e8 un comune dell'Ungheria di 2.690 abitanti (dati 2008) situato nella provincia di Baranya, nella regione Transdanubio Meridionale."}
{"id": "2452192", "revid": "400694", "url": "https://it.wikipedia.org/wiki?curid=2452192", "title": "Raffles", "text": " "}
{"id": "2452194", "revid": "203463", "url": "https://it.wikipedia.org/wiki?curid=2452194", "title": "Alberic O'Kelly", "text": ""}
{"id": "2452199", "revid": "76963", "url": "https://it.wikipedia.org/wiki?curid=2452199", "title": "India Allen", "text": "Carriera.\nFiglia di un ministro anglicano di origini inglesi e di una donna di origini native americane, India Allen apparve sul paginone centrale della celebre rivista \"Playboy\" nel dicembre 1987, venendo scelta Playmate dell'anno nel 1988.\nEsord\u00ec come attrice nel 1990, con \"Under Crystal Lake\". Nel 1994 co-produsse e interpret\u00f2 nel ruolo di s\u00e9 stessa in \"Almost Hollywood\", mentre nel 2000 scrisse la sceneggiatura del western \"The Rowdy Girls\", prodotto dalla Troma.\nNel 2004 fu nel cast del film collettivo \"Tales from the Crapper\", diretto tra gli altri da Lloyd Kaufman e prodotto dalla Troma. In origine dovevano essere due film distinti, entrambi diretti da India Allen e interpretati dalla pornostar Julie Strain ma un disaccordo tra la Allen e il presidente della Troma Lloyd Kaufman fece sfumare il progetto e la modella e il regista si fecero causa. Nel film ultimato appare la Allen, grazie alle scene precedentemente girate; il film fu terminato con scene aggiuntive e trasformato in un lungometraggio contenente due episodi."}
{"id": "2452200", "revid": "1005847", "url": "https://it.wikipedia.org/wiki?curid=2452200", "title": "Placido La Torre", "text": "Periodo storico e giovent\u00f9.\nLa citt\u00e0 sente ancora pesantemente gli strascichi del terremoto di Messina del 1908, quando Placido La Torre, dal precoce spirito ribelle, comincia a frequentare le elementari all'et\u00e0 di otto anni. Nel prosieguo da studente ginnasiale quindicenne presso Liceo Ginnasio \"Maurolico\" si interessa alla vicenda dell'avv. Francesco Lo Sardo, che fu deputato comunista di formazione anarchica, e morto in carcere fascista pochi anni prima.\nPervenuto al diploma di indirizzo classico, Placido La Torre si iscrive alla facolt\u00e0 di Giurisprudenza e subito dopo viene chiamato per svolgere servizio di leva divenendo ufficiale. L'8 settembre del 1943, e quindi l'armistizio con le tragiche conseguenze per l'esercito italiano che rimane senza direttive, trova Placido La Torre a Fossano: il giovane ufficiale fugge per non farsi catturare dai nazifascisti e si reca dopo diverse peripezie a Roma ma non pu\u00f2 attraversare la linea di Cassino per raggiungere il ricomposto esercito italiano di circa 50.000 unit\u00e0 che si \u00e8 formato e combatte con gli alleati. Si ferma a Roma ed entra nelle formazioni di Resistenza partecipando a varie azioni fra le quali la liberazione di compagni catturati dai fascisti. Nel gennaio 1944 viene catturato da elementi della X Mas; ma la confusione seguita allo sbarco alleato ad Anzio gli consente qualche settimana dopo di sottrarsi alla detenzione.\nIl ritorno in Sicilia.\nDopo la Resistenza, affrontando un viaggio irto di difficolt\u00e0, arriva a Messina, che gli si presenta in uno Stato disastroso causato dai bombardamenti a tappeto degli anglo americani.\nSi laurea nel 1946, e diviene uno dei leader antimonarchici. Memorabile il suo grido in Piazza Municipio a Messina, durante la visita del \"re di maggio\" Umberto II. Allorch\u00e9 questo proclama \"il re sono io\", si leva una voce nella piazza: \"io chi?\". A cui seguirono tafferugli e aggressioni, nei quali si distinsero elementi della marina sabauda.\nDopo il referendum per la scelta fra monarchia e repubblica, Placido La Torre si avvicina viepi\u00f9 alla scelta anarchica e sar\u00e0 fra i fondatori della ala siciliana della Federazione Anarchica Italiana, FAI, e del foglio anarchico \"Terra e Libert\u00e0\", edito proprio per la Sicilia. Nel contempo istituisce un circolo anticlericale intitolato a Giordano Bruno e si dedica ad una intensa attivit\u00e0 politica sia di propaganda che di divulgazione dell'ideale anarchico.\nI compagni con cui pi\u00f9 collabora nel periodo sono Gino Cerrito e Zino Mazzone, con i quali contribuir\u00e0 in modo rilevante alla rinascita del movimento anarchico siciliano gi\u00e0 dopo l'8 settembre del 1943 e nel primo dopoguerra.\nDagli anni '50 agli anni '70.\nDurante gli anni cinquanta, grazie alla sua formazione di giurista e la sua capacit\u00e0 espositiva di quanto afferma e/o propone, diviene uno dei pi\u00f9 rispettati e conosciuti avvocati messinesi, noto per la sua dirittura morale accompagnata dalla fama di incorruttibilit\u00e0. In questi stessi anni collabora come pubblicista ai quotidiani messinesi \"Gazzetta del Mezzogiorno\" e \"La Tribuna\". Memorabile \u00e8 la polemica che conduce dalla \"Gazzetta\" con Don Sturzo, sul tema del Male e della Provvidenza. \nLa sua fede anarchica e la sua posizione di antifascista militante lo portano inevitabilmente in contrasto con i \" potentati \" locali, subendone le conseguenze con una forma di ostracismo che ha lo scopo sia di isolarlo sia di metterlo in difficolt\u00e0 dal punto di vista economico. Memorabile \u00e8, in questo contesto, lo schiaffo che d\u00e0 pubblicamente a Nino Calarco, che sar\u00e0 poi direttore del potentissimo quotidiano locale \"Gazzetta del Sud\" e senatore della Democrazia Cristiana.\nLa sua maggiore attivit\u00e0 politica si esprime sempre pi\u00f9 in difesa dei militanti libertari, che patrocina gratuitamente. La sua notoriet\u00e0 ed autorevolezza lo porter\u00e0 ad essere in seguito membro del collegio di difesa durante il processo sulla strage di Piazza Fontana. Durante la prima parte processuale, che si svolger\u00e0 nella capitale, fa anche parte conseguentemente alle sue scelte come di altri giuristi del Soccorso Rosso del collegio di difesa di giovani compagni di Potere Operaio, Lotta Continua, Partito Radicale, ma anche di socialisti e comunisti nonch\u00e9 i brigatisti rossi detenuti a Messina.\nNel contempo la sua attivit\u00e0 politica di militante anarchico si espande scrivendo per le pubblicazioni che fanno riferimento all'ideologia anarchica e, nel particolare, collabora intensamente con Umanit\u00e0 Nova. Questa attivit\u00e0 di pubblicista \u00e8 ovviamente correlata ad una intensa attivit\u00e0 di conferenziere. Persino durante il viaggio di nozze dopo il matrimonio con Giovanna Sciacco si impegna a indire conferenze politiche nelle citt\u00e0 italiane visitate dalla coppia.\nDel 1952, assieme a Gino Cerrito e diversi compagni, si era impegnato nel tentativo di ristrutturazione, per pervenire ad un maggior peso politico nella societ\u00e0, della organizzazione anarchica siciliana indicendo convegni, conferenze, incontri-dibattito e durante una di queste attivit\u00e0, nel 1955, con i compagni fonda \" L'Agitazione del Sud\", mentre negli anni sessanta intensifica la sua azione all'interno della FAI per arrivare a un adeguamento ai nuovi tempi dell'anarchismo. \u00c8 il periodo, in senso lato, dei fermenti interni alla FAI che, fra l'altro, porter\u00e0 alla formazione dei GAAP, di cui un considerevole spezzone sar\u00e0 fra le matrici di Lotta Comunista. Finalmente nel 1967 riesce con i compagni ad organizzare un convegno che sancisce l'atto di nascita della \"nuova Federazione Anarchica Siculo\u2013Calabra\".\nIl referendum sul divorzio.\nIl referendum sul divorzio porta Placido La Torre a una presa di posizione in contrasto con la tradizione astensionista del movimento anarchico e, data l'importanza della sua personalit\u00e0 all'interno del movimento, ci\u00f2 implica estese polemiche. La sua posizione ricorda quella di Arrigo Cervetto di Lotta Comunista, gruppo da sempre astensionista, che nel caso del divorzio port\u00f2 l'intero partito alla posizione di voto per il s\u00ec, causando l'espulsione di un certo numero di militanti che non si erano adeguati a questa posizione: cosa che ovviamente non avvenne in alcun modo nella organizzazione anarchica, n\u00e9 per chi decise di astenersi. n\u00e9 per chi decise di votare per il s\u00ec.\nAnni '80 e '90.\nAd Ancona nel 1982 partecipa con una conferenza memorabile alle manifestazioni di Ancona per il cinquantenario della morte di Errico Malatesta. Nel 1990 poi inizia a collaborare con la \"Biblioteca di studi sociali Pietro Gori\", a cui in seguito doner\u00e0 la sua grande emeroteca."}
{"id": "2452201", "revid": "38120", "url": "https://it.wikipedia.org/wiki?curid=2452201", "title": "Denny O'Neil", "text": ""}
{"id": "2452202", "revid": "547034", "url": "https://it.wikipedia.org/wiki?curid=2452202", "title": "I Believe (Bon Jovi)", "text": "I Believe \u00e8 una canzone dei Bon Jovi, scritta da Jon Bon Jovi. \u00c8 stata estratta come quinto singolo dal quinto album in studio del gruppo, \"Keep the Faith\", nel settembre del 1993. Prima traccia del disco, ha raggiunto la posizione numero 11 nel Regno Unito e la numero 40 in Australia, ma non \u00e8 mai entrata in classifica negli Stati Uniti.\nInformazioni sulla canzone.\nLa canzone rappresenta un inno alla tenacia e alla voglia di credere nei propri obiettivi e nelle proprie ambizioni. Il testo riflette proprio questi temi, ovviamente con la consueta potenza dei Bon Jovi.\nIl brano si apre con una dissolvenza di rumori distorti generati da alcuni strumenti e dalla voce di Jon Bon Jovi, fino a quando entra in scena la chitarra furiosa di Richie Sambora. Dopo l'introduzione strumentale, inizia la parte cantata.\nLa canzone si adatta perfettamente alla classica struttura dei pezzi hard rock: intro, strofa, ponte, ritornello, strofa, ponte, ritornello, assolo, secondo ponte e coro finale.\nEsibizioni dal vivo.\nLa canzone \u00e8 stata suonata dal vivo diverse volte durante il \"Keep the Faith Tour\" e lo \"I'll Sleep When I'm Dead Tour\", per poi venire quasi del tutto dimenticata dagli stessi Bon Jovi, tranne in sporadiche occasioni. L'ultima esibizione della canzone si \u00e8 tenuta a Lisbona il 31 luglio 2011, durante la tappa conclusiva del tour \"Live 2011\".\nVideo musicale.\nIl video musicale della canzone \u00e8 stato diretto da Nick Egan e girato in Italia. Questo mostra i Bon Jovi esibirsi dentro uno studio blu, oppure mentre girovagano per alcune strade. Diverse volte appare sullo schermo la frase \"I Believe\" scritta in lingua diverse.\nTracce.\nLe tracce dal vivo sono state registrate durante il \"New Jersey Syndicate Tour\" e il \"Keep the Faith Tour\". Le relative date e luoghi non sono disponibili."}
{"id": "2452205", "revid": "67230", "url": "https://it.wikipedia.org/wiki?curid=2452205", "title": "I believe", "text": ""}
{"id": "2452207", "revid": "123005145", "url": "https://it.wikipedia.org/wiki?curid=2452207", "title": "FIBA EuroCup 2005-2006", "text": "La EuroCup 2005-2006 ha visto la vittoria della sul .\nRudy Fern\u00e1ndez () venne nominato MVP delle \"Final four\"."}
{"id": "2452209", "revid": "599013", "url": "https://it.wikipedia.org/wiki?curid=2452209", "title": "Fabian Johnson", "text": "Biografia.\n\u00c8 nato a Monaco di Baviera, da padre afro-americano (ex giocatore di basket) e madre tedesca. Nel 1991, all'et\u00e0 di 4 anni, ha iniziato a giocare a calcio nella squadra locale dello Sportfreunde Munchen.\nCarriera.\nNazionale.\nInizia la trafila nelle nazionali giovanili tedesche, ma in seguito compie la scelta di essere selezionabile per la nazionale statunitense.\nNel 2016 viene convocato per la Copa Am\u00e9rica Centenario negli Stati Uniti, in cui gli USA terminano il loro cammino in semifinale (sconfitta per 0-4 contro l'Argentina). Johnson gioca tutte le partite da titolare da terzino sinistro, tranne una in cui gioca terzino destro per sostituire lo squalificato DeAndre Yedlin."}
{"id": "2452211", "revid": "114385", "url": "https://it.wikipedia.org/wiki?curid=2452211", "title": "Teresa Filangieri Fieschi Ravaschieri", "text": "Biografia.\nTeresa Filangeri fu nipote del celebre filosofo e giurista Gaetano Filangieri, figlia del generale Carlo Filangieri e sorella minore di Gaetano Filangieri, principe di Satriano.\nEducata assai severamente, in specie dalla nonna paterna, la nobile ungherese Charlotte Frendel, a met\u00e0 del secolo divenne amica della filantropa pietista Pauline Marie de La Ferronays e inizi\u00f2 a dedicare la sua vita ai poveri. Raccolse per la strada numerosissimi indigenti assumendoli in casa come domestici o semplicemente mantenendoli economicamente. Durante il colera del 1873 organizz\u00f2 le cucine popolari gratuite.\nAppassionata di teatro amatoriale, organizz\u00f2 numerosi spettacoli teatrali devolvendone il ricavato in beneficenza. Nel 1880, grazie a molti contributi ricevuti, anche dalla famiglia reale, fond\u00f2 un ospedale per malattie infantili intitolato a sua figlia Lina, morta appena dodicenne.\nDurante la Campagna d\u2019Africa fu a capo della Croce Rossa e ai reduci della battaglia di Adua offr\u00ec come residenza la sua villa principesca a Pozzuoli. Spos\u00f2 Vincenzo Fieschi Ravaschieri, duca di Roccapiemonte.\nMor\u00ec a Posillipo il 10 settembre 1903."}
{"id": "2452214", "revid": "183114", "url": "https://it.wikipedia.org/wiki?curid=2452214", "title": "Esilarca", "text": "Esilarca (in lingua ebraica: \u05e8\u05d0\u05e9 \u05d2\u05dc\u05d5\u05ea, \"Rosh Galut\"; in lingua aramaica: \u05e8\u05d9\u05e9 \u05d2\u05dc\u05d5\u05ea\u05d0, \"Resh Galuta\" o \"Resh Galvata\", letteralmente \"capo dell'esilio\"; , greco \u0391\u1f30\u03c7\u03bc\u03b1\u03bb\u03c9\u03c4\u03ac\u03c1\u03c7\u03b7\u03c2, \"Aichmalot\u00e0rches\", lett. \"capo dei prigionieri\") era il titolo dato al rappresentante religioso e responsabile politico degli Ebrei rimasti a Babilonia dopo che l'imperatore persiano achemenide Ciro il Grande concesse agli israeliti di tornare in patria nel 538 a.C., ponendo cos\u00ec fine al loro esilio.\nI \"Resh Galuta\" seguitarono ad operare anche in periodo islamico abbaside, quando la regione di Babilonia prese il nome di Iraq. Basati nella stessa regione erano i \"gaonim\" (o \"geonim\"): titolo attribuito ai presidenti delle Accademia talmudiche locali, che erano il punto di riferimento spirituale per tutte le comunit\u00e0 ebraiche disseminate in tutto il mondo conosciuto."}
{"id": "2452215", "revid": "75421", "url": "https://it.wikipedia.org/wiki?curid=2452215", "title": "Post grunge", "text": ""}
{"id": "2452223", "revid": "1354930", "url": "https://it.wikipedia.org/wiki?curid=2452223", "title": "Omloop Het Nieuwsblad femminile", "text": "La Omloop Het Nieuwsblad \u00e8 una corsa in linea femminile di ciclismo su strada che si tiene annualmente nella provincia delle Fiandre Orientali, in Belgio. La corsa costituisce il corrispettivo femminile della Omloop Het Nieuwsblad per professionisti, e dal 2021 \u00e8 parte del calendario UCI Women's ProSeries, come prova di classe 1.Pro; fino al 2020 era invece inserita nel calendario internazionale UCI come prova di classe 1.1 (1.2 fino al 2015).\nLa gara si svolge dal 2006; dal 2007 \u00e8 previsto un percorso di circa 120-130\u00a0km con partenza a Gand e, dal 2019, arrivo a Ninove. \nAlbo d'oro.\n\"Aggiornato all'edizione 2021.\"\nVittorie per paese.\n\"Aggiornato all'edizione 2021.\""}
{"id": "2452226", "revid": "1543377", "url": "https://it.wikipedia.org/wiki?curid=2452226", "title": "Somerville (Massachusetts)", "text": "Somerville \u00e8 una \"city\" degli Stati Uniti d'America facente parte della contea di Middlesex nello stato del Massachusetts."}
{"id": "2452230", "revid": "287204", "url": "https://it.wikipedia.org/wiki?curid=2452230", "title": "Gurk (fiume)", "text": "Il Gurk \u00e8 un fiume della Carinzia, affluente della Drava. Nasce nelle Alpi della Gurktal e percorre la \"Gurktal\".\nPercorso.\nIl fiume prende forma da due laghetti alpini: il \"Gurksee\" (1.970\u00a0m) ed il \"Torersee\" (2.010\u00a0m). Percorre andando verso est la \"Gurktal\". A Stra\u00dfburg il fiume cambia direzione ed andando verso sud si getta nella Drava tra Klagenfurt e V\u00f6lkermarkt."}
{"id": "2452231", "revid": "1543377", "url": "https://it.wikipedia.org/wiki?curid=2452231", "title": "Lawrence (Massachusetts)", "text": "Lawrence \u00e8 una citt\u00e0 degli Stati Uniti d'America, capoluogo assieme a Salem della contea di Essex nello stato del Massachusetts.\nLa citt\u00e0 sorge sulle rive del fiume Merrimack."}
{"id": "2452233", "revid": "200568", "url": "https://it.wikipedia.org/wiki?curid=2452233", "title": "Lawrenceburg (Kentucky)", "text": "Lawrenceburg \u00e8 una citt\u00e0 degli Stati Uniti, situata nello Stato del Kentucky, di 9014 abitanti (dati 2000). \u00c8 il capoluogo della contea di Anderson.\nIl territorio di Lawrenceburg fu colonizzato per la prima volta nel 1780 da un colono tedesco; nel 1827 fu stabilito l'ufficio postale, chiamato \"Lawrenceburgh\" dal nome del proprietario di un'osteria. Incorporata nel 1820 come \"Lawrence\" nella contea di Franklin, fu rinominata \"Lawrenceburg\" nel 1827."}
{"id": "2452237", "revid": "1305772", "url": "https://it.wikipedia.org/wiki?curid=2452237", "title": "Chiesa dei Gesuiti", "text": ""}
{"id": "2452239", "revid": "1543377", "url": "https://it.wikipedia.org/wiki?curid=2452239", "title": "Sergej Sinicyn", "text": "Pratica le competizioni di speed.\n\u00c8 stato, insieme a Evgenij Vajcechovskij, il dominatore della Coppa del mondo speed di arrampicata nel primo decennio del nuovo millennio, vincendone tre edizioni e arrivando tre volte secondo.\nBiografia.\nHa cominciato ad arrampicare nel 1991 a otto anni accompagnato dal padre, allenatore di karate e arrampicatore. Nonostante si sia allenato anche per le specialit\u00e0 lead e boulder, la speed \u00e8 divenuta fin dall'inizio il suo principale obiettivo.\nNel 2002 ha iniziato a partecipare alle competizioni internazionali, subito con ottimi risultati. Ha vinto la Coppa del mondo speed di arrampicata nel 2004, 2007 e 2009.\nOltre all'arrampicata pratica il basket, il ping pong e il karate.\nSposato e con un figlio, vive a Ekaterinburg dove si prepara per le competizioni di arrampicata e lavora come allenatore presso l'Universit\u00e0."}
{"id": "2452246", "revid": "287204", "url": "https://it.wikipedia.org/wiki?curid=2452246", "title": "Stratford (Texas)", "text": "Stratford \u00e8 un comune (\"city\") degli Stati Uniti d'America e capoluogo della contea di Sherman nello Stato del Texas. La popolazione era di 2,017 abitanti al censimento del 2010.\nGeografia fisica.\nStratford \u00e8 situata a (36.336158, -102.071451).\nSecondo lo United States Census Bureau, la citt\u00e0 ha una superficie totale di 5,27 km\u00b2, dei quali 5,27\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 2,017 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,7% di bianchi, lo 0,35% di afroamericani, lo 0,45% di nativi americani, lo 0,05% di asiatici, lo 0% di oceanici, l'8,82% di altre razze, e l'1,64% di due o pi\u00f9 etnie. Ispanici o latinos di qualunque razza erano il 45,86% della popolazione."}
{"id": "2452250", "revid": "62004", "url": "https://it.wikipedia.org/wiki?curid=2452250", "title": "Calcio Catania 1934-1935", "text": ""}
{"id": "2452252", "revid": "62004", "url": "https://it.wikipedia.org/wiki?curid=2452252", "title": "Calcio Catania 1935-1936", "text": ""}
{"id": "2452260", "revid": "195739", "url": "https://it.wikipedia.org/wiki?curid=2452260", "title": "Notazione astratta degli indici", "text": ""}
{"id": "2452262", "revid": "149727", "url": "https://it.wikipedia.org/wiki?curid=2452262", "title": "Petershagen bei Berlin", "text": ""}
{"id": "2452263", "revid": "330183", "url": "https://it.wikipedia.org/wiki?curid=2452263", "title": "Fabbrica Torinese Velivoli Chiribiri", "text": ""}
{"id": "2452267", "revid": "339392", "url": "https://it.wikipedia.org/wiki?curid=2452267", "title": "Werlsee", "text": ""}
{"id": "2452268", "revid": "599013", "url": "https://it.wikipedia.org/wiki?curid=2452268", "title": "Xantomatosi cerebrotendinea", "text": "La xantomatosi cerebrotendinea \u00e8 un disturbo autosomico recessivo che presenta alcune manifestazioni \ncaratteristiche fra cui xantomi tendinei.\nStoria.\nVenne scoperta per la prima volta nel 1937 da Ludo Van Bogaert che in seguito pubblicher\u00e0 i suoi studi, 30 anni di lavoro su tale patologia.\nEpidemiologia.\nColpisce prevalentemente nell'ultimo periodo dell'adolescenza.\nSintomatologia.\nFra i sintomi e i segni clinici ritroviamo cataratta, atassia cerebellare e altri deficit neurologici.\nEziologia.\nLa causa \u00e8 genetica (Il gene responsabile \u00e8 il CYP27A1 la sua mutazione comporta un deficit dell'enzima mitocondriale sterolo 27-idrossilasi. (CYP27) ): si viene a creare un accumulo tissutale di elementi intermedi degli acidi biliari\nTerapia.\nIl trattamento prevede l'utilizzo di acido chenodesossicolico, con cui si prevengono il manifestarsi dei sintomi e si regola il colesterolo, abbassandone i livelli.\nPrognosi.\nVaria a seconda se il trattamento avvenga all'inizio dei sintomi o meno, migliorando notevolmente nel primo caso."}
{"id": "2452270", "revid": "599013", "url": "https://it.wikipedia.org/wiki?curid=2452270", "title": "Jesse Young", "text": ""}
{"id": "2452271", "revid": "466539", "url": "https://it.wikipedia.org/wiki?curid=2452271", "title": "Ordine dei Nuovi Templari", "text": "L'Ordine dei Nuovi Templari \u00e8 stata una confraternita ario-cristiana creata in Austria, e poi diffusasi in Germania, Svezia e Persia, nel 1905 dal monaco cattolico Adolf Lanz, meglio noto come J\u00f6rg Lanz von Liebenfels, insieme ad alcuni pastori protestanti fuoriusciti dalla Chiesa luterana, e che celebrava un perduto e idilliaco mondo proto-ariano. Questa associazione nacque dalla gnosi razzistico-elitarista del fondatore, che riteneva di aver raccolto l'eredit\u00e0 lasciata da mistici, nobili e cavalieri medievali (in particolare l'ordine dei Templari).\nStoria.\nI Nuovi Templari, basandosi su una concezione romantico-razzista, interpretavano la storia come una continua lotta tra la razza ariana e le razze inferiori; in particolare consideravano le Crociate come una sacra missione che aveva per fine ultimo quello di bloccare l'avanzata delle \"razze inferiori\" verso Ovest. Nei loro racconti pellegrinaggi mistici ed eroismo cavalleresco si combinavano per creare una temperie emotiva nella quale la figura del cavaliere del Graal simboleggiava la ricerca spirituale di valori eterni da parte dell'uomo inserito in un banalizzato mondo moderno basato su assunti materialistici.\nNel Natale 1907 in un castello dell'Alta Austria, il \"Burg Werfenstein\", uomini con tuniche bianche rossocrociate - i maghi delle rune - issano una bandiera con la svastica celebrando riti del solstizio invernale a Baldur, il dio pagano del Sole. Siamo cos\u00ec agli inizi dell'Ordine dei Nuovi Templari."}
{"id": "2452272", "revid": "599013", "url": "https://it.wikipedia.org/wiki?curid=2452272", "title": "Salim Tuama", "text": "\u00c8 un cittadino arabo di Israele.\nCarriera.\nClub.\nHa sempre vissuto nella citt\u00e0 di Lod, ma a causa delle misere condizioni dei campi da calcio inizia la sua carriera nel Gadna Yehuda.\nNel 1998 viene ingaggiato dall'Hapoel Tel Aviv, squadra che aveva vinto l'ultima Coppa d'Israele nel 1983: nella stagione 1998-1999 la squadra dell'omonimo distretto conquista la coppa, replicando la stagione seguente, nella quale conquista anche il campionato.\nRicopre un ruolo importante nella stagione 2001/2002, quando l'Hapoel raggiunge per la prima volta nella sua storia i quarti di finale di Coppa UEFA: \u00e8 il Milan ad eliminare la squadra israeliana.\nDopo che l'allenatore che l'aveva scoperto, Dror Kashtan, decise di prendersi un periodo sabbatico lasciando il calcio attivo, Tuama venne ceduto al meno blasonato Maccabi Petah Tiqwa, con cui tuttavia vince la coppa di Lega israeliana, la \"Toto Cup\". In seguito ad una negativa parentesi coi turchi del Kayserispor, torna al Maccabi per terminare la stagione 2003/2004, che va oltre ogni aspettativa portandoli al 2\u00ba posto, staccando in tal modo un biglietto per la Coppa UEFA.\nL'annata successiva, nonostante una buona partenza nelle fasi iniziali della 2\u00aa competizione europea per importanza, non si rivela come la precedente e spinge Salim Tuama a ritornare all'Hapoel Tel Aviv: 29 presenze e 8 reti nella sua ultima stagione nella \"Ligat ha'Al\", prima del passaggio in Belgio, nello . Qui, dal 2007 al 2009, oltre a diverse apparizioni in Coppa UEFA e Champions League, colleziona 30 presenze e 5 goal, con due titoli nazionali.\nNella fase iniziale del calciomercato estivo 2009, il Larissa annuncia di aver raggiunto l'accordo con giocatore e club di appartenenza per il suo passaggio in Grecia.\nNazionale.\nSalim Tuama conta 10 presenze ed una rete nella nazionale israeliana Under-21, mentre ha collezionato 12 presenze ed una rete nella nazionale maggiore."}
{"id": "2452277", "revid": "184509", "url": "https://it.wikipedia.org/wiki?curid=2452277", "title": "Salim Toama", "text": ""}
{"id": "2452279", "revid": "287204", "url": "https://it.wikipedia.org/wiki?curid=2452279", "title": "Leuven Bears", "text": "Leuven Bears, fino al 2009 Basket Groot Leuven, \u00e8 una societ\u00e0 cestistica di Lovanio, in Belgio, fondata nel 1999.\nGioca nel massimo campionato belga.\nDisputano le partite interne nella SportOase, che ha una capacit\u00e0 di 3.400 spettatori."}
{"id": "2452281", "revid": "228587", "url": "https://it.wikipedia.org/wiki?curid=2452281", "title": "Coppa Svizzera (disambigua)", "text": ""}
{"id": "2452283", "revid": "62004", "url": "https://it.wikipedia.org/wiki?curid=2452283", "title": "Coppa svizzera di calcio femminile", "text": ""}
{"id": "2452287", "revid": "729019", "url": "https://it.wikipedia.org/wiki?curid=2452287", "title": "Ahmed Hasan al-Bakr", "text": "Carriera militare.\nAl-Bakr entr\u00f2 all'accademia militare nel 1938, dopo sei anni in cui era stato insegnante di scuola elementare. Durante la prima fase della sua carriera militare prese parte al colpo di Stato condotto da Rashid Ali al-Kaylani nel 1941. Fu per questo arrestato, imprigionato ed espulso dalle forze armate, venendovi per\u00f2 reintegrato nel 1957, l'anno prima del colpo di Stato repubblicano di Kassem.\nCome brigadier generale, fu uno dei \"Liberi Ufficiali\" (\"al-Dubb\u0101\u1e6d al-A\u1e25r\u0101r\" ), un gruppo che aveva intenzionalmente ripreso la terminologia usata in Egitto dagli ufficiali di Mu\u1e25ammad Na\u01e7\u012bb e Nasser che avevano rovesciato nel 1952 la monarchia, istituendo la repubblica. Anche i loro omologhi iracheni intendevano deporre la monarchia hascemita, non tanto per odio verso il giovane re Faysal II, quanto perch\u00e9 - proprio come la monarchia egiziana - essa era totalmente prona al volere britannico.\nI \"Liberi Ufficiali\" riuscirono ad abbattere (ma in modo cruento, al contrario del movimento repubblicano egiziano) il re ancor giovane, il suo Reggente Abd al-Ilah e il Primo Ministro Nuri al-Sa'id, nella data intenzionalmente scelta del 14 luglio del 1958. Al-Bakr fu ancora una volta obbligato a lasciare le forze armate nel 1959, accusato di aver guidato una rivolta militare filo-nasseriana a Mosul, repressa dal governo repubblicano di Abd al-Karim Qasim (Kassem).\nEsponente di rilievo del \"Ba'th\", egli orchestr\u00f2 nel 1963 un sanguinoso nuovo colpo di Stato ba'thista che rovesci\u00f2 e uccise il Presidente Kassem. Divenne allora Primo Ministro e vicepresidente della Repubblica, ma dovette lasciare il governo nel novembre del 1963 - dopo appena 10 mesi dal suo insediamento - quando il Feldmaresciallo Abd al-Salam Arif condusse in porto un contro-colpo di Stato d'ispirazione nasseriana. Rimase tuttavia vicepresidente fino alla sua rimozione nel gennaio del 1964.\nAl-Bakr ebbe il comando regionale del partito Ba'th fino al 1968. Con \u02bfAbd al-Razz\u0101q al-N\u0101\u02beif e \u02bfAbd al-Rahm\u0101n al-D\u0101w\u016bd, ufficiali superiori dell'Esercito e della Guardia Presidenziale, orchestr\u00f2 un colpo di Stato interno di orientamento ba\u02bfthista (ma questa volta incruento) contro il governo del Presidente della Repubblica, il generale \u02bfAbd al-Rahm\u0101n \u02bf\u0100rif il 17 luglio 1968. \u02bf\u0100rif fu esiliato e al-Bakr insediato come Presidente della Repubblica. Inizialmente non fu reso noto che ad animare il colpo di Stato militare era stato il \"Ba\u02bfth\", e ci\u00f2 probabilmente perch\u00e9 il Paese conservava memoria per nulla positiva delle accentuate violenze perpetrate dalla Guardia Nazionale (\"al-Haras al-Qawm\u012b\"), le milizie paramilitari del \"Ba\u02bfth\" nel 1963.\nSu insistenza di Saddam Hussein (che non era un militare e che rappresentava l'ala cosiddetta \"civile\" del \"Ba\u02bfth\" ) e l'aiuto di altri ba\u02bfthisti, egli guid\u00f2 un ennesimo colpo di Stato per liberarsi degli ufficiali filo-nasseriani al-Na\u02beif e al-Dawud), che vennero esiliati il 30 luglio del 1968. Saddam Hussein fu uno dei due uomini armati che erano dietro al-Bakr quando egli apparve in televisione per annunciare la seconda \"rivoluzione\" la sera del 30 luglio 1968. Poco tempo dopo, i \"media\" cominciarono gradualmente a scrivere che la vera guida del Paese era determinata dal \"Ba\u02bfth\".\nAttivit\u00e0 personali e familiari nel periodo presidenziale.\nDopo essere diventato Presidente, la casa da lui abitata negli Anni sessanta, proprio a su di al-K\u0101\u1e93imiyya, \u00e8 stata trasformata nel Museo del partito Ba\u02bfth negli anni settanta. Il museo mostra, tra le altre cose, alcune cose appartenute a lui e a Saddam: la sua Volkswagen Beetle e la Mercedes di Saddam. Circolava la voce che al-Bakr possedesse nel giardino della sua abitazione una mucca, per poter rifornirsi di \"latte fresco\".\nAl contrario di Saddam Hussein, al-Bakr si dice amasse i medici e che usasse visitare ogni pochi mesi il Policlinico della Facolt\u00e0 di medicina dell'Universit\u00e0 di Baghdad per prendere un t\u00e8 e chiacchierare col suo intimo amico Tahsin Ma\u02bfalla, che era il Preside della Facolt\u00e0.\nNel 1970, promulg\u00f2 una legge che rendeva possibile ai figli e alle figlie dei ministri e dei Presidi universitari l'esenzione da qualsiasi tassa per essere ammessi e frequentare le istituzioni di studio che costoro avessero prescelto. Si ha motivo di credere che ci\u00f2 servisse a permettere poco pi\u00f9 tardi a suo figlio Mohammed, diplomatosi in una scuola secondaria, di essere ammesso nel 1972 nella Facolt\u00e0 di Medicina dell'Universit\u00e0 di Baghdad, malgrado non avesse i voti e i titoli necessari per un tale accesso.\nSaddam Hussein revoc\u00f2 pi\u00f9 tardi questa legge quando divenne Presidente della Repubblica irachena. Probabilmente perch\u00e9 confidava che i suoi figli non avrebbero invocato quella legge. Difatti, suo figlio Uday \"consegu\u00ec\" 99,8 su 100 all'esame finale per accedere all'universit\u00e0, in circostanze notevolmente chiacchierate.\nAl-Bakr mantenne legami molto stretti con la sua famiglia ma ci\u00f2 non imped\u00ec al gi\u00e0 citato figlio Mohammed di essere espulso nel 1973 dal corso di Fisiologia tenuto dal Professor S\u0101diq al-Hil\u0101l\u012b perch\u00e9 \"non era sufficientemente attento e perch\u00e9 masticava \"chewing gum\" durante la lezione\". Nulla di \"strano\" accadde ad al-Hil\u0101l\u012b in conseguenza di quella misura, ma probabilmente perch\u00e9 Mohammed non os\u00f2 mai raccontare al padre l'avvenuto.\nSuo figlio Mohammed non si laure\u00f2 mai in Medicina. Mor\u00ec nel 1974 in conseguenza di un urto frontale con un camion lungo un'autostrada a nord di Baghdad. L'autista del camion fu subito rimesso in libert\u00e0 senza alcuna imputazione, perch\u00e9 fu chiaro che Mohammed aveva pericolosamente guidato ad eccessiva velocit\u00e0 la sua Mercedes. Il suo primogenito, Haytham al-Bakr, non smise mai di lavorare da avvocato nel suo studio di Karrada (Baghdad sud), sia durante la Presidenza del padre, sia dopo che il padre mor\u00ec.\nLe sue figlie frequentarono l'ottima ed esclusiva scuola femminile del Convento cristiano di Rahibat al-Taqdoma. Erano note per la loro inappuntabile comportamento, la loro eccellente frequentazione con le altre ragazze e per l'assenza di qualsivoglia tratto di arroganza e superbia, contegno invece abitualmente mostrato dalla figlia del cognato di Ahmad Hasan al-Bakr, Khayr Allah Tolfah, che frequent\u00f2 poco dopo la medesima scuola. Si afferma che la figlia di Khayr Allah Tolfah litig\u00f2 con una ragazza curda a proposito di una lezione di Religione, tanto che i Servizi Segreti, inviati da suo padre Tolfah la mattina seguente, arrestarono la giovane ragazza curda che fu messa in libert\u00e0 dopo pochi giorni ma che non os\u00f2 frequentare mai pi\u00f9 quella scuola.\nPresidente della Repubblica (luglio 1968 \u2013 luglio 1979).\nAl-Bakr divenne il volto pubblico del \"Ba\u02bfth\" e del Panarabismo iracheno ed ebbe l'altisonante soprannome di \"capo della Rivoluzione\". Nazionalizz\u00f2 senza indugi la britannica Iraq Petroleum Company e indennizz\u00f2 tutte le compagnie straniere petrolifere che operavano in Iraq, dando l'avvio ad ampie riforme economiche e sociali.\nL'Iraq usufru\u00ec di un massiccio incremento delle rendite petrolifere a partire dalla fine del 1973, quando i prezzi internazionali del greggio ebbero un'impennata formidabile, in collegamento con la Guerra del Kippur (ma, tra gli Arabi, \"di Ramadan\") avviando in Occidente un periodo di austerit\u00e0 economica e di riduzione dei consumi interni. La sua politica economica inizi\u00f2 come una prudente continuazione del precedente Piano Quinquennale del vecchio regime di filo-nasseriano ma presto si orient\u00f2 verso un'accentuata espansione industriale sorretta dai maggiori introiti petroliferi.\nIl suo governo mantenne dapprima strette relazioni con l'Egitto di Nasser e, sotto la sua guida, l'Iraq fu sul punto di unirsi all'ambizioso programma panarabo della Repubblica Araba Unita. La bandiera dell'Iraq fu modificata in vista di una tale realizzazione. Tuttavia, le relazioni con Nasser si deteriorarono e i \"media\" iracheni avviarono una campagna ostile al progetto e orientarono diversamente l'opinione pubblica irachena (fino ad allora appassionatamente panaraba e filo-nasseriana) grazie ad alcuni programmi radiofonici (come \"G'ood's program\") che improvvisamente fin\u00ec con la repentina morte del \"ra\u02be\u012bs\" egiziano. Il regime presieduto da al-Bakr rafforz\u00f2 anche molto i legami con l'Unione Sovietica. Il 9 aprile 1972, l'Iraq e l'URSS firmarono un trattato di amicizia. I due Paesi concordarono per cooperare in campo politico, economico e militare. L'URSS concord\u00f2 anche sul rifornimento di armi sovietiche all'Iraq.\nIl suo governo aiut\u00f2 anche la Siria (in cui era al potere il \"Ba\u02bfth\", anche se perennemente in contrasto con l'omologo iracheno) durante la Guerra di Tishrin - chiamata per lo pi\u00f9 Guerra del Kippur - dell'ottobre 1973. Esortando i suoi concittadini e il mondo arabo all'azione bellica contro Israele, egli denunci\u00f2 il cessate-il-fuoco che mise termine al conflitto e si oppose agli Accordi Provvisori negoziati da Egitto e Siria con lo Stato ebraico. L'Iraq fu in grado di colpire non superficialmente l'economia occidentale quando si un\u00ec al fronte dei paesi islamici e al loro boicottaggio petrolifero contro i sostenitori di Israele.\nSotto al-Bakr si intensificarono altres\u00ec i conflitti tra governo centrale arabo e la comunit\u00e0 curda del Paese. Ai primi del 1974 scoppiarono violenti combattimenti nell'Iraq settentrionale tra le forze governative e i nazionalisti curdi, che respingevano come inadeguata la nuova autonomia al Kurdistan elargita in base agli Accordi del 1970. I curdi, condotti da Mustafa al-Barzani, ricevettero in quell'occasione armi e aiuti dall'Iran. Dopo che l'Iraq concord\u00f2 ai primi del 1975 con l'Iran, grazie agli Accordi di Algeri, per fissare la linea di confine al \"thalweg\" dello Shatt al-'Arab, l'Iran smise di aiutare i Curdi e la rivolta fin\u00ec in un bagno di sangue.\nNel luglio del 1978 fu adottato un decreto per rendere illegale qualsiasi attivit\u00e0 politica dei non-ba\u02bfthisti e l'appartenenza ad altri movimenti politici che non fossero il \"Ba\u02bfth\" fu punita con la morte, anche nel caso della vecchia classe militare, che cos\u00ec fu decapitata, mentre giovani ufficiali ligi al volere del \"Ba\u02bfth\" entrarono in gran numero nelle forze armate.\nDimissioni e morte.\nAl-Bakr nomin\u00f2 Saddam Hussein, suo cugino anch'egli di Tikrit, suo vicepresidente. Nel 1976, Saddam (a dispetto delle sgargianti divise degli altisonanti titoli militari non aveva mai servito nelle forze armate ed era il referente dell'ala cosiddetta \"civile\" del \"Ba'th ma egli, in linea con la tradizione di molti dittatori, non considerava uno svantaggio la sua mancanza di esperienza tanto che guid\u00f2 la spedizione militare nella guerra contro l'iran\") assunse il grado di generale dell'Esercito Popolare del partito \"Ba\u02bfth\" e rapidamente divenne l'\"uomo forte\" del governo. Dal momento che il debole e anziano al-Bakr era evidentemente incapace di eseguire la sua volont\u00e0 e fronteggiare le sue responsabilit\u00e0 istituzionali, Saddam assunse sempre pi\u00f9 un ruolo preminente nel governo, orientando la politica irachena sia nelle questioni di politica interna sia in quelle di politica estera, diventando infine \"de facto\" il leader dell'Iraq. Pochi anni dopo divenne anche formalmente il Presidente della Repubblica.\nIl 16 luglio 1979, il sessantacinquenne Ahmed Hasan al-Bakr si ritir\u00f2, apparentemente per motivi di salute, e Saddam Hussein assunse la Presidenza. Si afferma, senza prove certe, che Saddam avesse obbligato al-Bakr a dimettersi, sotto la minaccia di una rimozione con la forza. Poco tempo dopo, comunque, Saddam mand\u00f2 a morte i membri pi\u00f9 influenti e anziani del \"Ba\u02bfth\" sotto l'accusa di spionaggio. I nuovi quadri del \"Ba\u02bfth\" divennero cos\u00ec uomini del tutto proni al volere di Saddam .\nAl-Bakr mor\u00ec nel 1982 per cause sconosciute, all'et\u00e0 di 68 anni."}
{"id": "2452291", "revid": "113139995", "url": "https://it.wikipedia.org/wiki?curid=2452291", "title": "Petrus Plancius", "text": "Biografia.\nNacque a Dranouter, presso Heuvelland, nelle Fiandre Occidentali. Studi\u00f2 teologia in Germania ed Inghilterra e, a soli 24 anni, divenne pastore della Chiesa Riformista olandese.\nA causa del timore suscitato dalle persecuzioni religiose indette dall'Inquisizione, si trasfer\u00ec da Bruxelles ad Amsterdam, dopo la caduta della citt\u00e0 in mani spagnole nel 1585. L\u00e0 inizi\u00f2 ad interessarsi di navigazione e cartografia e, grazie alla fortuna di aver avuto accesso alle carte nautiche portate di recente dal Portogallo, fu ben presto considerato un grande esperto delle rotte nautiche verso l'India. Fu fortemente convinto dell'esistenza di un passaggio a nord-est che avrebbe facilitato non poco la rotta verso l'Estremo Oriente, ma dopo il fallimento del terzo viaggio di Willem Barents (1597) cambi\u00f2 decisamente opinione.\nCartografia.\nPlancius fu uno dei fondatori della Compagnia Olandese delle Indie Orientali, per la quale disegn\u00f2 pi\u00f9 di 100 mappe.\nNel 1592 pubblic\u00f2 il suo capolavoro cartografico, una mappa del mondo intero chiamata \"Nova et exacta Terrarum Tabula geographica et hydrographica\". Oltre alle mappe, pubblic\u00f2 riviste e guide di navigazione e svilupp\u00f2 un nuovo metodo per determinare la longitudine. Fu anche il primo ad aver introdotto la proiezione di Mercatore nelle mappe nautiche.\nPlancius fu amico intimo di Henry Hudson, un famoso esploratore del Nuovo Mondo.\nUranografia.\nNel 1589 collabor\u00f2 con Jacob Floris van Langren, un cartografo di Amsterdam, nella realizzazione di un globo celeste di 32,5\u00a0cm che mostrava per la prima volta alcune particolarit\u00e0 dei cieli australi, all'epoca ancora poco conosciuti: la Croce del Sud, il Triangolo Australe ed entrambe le nubi di Magellano.\nNel 1595, chiese a Pieter Dirkszoon Keyser, primo pilota della \"Hollandia\", di effettuare alcune osservazioni della zona attorno al polo sud celeste rimasta oscura sulle carte europee del cielo australe. Keyser mor\u00ec a Giava l'anno seguente \u2013 la sua spedizione fu molto tormentata \u2013 ma il suo catalogo di 135 stelle, preparato probabilmente insieme al collega-esploratore Frederick de Houtman, fu consegnato a Plancius, il quale cre\u00f2 con esse 12 nuove costellazioni che alla fine del 1597 (o agli inizi del 1598) inser\u00ec su un globo celeste di 35\u00a0cm costruito assieme al cartografo di Amsterdam Jodocus Hondius il Vecchio. Le costellazioni di Plancius (raffiguranti quasi tutte animali e soggetti descritti nei libri di storia naturale e nei diari di viaggio dell'epoca) sono il Camaleonte, il Dorado (o Pesce Spada), la Fenice, la Gru, l'Idra Maschio, l'Indiano, la Mosca, il Pavone, il Pesce Volante, il Triangolo Australe, il Tucano e l'Uccello del Paradiso.\nQueste costellazioni, insieme alla Colomba, introdotta da Plancius nella sua grande mappa murale del globo del 1592, furono raffigurate nel 1603 da Johann Bayer nel suo atlante celeste, l\"'Uranometria\".\nNel 1612 (o 1613) Plancius inser\u00ec le seguenti otto costellazioni su un globo celeste di 26,5\u00a0cm fabbricato ad Amsterdam da Pieter van den Keere: l'Ape, la Giraffa, il Cancro Minore, i Fiumi Eufrate e Tigri, il Gallo, il Fiume Giordano, l'Unicorno e la Freccia Australe.\nDi queste ultime costellazioni, gran parte delle quali di origine biblica, le uniche che si trovano nelle moderne carte celesti sono la Giraffa e l'Unicorno.\nL'asteroide 10648 Plancius commemora oggi i contributi di questo astronomo nella cartografia celeste e terrestre."}
{"id": "2452294", "revid": "62004", "url": "https://it.wikipedia.org/wiki?curid=2452294", "title": "Coppa svizzera di pallacanestro", "text": ""}
{"id": "2452297", "revid": "648716", "url": "https://it.wikipedia.org/wiki?curid=2452297", "title": "Opalia", "text": "Gli Opalia (o Opiconsivia) erano una festa tradizionale della romanit\u00e0 antica, celebrata il 25 agosto, in onore della dea Opi, la Madre Terra personificazione dell'abbondanza agricola. La dea era considerata la moglie di Saturno ed era associata al suo culto. Il simbolo della dea era la cornucopia e ad essa furono dedicati due santuari, uno sul Campidoglio e l'altro nel Foro.\nBibliografia.\nH. H. Scullard, \"Festivals and Ceremonies of the Roman Republic\" (London: Thames and Hudson, 1981), 177-8, 181, 205, 207."}
{"id": "2452301", "revid": "767487", "url": "https://it.wikipedia.org/wiki?curid=2452301", "title": "Harlem Yu", "text": "Egli \u00e8 il creatore delle prime canzoni rap in cinese, e la prima persona ad aver sperimentato lo stile R&amp;B nella musica cinese. Yu non \u00e8 solamente un cantante molto affermato, ma anche un presentatore televisivo di successo di molti spettacoli di variet\u00e0, tra i quali \u00e8 da ricordare l'intramontabile \"Super Sunday\". \u00c8 sposato con Annie Shizuoka Inoh dal 2000."}
{"id": "2452302", "revid": "438678", "url": "https://it.wikipedia.org/wiki?curid=2452302", "title": "Coppa di Lega svizzera (disambigua)", "text": ""}
{"id": "2452304", "revid": "486946", "url": "https://it.wikipedia.org/wiki?curid=2452304", "title": "Ruben Pablo", "text": ""}
{"id": "2452315", "revid": "287204", "url": "https://it.wikipedia.org/wiki?curid=2452315", "title": "Scabiosa", "text": "Scabiosa \u00e8 un genere di piante erbacee della famiglia Dipsacaceae (o Caprifoliaceae secondo la classificazione APG IV).\nUsi.\nLa S. columbaria \u00e8 visitata dalle api per il polline ed il nettare.\nTassonomia.\nComprende le seguenti specie:"}
{"id": "2452317", "revid": "287204", "url": "https://it.wikipedia.org/wiki?curid=2452317", "title": "Jorge Ramirez", "text": ""}
{"id": "2452318", "revid": "25133691", "url": "https://it.wikipedia.org/wiki?curid=2452318", "title": "Opiconsivia", "text": ""}
{"id": "2452325", "revid": "767487", "url": "https://it.wikipedia.org/wiki?curid=2452325", "title": "Jakob Bartsch", "text": "Biografia.\nBartsch nacque a Luba\u0144, in Lusazia. Impar\u00f2 ad utilizzare l'astrolabio da Sarcefalo (Christopher Hauptfleisch), un bibliotecario di Breslavia. Studi\u00f2 inoltre astronomia e medicina all'Universit\u00e0 di Strasburgo.\nNel 1624 Bartsch pubblic\u00f2 alcune carte celesti, intitolate \"Usus astronomicus planisphaerii stellati\", nelle quali raffigur\u00f2 alcune nuove costellazioni introdotte attorno al 1613 da Petrus Plancius su un globo celeste fabbricato da Pieter van den Keere. Tra queste ricordiamo la Giraffa, la Croce del Sud, l'Unicorno e il Reticolo.\nBartsch spos\u00f2 Susanna, figlia di Giovanni Keplero, il 12 marzo 1630 e aiut\u00f2 molto il suocero nell'esecuzione dei suoi calcoli. Dopo la morte di Keplero, nel 1630, Bartsch cur\u00f2 la pubblicazione di una sua opera postuma, \"Il sogno\" (\"Somnium\"), e sostenne economicamente con il proprio denaro la vedova; non riusc\u00ec tuttavia a vedere la pubblicazione del \"Somnium\", che fu edito a cura del figlio di Keplero, Ludovico, nel 1634.\nBartsch mor\u00ec a Luba\u0144 nel 1633."}
{"id": "2452327", "revid": "830939", "url": "https://it.wikipedia.org/wiki?curid=2452327", "title": "Esichio il Sinaita", "text": "Biografia.\nNon si sa molto di Esichio, l'autore delle \"Centurie sulla sobriet\u00e0 e la virt\u00f9\". Le pi\u00f9 antiche fonti risalgono al XIII secolo; l'unico dato biografico \u00e8 che sarebbe stato un egumeno del convento di Batos (roveto) sul monte Sinai. Si presume sia vissuto tra la fine del VII e gli inizi dell'VIII secolo in quanto nella sua opera vi sono riferimenti a San Giovanni Climaco (circa 575-650), a San Massimo il Confessore (580\u2013662) e al beato Marco l'eremita (prima met\u00e0 del V secolo). Si tratta in ogni modo di un Esichio differente da Esichio di Gerusalemme, quest'ultimo vissuto nel V secolo: le citazioni bibliche di Esichio il Sinaita, ma non quelle di Esichio di Gerusalemme, sarebbero infatti in accordo con il \"Codex Sinaiticus\"."}
{"id": "2452330", "revid": "767487", "url": "https://it.wikipedia.org/wiki?curid=2452330", "title": "The Maccabees", "text": "I The Maccabees sono stati una band indie rock inglese di Brighton, originari di Londra. Ad oggi hanno pubblicato quattro album: Color It In nel 2007, seguito da Wall of Arms nel 2009, Given to the Wild che \u00e8 stato rilasciato il 9 gennaio 2012 e il loro ultimo album Marks to Prove It pubblicato il 31 luglio 2015. La band ha annunciato di aver deciso sciogliersi nell'agosto 2016, con concerti di addio nel 2017.[4]\nBiografia.\nIl gruppo si \u00e8 formato a partire dall'amicizia tra Orlando Weeks e Robert Dylan Thomas nel 2003 ed \u00e8 stato completato con gli ingressi di Hugo White, suo fratello Felix e Rupert Jarvis.\nIl nome del gruppo (in italiano Maccabei) \u00e8 stato scelto sfogliando la Bibbia e scegliendo una parola a caso. Nonostante abbiano un nome di ispirazione religiosa, il frontman del gruppo, Orlando Weeks, ha dichiarato durante un'intervista che nella band non c'\u00e8 nulla di religioso.\nI primi due singoli dei Maccabees, \"X-Ray\" e \"Latchmere\", usciti tra il 2005 e il 2006, sono stati trasmessi in alcune radio inglesi, ma non hanno avuto un grande risalto a livello internazionale. Il video del secondo singolo, invece, dopo essere stato inserito su YouTube, ha avuto un notevole successo su internet.\nDopo aver firmato un contratto con la Fiction Records, nel maggio del 2007 pubblicano il loro primo album, \"Colour It In\". Con il singolo \"First Love\" riescono per la prima volta ad entrare nella Official Singles Chart, posizionandosi al 40\u00ba posto. Con il successivo \"About Your Dress\" raggiungono il 33\u00ba posto nelle classifiche di vendita inglesi. Dopo l'uscita del loro primo album, hanno intrapreso un tour negli Stati Uniti insieme ai Bloc Party e successivamente, a partire da ottobre 2007, un tour per tutto il Regno Unito.\nA maggio 2009 \u00e8 uscito il loro secondo album, \"Wall of Arms\", che ha raggiunto il 13\u00ba posto nelle classifiche di vendita inglesi. Il disco \u00e8 prodotto da Markus Draves (gi\u00e0 con Bj\u00f6rk e Arcade Fire) ed \u00e8 trascinato dal singolo \"Love You Better\". Con questo album partecipano a diversi festival europei (\"Reading &amp; Leeds\", \"BBK Bilbao\", \"Pinkpop Festival\") e accompagnano in tour gli Editors fino a fine 2010.\nDopo un anno e mezzo di lavoro e tour, il 4 ottobre 2011 la band annuncia attraverso il suo sito che il loro terzo album, \"Given to the Wild\", sar\u00e0 pubblicato il 9 gennaio 2012\nIl primo singolo del nuovo album \u00e8 \"Pelican\", che viene presentato per la prima volta il 15 novembre 2011 durante una sessione live alla BBC Radio 1. Il terzo disco della carriera del gruppo \u00e8 curato da una schiera di produttori: Tim Goldsworthy, Bruno Ellingham, Jag Jago, Sean Julliard e Cenzo Townshend. Il risultato \u00e8 una minuziosa miscela di rock ed elettronica. Il disco entra al 4\u00ba posto nelle classifiche inglesi e suggella l'ingresso del terzo fratello White (dopo Hugo e Felix), ossia Will, come turnista alle tastiere.\nLa band intraprende poi un tour che tocca Nord America, Europa, Australia e Giappone insieme a Florence and the Machine e ai The Black Keys. Inoltre \"Given to the Wild\" viene nominato \"disco dell'anno\" ai Mercury Prize 2012 e vince gli NME Awards 2013.\nNel maggio 2012 Orlando Weeks ufficializza la nascita del progetto parallelo Young Colossus, che vede la collaborazione della giovane cantautrice londinese Alessi's Ark e del produttore Nic Nell. Il gruppo lancia un EP intitolato proprio \"Young Colossus\" (edizione limitata di 1500 copie) attraverso la Chrysalis Music Ltd.\nL'8 agosto 2016 annunciano lo scioglimento della band tramite un post su Facebook.\nFormazione.\nFormazione attuale.\nRobert Dylan Thomas ha lasciato la band nel 2008 per entrare in riabilitazione, e per questo Sam Doyle lo ha sostituito nel tour del 2009 per l'album Wall of Arms e da l\u00ec in poi per tutto il resto del periodo attivo della band.\nFelix e Hugo White sono fratelli. Un altro loro fratello, Will White, \u00e8 il cantante e chitarrista di un'altra indie band, i Talk Taxis."}
{"id": "2452332", "revid": "106683244", "url": "https://it.wikipedia.org/wiki?curid=2452332", "title": "Gran Premio del Belgio 1968", "text": "Il Gran Premio del Belgio 1968 fu una gara di Formula 1, disputatasi il 9 giugno 1968 sul Circuito di Spa-Francorchamps. Fu la quarta prova del mondiale 1968 e vide la vittoria di Bruce McLaren su McLaren-Ford, seguito da Pedro Rodr\u00edguez e da Jacky Ickx. Questa fu la prima vittoria che il team di Woking ottenne in Formula 1 e il primo GP in cui venne utilizzato un alettone in gara, portato dalla Ferrari di Chris Amon.\nGara.\nQuando mancano pochi chilometri alla conclusione del GP Jackie Stewart ha un vantaggio di circa mezzo minuto su Bruce McLaren, ma all'inizio dell'ultimo giro rimane senza benzina ed \u00e8 costretto a rientrare ai box per rifornire: durante la sosta delle noie tecniche gli impediscono di ripartire ed alla fine viene classificato solamente 4\u00b0. La vittoria arride quindi a McLaren; completano il podio Pedro Rodr\u00edguez e Jacky Ickx, che in questa maniera rocambolesca agguanta il suo primo piazzamento tra i primi tre.\nNote.\n\"Salvo indicazioni diverse le classifiche sono tratte da \""}
{"id": "2452337", "revid": "287204", "url": "https://it.wikipedia.org/wiki?curid=2452337", "title": "Augustin Royer", "text": "Nel 1679 pubblic\u00f2 un atlante celeste; oltre alle 48 costellazioni di Tolomeo e a quelle introdotte da astronomi pi\u00f9 recenti come Plancius, ne cre\u00f2 lui stesso due in onore del suo protettore Luigi XIV: il Giglio, emblema della Francia, e lo Scettro e Mano della Giustizia, simboli del potere reale.\nNessuna di queste costellazioni, per\u00f2, \u00e8 giunta ai giorni nostri.\nRoyer viene spesso citato come l'ideatore della costellazione della Colomba con stelle appartenute in precedenza al Cane Maggiore e della Croce del Sud con stelle che erano prima attribuite al Centauro, ma entrambe le costellazioni erano gi\u00e0 state create (e raffigurate) nel 1589 e 1592 da Petrus Plancius."}
{"id": "2452338", "revid": "3732", "url": "https://it.wikipedia.org/wiki?curid=2452338", "title": "Settimanale d'attualit\u00e0", "text": ""}
{"id": "2452345", "revid": "1935652", "url": "https://it.wikipedia.org/wiki?curid=2452345", "title": "Giampaolo Crepaldi", "text": "Biografia.\nNasce a Pettorazza Grimani, in provincia di Rovigo e diocesi di Chioggia, il 29 settembre 1947.\nFormazione e ministero sacerdotale.\nDopo la formazione in preparazione al sacerdozio, il 17 luglio 1971 \u00e8 ordinato presbitero, nella chiesa parrocchiale di Villadose, dal vescovo Giovanni Mocellini per la diocesi di Adria (oggi diocesi di Adria-Rovigo). Svolge fin dall'inizio il ministero pastorale come vicario cooperatore nella parrocchia di Villanova del Ghebbo e Castelmassa.\nNel 1975 si laurea in filosofia presso l'Universit\u00e0 di Bologna e, nel 1977, consegue il diploma di perfezionamento, sempre in filosofia, all'Universit\u00e0 degli Studi di Padova. Nel 1981 ottiene il dottorato in teologia presso la Pontificia universit\u00e0 urbaniana e, nel 1989, la licenza in Diritto canonico presso la Pontificia Universit\u00e0 Lateranense.\nNel 1977 viene incaricato come delegato vescovile per la pastorale sociale ed \u00e8 nominato direttore del centro diocesano di formazione professionale. Nel 1985 \u00e8 nominato parroco di Cambio e l'anno successivo direttore dell'ufficio episcopale per i problemi sociali e del lavoro presso la Conferenza Episcopale Italiana.\nIl 9 aprile 1994 \u00e8 nominato sottosegretario del Pontificio consiglio della giustizia e della pace.\nMinistero episcopale.\nIl 3 marzo 2001 papa Giovanni Paolo II lo nomina segretario del Pontificio consiglio della giustizia e della pace e vescovo titolare di Bisarcio; succede a Diarmuid Martin, precedentemente nominato osservatore permanente della Santa Sede presso le Nazioni Unite. Il 19 marzo seguente riceve l'ordinazione episcopale, nella basilica di San Pietro in Vaticano, dallo stesso pontefice, coconsacranti i cardinali Angelo Sodano e Giovanni Battista Re.\n\u00c8 il fondatore e il presidente dell'Osservatorio internazionale \"Cardinale Van Thu\u00e1n\" sulla dottrina sociale della Chiesa. \u00c8 inoltre autore di pubblicazioni prevalentemente sul medesimo argomento ed insegna pastorale sociale presso la Pontificia universit\u00e0 lateranense. \u00c8 membro del Pontificio consiglio della pastorale per i migranti e gli itineranti.\nIl 4 luglio 2009 papa Benedetto XVI lo nomina vescovo di Trieste, con il titolo \"ad personam\" di arcivescovo; succede ad Eugenio Ravignani, dimessosi per raggiunti limiti di et\u00e0. Il 4 ottobre prende possesso della diocesi.\nIndice il sinodo diocesano che si apre l'11 ottobre 2012 con il tema \"Permanetis in fide fundati et stabiles\" che si riallaccia idealmente all'Anno della fede.\nIl 14 gennaio 2019 balza agli onori delle cronache nazionali per aver dichiarato in un'intervista al quotidiano \"La Verit\u00e0\" che per la dottrina sociale della Chiesa non esiste alcun diritto a migrare affermando che per essa \"i popoli devono rimanere nelle loro terre\".\nGenealogia episcopale.\nLa genealogia episcopale \u00e8:"}
{"id": "2452346", "revid": "98077", "url": "https://it.wikipedia.org/wiki?curid=2452346", "title": "Antinomia del mentitore", "text": ""}
{"id": "2452348", "revid": "228587", "url": "https://it.wikipedia.org/wiki?curid=2452348", "title": "Crenovizza", "text": "Crenovizza (in sloveno Hrenovice, in tedesco \"Hrenowitz\") \u00e8 un centro abitato della Slovenia, frazione del comune di Postumia.\nLa localit\u00e0 si trova alle pendici orientali del Monte Nanos, a 553,8 metri s.l.m., a 7,1 chilometri dal capoluogo comunale e a 30,2 chilometri dal confine italiano.\nAll'insediamento (\"naselje\") afferiscono gli agglomerati di \"Bolk\" e \"Fara\".\nDurante il dominio asburgico Crenovizza fu comune autonomo.\nTra le due guerre mondiali fu comune della provincia di Trieste e comprendeva gli attuali insediamenti di Berdo Grande (\"Velika Brda\"), Berdo Piccolo (\"Mala Brda\"), Bresie (\"Brezje pod Nanosom\"), Cruscevie (\"Hru\u0161evje\"), Goricce Carentano (\"Gori\u010de\"), Landolo (\"Landol\"), Oblisca Grande (\"Veliko Ubeljsko\"), Oblisca Piccola (\"Malo Ubeljsko\"), Resderta (\"Razdrto\"), Pridilza (\"Dilce\"), Raccolico (\"Rakulik\"), Saiecce Castelvecchio (\"Sajev\u010de\"), San Michele di Senos\u00e8cchia (\"\u0160mihel pod Nanosom\"), Slavigne (\"Slavinje\"), Strane (\"Strane\"), e Studenza (\"Studenec\") del comune di Postumia.\nCorsi d'acqua.\nRio di Monte Re (\"Nano\u0161\u010dica\")"}
{"id": "2452351", "revid": "54728", "url": "https://it.wikipedia.org/wiki?curid=2452351", "title": "Teresa Filangieri Fieschi-Ravaschieri", "text": ""}
{"id": "2452357", "revid": "228587", "url": "https://it.wikipedia.org/wiki?curid=2452357", "title": "San Michele di Senosecchia", "text": "San Michele di Senos\u00e8cchia (in sloveno \u0160mihel pod Nanosom, in tedesco \"St. Michael\") \u00e8 un paese della Slovenia, frazione del comune di Postumia.\nLa localit\u00e0 si trova alle pendici orientali del Monte Nanos, a 581,5 metri s.l.m., a 10,7 chilometri dal capoluogo comunale e a 32,8 chilometri dal confine italiano.\nAll'insediamento (\"naselje\") afferisce l'agglomerato di \"Malnar\".\nDurante il dominio asburgico San Michele fu comune autonomo.\nTra le due guerre mondiali fece parte della Provincia di Trieste come frazione del comune di Crenovizza.\nA sud del paese vi \u00e8 isolata la chiesa di San Giorgio (\"Sv. Jurij\").\nCorsi d'acqua.\nTorrente San Michele (\"Podnano\u0161cica\"/\"\u0160mihelski potok\")\nAlture principali.\n\"Tisovec\", 911 m; \"Kaculj\", 648 m; \"Lakotno brdo\", 562 m."}
{"id": "2452358", "revid": "110157", "url": "https://it.wikipedia.org/wiki?curid=2452358", "title": "Warwick (Rhode Island)", "text": "Warwick \u00e8 un comune (\"city\") degli Stati Uniti d'America, nella Contea di Kent, nello Stato del Rhode Island.\nLa popolazione era di 82.672 abitanti nel censimento del 2010. Warwick fu fondata nel 1642.\nLocalit\u00e0.\nAl comune di Warwick appartengono le seguenti localit\u00e0:"}
{"id": "2452359", "revid": "124860256", "url": "https://it.wikipedia.org/wiki?curid=2452359", "title": "Valentina Vicario", "text": "Biografia.\nNata in Cile, ha vissuto in Italia, dove ha studiato recitazione presso la scuola del Teatro dei Cocci e il Centro Sperimentale di Cinematografia. Inizia la carriera d'attrice in teatro, per poi recitare anche per il cinema ma soprattutto per la televisione\n\u00c8 nota al grande pubblico per il ruolo della cattiva \"Vera Medici\", interpretata dal 1999 al \n2003 nella serie tv \"Incantesimo\", in onda sulle reti RAI. \nNel 2020 esordisce discograficamente con il brano \"Again\" mentre nel 2021 pubblica la cover del brano Out Here On My Own interpretato originariamente da Nikka Costa."}
{"id": "2452361", "revid": "767487", "url": "https://it.wikipedia.org/wiki?curid=2452361", "title": "Townsend (Delaware)", "text": "Townsend \u00e8 un comune degli Stati Uniti, situata nella Contea di New Castle, nello Stato del Delaware. Secondo il censimento del 2000 la popolazione era di 474 abitanti.\nGeografia fisica.\nSecondo i rilevamenti dello United States Census Bureau, il comune di Townsend si estende su una superficie totale di 1,6 km\u00b2, tutti quanti occupati da terre.\nPopolazione.\nSecondo il censimento del 2000, a Townsend vivevano 346 persone, ed erano presenti 95 gruppi familiari. La densit\u00e0 di popolazione era di 225 ab./km\u00b2. Nel territorio comunale si trovavano 151 unit\u00e0 edificate. Per quanto riguarda la composizione etnica degli abitanti, l'84,10% era bianco, l'11,56% era afroamericano, lo 0,87% era nativo e lo 0,87% proveniva dall'Asia. Il restante 2,60% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 2,60% degli abitanti.\nPer quanto riguarda la suddivisione della popolazione in fasce d'et\u00e0, il 26,9% era al di sotto dei 18, il 7,8% fra i 18 e i 24, il 32,1% fra i 25 e i 44, il 20,5% fra i 45 e i 64, mentre infine il 12,7% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 92,2 maschi."}
{"id": "2452362", "revid": "98077", "url": "https://it.wikipedia.org/wiki?curid=2452362", "title": "Tutti i cretesi mentono", "text": ""}
{"id": "2452363", "revid": "767487", "url": "https://it.wikipedia.org/wiki?curid=2452363", "title": "Coventry (Rhode Island)", "text": "Coventry \u00e8 una citt\u00e0 degli Stati Uniti d'America, nella Contea di Kent, nello Stato del Rhode Island.\nLa popolazione era di 33.668 abitanti nel censimento del 2000."}
{"id": "2452365", "revid": "287204", "url": "https://it.wikipedia.org/wiki?curid=2452365", "title": "West Warwick", "text": "West Warwick \u00e8 una citt\u00e0 degli Stati Uniti d'America, nella Contea di Kent, nello Stato del Rhode Island.\nLa popolazione era di 29.581 abitanti nel censimento del 2000."}
{"id": "2452367", "revid": "1543377", "url": "https://it.wikipedia.org/wiki?curid=2452367", "title": "Peggotty", "text": "Clara Peggotty \u00e8 un personaggio letterario creato da Charles Dickens nel suo romanzo \"David Copperfield\".\nDescrizione.\nNel libro si fa riferimento a lei chiamandola sempre \"Peggotty\" cos\u00ec da non essere confusa con la madre di David, che si chiama anche lei Clara. Peggotty \u00e8 la governante dei Copperfield e svolge un ruolo fondamentale nella crescita di David. Peggotty \u00e8 la sorella del pescatore Daniel Peggotty, e la zia di Ham Peggotty e della piccola Emily. All\u2018inizio del romanzo, la zia di David, Betsey Trotwood, critica il cognome Peggotty definendolo \"pagano\":\nLa signora Copperfield le spiega che Peggotty \u00e8 conosciuta con il solo cognome per evitare confusione con lei stessa che porta lo stesso nome di battesimo.\nPeggotty viene descritta da Dickens con due gote rosse come mele, una donna forte e in salute. Dimostra di avere un animo gentile e caritatevole, accogliendo David in seno alla sua famiglia quando egli cade in disgrazia. Rimane affezionata a David Copperfield per tutta la vita, essendo come una seconda madre per lui, e non abbandonando mai la madre di lui e sua zia Betsey Trotwood. La figura di Peggotty, cos\u00ec materna e generosa, contrasta apertamente con l'acida e perfida signorina Murdstone, la sorella del crudele patrigno di David, Edward Murdstone.\nDopo qualche tentennamento, Peggotty sposa il cocchiere Mr. Barkis, e cos\u00ec nel libro si inizia a fare riferimento a lei chiamandola signora Barkis, nome che zia Betsey Trotwood ritiene pi\u00f9 dignitoso. Alla morte del marito, Peggotty eredita 3000 sterline \u2014 una grossa somma per l'Inghilterra del XIX secolo. Infine diventa la domestica e la dama di compagnia di Betsy Trotwood.\nCinema e televisione.\nPeggotty \u00e8 stata interpretata sullo schermo da diverse attrici, tra le tante, Jitka Sedlackova (2009), Judy Cornwell (2000), Pauline Quirke (1999), Jenny McCracken (1986), Lila Kaye (1966), Elsa Vazzoler (1965), Barbara Ogilvie (1958), Jessie Ralph (1935), e Karen Caspersen (1922)."}
{"id": "2452370", "revid": "110157", "url": "https://it.wikipedia.org/wiki?curid=2452370", "title": "East Greenwich (Rhode Island)", "text": "East Greenwich \u00e8 una citt\u00e0 degli Stati Uniti d'America, nella Contea di Kent, nello Stato del Rhode Island.\nLa popolazione era di 12.948 abitanti nel censimento del 2000."}
{"id": "2452372", "revid": "767487", "url": "https://it.wikipedia.org/wiki?curid=2452372", "title": "Terence Dials", "text": ""}
{"id": "2452376", "revid": "767487", "url": "https://it.wikipedia.org/wiki?curid=2452376", "title": "West Greenwich", "text": "West Greenwich \u00e8 una citt\u00e0 degli Stati Uniti d'America, nella Contea di Kent, nello Stato del Rhode Island.\nLa popolazione era di 5.085 abitanti nel censimento del 2000."}
{"id": "2452377", "revid": "486946", "url": "https://it.wikipedia.org/wiki?curid=2452377", "title": "Ali az-Zahir", "text": ""}
{"id": "2452379", "revid": "1543377", "url": "https://it.wikipedia.org/wiki?curid=2452379", "title": "Kalev Chocolate Team", "text": "La Kalev Chocolate Team (codice UCI: KCT) era una squadra maschile di ciclismo su strada estone. Aveva licenza da UCI Professional Continental Team, che le consentiva di partecipare alle gare dei Circuiti continentali UCI. \u00c8 stata dismessa alla fine della stagione 2010.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour."}
{"id": "2452380", "revid": "767487", "url": "https://it.wikipedia.org/wiki?curid=2452380", "title": "Bethel (Delaware)", "text": "Bethel \u00e8 un comune degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 184 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, il comune di Bethel si estende su una superficie totale di 1,0 km\u00b2, tutti quanti occupati da terre.\nPopolazione.\nSecondo il censimento del 2000, a Bethel vivevano 184 persone, ed erano presenti 56 gruppi familiari. La densit\u00e0 di popolazione era di 225 ab./km\u00b2. Nel territorio comunale si trovavano 97 unit\u00e0 edificate. Per quanto riguarda la composizione etnica degli abitanti, il 96,20% era bianco, il 2,72% era afroamericano e l'1,09% proveniva dall'Asia. La popolazione di ogni razza proveniente dall'America Latina corrispondeva al 0,54% degli abitanti.\nPer quanto riguarda la suddivisione della popolazione in fasce d'et\u00e0, il 20,7% era al di sotto dei 18, il 7,6% fra i 18 e i 24, il 23,9% fra i 25 e i 44, il 28,8% fra i 45 e i 64, mentre infine il 19,0% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 89,7 maschi."}
{"id": "2452383", "revid": "125480667", "url": "https://it.wikipedia.org/wiki?curid=2452383", "title": "Bristol (Rhode Island)", "text": "Bristol \u00e8 una citt\u00e0 degli Stati Uniti d'America, nella contea di Bristol, nello Stato del Rhode Island.\nLa popolazione era di abitanti nel censimento del 2010."}
{"id": "2452384", "revid": "122246", "url": "https://it.wikipedia.org/wiki?curid=2452384", "title": "Nazionale di pallavolo maschile dell'Ungheria", "text": "La nazionale di pallavolo maschile dell'Ungheria \u00e8 una squadra europea composta dai migliori giocatori di pallavolo dell'Ungheria ed \u00e8 posta sotto l'egida della Federazione pallavolistica dell'Ungheria.\nRosa.\nSegue la rosa dei giocatori convocati per l'European League 2017."}
{"id": "2452386", "revid": "214509", "url": "https://it.wikipedia.org/wiki?curid=2452386", "title": "Prodotti caseari", "text": ""}
{"id": "2452390", "revid": "74801", "url": "https://it.wikipedia.org/wiki?curid=2452390", "title": "Barrington (Rhode Island)", "text": "Barrington \u00e8 una citt\u00e0 degli Stati Uniti d'America, nella Contea di Bristol, nello Stato del Rhode Island.\nLa popolazione era di abitanti nel censimento del 2000."}
{"id": "2452392", "revid": "486946", "url": "https://it.wikipedia.org/wiki?curid=2452392", "title": "Gran Premio degli Stati Uniti 1985", "text": ""}
{"id": "2452395", "revid": "287204", "url": "https://it.wikipedia.org/wiki?curid=2452395", "title": "Warren (Rhode Island)", "text": "Warren \u00e8 una citt\u00e0 degli Stati Uniti d'America, nella Contea di Bristol, nello Stato del Rhode Island.\nLa popolazione era di 11.360 abitanti nel censimento del 2000."}
{"id": "2452404", "revid": "767487", "url": "https://it.wikipedia.org/wiki?curid=2452404", "title": "Middletown (Rhode Island)", "text": "Middletown \u00e8 una citt\u00e0 degli Stati Uniti d'America, nella Contea di Newport, nello Stato del Rhode Island.\nLa popolazione era di 17.334 abitanti nel censimento del 2000."}
{"id": "2452406", "revid": "287204", "url": "https://it.wikipedia.org/wiki?curid=2452406", "title": "Tiverton", "text": "Tiverton \u00e8 una citt\u00e0 degli Stati Uniti d'America, nella Contea di Newport, nello Stato del Rhode Island.\nLa popolazione era di 15.260 abitanti nel censimento del 2000."}
{"id": "2452407", "revid": "247222", "url": "https://it.wikipedia.org/wiki?curid=2452407", "title": "Valle-Ponticelli", "text": ""}
{"id": "2452408", "revid": "838137", "url": "https://it.wikipedia.org/wiki?curid=2452408", "title": "Tennistavolo ai XVI Giochi del Mediterraneo", "text": "Le competizioni relative al tennistavolo ai XVI Giochi del Mediterraneo si sono svolte al palasport di Lanciano.\nPer questo sport sono state organizzate le seguenti prove (sia maschili che femminili):\nper un totale di 4 medaglie d'oro messe in palio.\nOgni Paese pu\u00f2 iscrivere al massimo 2 concorrenti uomini e 2 donne per prova, con un massimo di 4 uomini e 4 donne per Nazione.\nCalendario.\nLe gare seguiranno il seguente calendario:"}
{"id": "2452409", "revid": "110157", "url": "https://it.wikipedia.org/wiki?curid=2452409", "title": "Verbandsliga", "text": "La Verbandsliga \u00e8 il 6\u00ba livello del campionato di calcio tedesco, articolato su base subregionale, quindi con uno o pi\u00f9 gironi per ciascun Bundesland. Negli stati di Sassonia, Turingia, Amburgo, Brema e Baviera il sesto livello \u00e8 detto Landesliga, che in altri stati \u00e8, invece, il settimo livello. Nella Bassa Sassonia le leghe sono denominate \"Bezirksoberliga\".\nNella maggior parte degli stati le \"Verbandsligas\" furono introdotte nel 1978 in sostituzione delle \"Amateurligas\".\nStoria antica.\nDal 1902 al 1933 la Verbandsliga fu invece il massimo campionato tedesco, giocato in forma di coppa dai campioni e, dal 1924, dai vicecampioni dei sette campionati interregionali della Germania."}
{"id": "2452412", "revid": "190231", "url": "https://it.wikipedia.org/wiki?curid=2452412", "title": "Cavalli vapore all'albero di trasmissione", "text": ""}
{"id": "2452413", "revid": "287204", "url": "https://it.wikipedia.org/wiki?curid=2452413", "title": "Jamestown (Rhode Island)", "text": "Jamestown \u00e8 una citt\u00e0 degli Stati Uniti d'America, nella Contea di Newport, nello Stato del Rhode Island.\nLa popolazione era di 5.622 abitanti nel censimento del 2000."}
{"id": "2452421", "revid": "287204", "url": "https://it.wikipedia.org/wiki?curid=2452421", "title": "Little Compton", "text": "Little Compton \u00e8 una citt\u00e0 degli Stati Uniti d'America, nella Contea di Newport, nello Stato del Rhode Island.\nLa popolazione era di 3.593 abitanti nel censimento del 2000, passati a 3.535 secondo una stima del 2007. Little Compton fu fondata nel 1687."}
{"id": "2452422", "revid": "132266", "url": "https://it.wikipedia.org/wiki?curid=2452422", "title": "USS Saratoga (CV-3)", "text": "La USS \"Saratoga\" (CV-3) \u00e8 stata la seconda portaerei della United States Navy e la quinta nave a prendere il nome dalla battaglia di Saratoga. Appartenente alla classe Lexington, fu varata un mese prima della sorella e capoclasse \"Lexington\". Essendo la \"Saratoga\" identica alla \"Lexington\" sul suo fumaiolo fu dipinta una grande striscia verticale nera per permetterne l'identificazione da parte dei piloti in appontaggio, per questo la nave si merit\u00f2 il soprannome di \"Stripe-Stacked Sara\". La \"Saratoga\", assieme alla \"Enterprise\" ed alla \"Ranger\", fu l'unica delle portaerei prebelliche statunitensi a sopravvivere all'intera seconda guerra mondiale.\nStoria.\nCostruzione e varo.\nFu impostata il 25 settembre 1920 nei cantieri della New York Shipbuilding di Camden, New Jersey, come incrociatore da battaglia, il terzo della classe Lexington. In conformit\u00e0 al Trattato navale di Washington sulla limitazione degli armamenti navali la classe Lexington fu cancellata e al suo posto fu creata una classe di portaerei omonima. Il 1\u00ba luglio 1922 la costruzione della \"Saratoga\" fu fermata e la nave venne ri-ordinata come portaerei e riclassificata CV-3. Fu varata il 7 aprile 1925 da \"Mrs. Olive Doolittle Wilbur\", moglie dell'allora Segretario alla Marina Curtis D. Wilbur, ed entr\u00f2 in servizio il 16 novembre 1927 ai comandi del capitano Harry E. Yarnell.\nPeriodo interbellico.\nIl 6 gennaio 1928 salp\u00f2 da Filadelfia per effettuare i primi test. L'11 gennaio Marc Mitscher effettu\u00f2 il primo appontaggio. Durante un esperimento svolto il 27 gennaio, il dirigibile \"Los Angeles\", ormeggiato a poppa della \"Saratoga\", prelev\u00f2 da essa carburante e rifornimenti. Lo stesso giorno, la \"Saratoga\" part\u00ec in direzione del Pacifico attraverso il Canale di Panama. Effettu\u00f2 una breve deviazione di rotta tra il 14 ed il 16 febbraio per portare dei Marines a Corinto, in Nicaragua. Infine, il 21 febbraio, si un\u00ec alla \"Battle Fleet\" di stanza nella base navale di San Pedro, in California. Il resto dell'anno fu speso in manovre di flotta e per effettuare gli ultimi test sui motori.\nIl 15 gennaio 1929 la \"Saratoga\" salp\u00f2 da San Diego assieme alla \"Battle Fleet\" per partecipare alla sua prima esercitazione militare, la Fleet Problem IX. Con una mossa audace, la \"Saratoga\" si stacc\u00f2 dalla flotta con un solo incrociatore come scorta e, dopo un'ampia virata a sud, inizi\u00f2 un attacco simulato al Canale di Panama, difeso dalla \"Scouting Fleet\" e dalla sorella della \"Saratoga\", la \"Lexington\".\nIl 26 gennaio lanci\u00f2 con successo un attacco aereo e, pur essendo stata \"affondata\" per tre volte nel corso della giornata, dimostr\u00f2 la versatilit\u00e0 di una \"Task Force\" di portaerei veloci. L'idea fu cos\u00ec incorporata nella dottrina di flotta e riutilizzata l'anno successivo nella Fleet Problem X svolta nei Caraibi. In questa occasione, per\u00f2, la \"Saratoga\" e la \"Langley\" furono \"disattivate\" da un attacco a sorpresa della Lexington, che mostr\u00f2 quanto velocemente in uno scontro navale gli aerei potevano far pendere la bilancia da una parte o dall'altra.\nDopo lo spostamento della flotta nei Caraibi, nel maggio 1930 la \"Saratoga\" partecip\u00f2 alla Rivista Navale svolta a Norfolk, Virginia, per l'allora Presidente Herbert Hoover. Il 21 giugno la \"Saratoga\" torn\u00f2 a San Pedro.\nDurante il decennio successivo la \"Saratoga\" rimase di stanza a San Diego, dove continu\u00f2 le esercitazioni, fatta eccezione per gli annuali \"Fleet Problem\" e per lavori di manutenzione svolti a cadenza regolare nei Bremerton Navy Yard. Nei \"Fleet problem\", la \"Saratoga\" continu\u00f2 a contribuire sviluppo di tattiche per le portaerei veloci e la sua importanza \u00e8 stata riconosciuta dal fatto che fu sempre considerata un obiettivo prioritario da parte delle forze opposte. La \"Fleet Problem\" del 1932 era prevista nelle Hawaii e, per coincidenza, si svolse durante il picco della rabbia dell'opinione pubblica seguita all'Incidente di Mukden, in cui il Giappone prese la strada che lo port\u00f2 alla seconda guerra mondiale.\nDal 31 gennaio al 19 marzo partecip\u00f2 alle esercitazioni nelle Hawaii, dove torn\u00f2 l'anno successivo per nuove esercitazioni svolte dal 23 gennaio al 28 febbraio 1933.\nSulla via del ritorno verso la West Coast, simul\u00f2 con successo un attacco aereo contro la zona di Long Beach.\nLe esercitazioni del 1934 portarono la \"Saratoga\" nei Caraibi e nell'Atlantico per un lungo periodo, dal 9 aprile al 9 novembre, e furono seguiti da operazioni altrettanto estese svolte l'anno successivo assieme alla flotta di stanza nel Pacifico. Dal 27 aprile al 6 giugno 1936 partecip\u00f2 alla \"Fleet Problem\" svolta nella zona del Canale di Panama, per poi tornare con la flotta alle Hawaii per ulteriori esercitazione, svolte dal 16 aprile al 28 maggio 1937.\nIl 15 marzo 1938 la \"Saratoga\" salp\u00f2 da San Diego per la Fleet Problem XIX, ancora una volta condotta al largo delle Hawaii. Durante la seconda fase dell'esercitazione, la \"Saratoga\" lanci\u00f2 un attacco aereo a sorpresa contro Pearl Harbor da un punto a circa 100 miglia (180 km) al largo di Oahu, modello di attacco che i giapponesi copiarono per il successivo attacco di Pearl Harbor nel dicembre 1941. Durante il ritorno verso la West Coast, la \"Saratoga\" e la \"Lexington\" replicarono l'impresa simulando attacchi contro Mare Island e Alameda. La \"Saratoga\", sottoposta a lavori di revisione, non pot\u00e9 partecipare alle esercitazioni del 1939, ma dal 2 aprile al 21 giugno 1940 prese parte alla Fleet Problem XXI, l'ultima esercitazione che si tenne a causa del crescente clima di crisi seguito allo scoppio della seconda guerra mondiale.\nSeconda guerra mondiale.\n1941.\nDal 14 al 29 ottobre 1940 la \"Saratoga\" trasport\u00f2 personale militare da San Pedro alle Hawaii, e il 6 gennaio 1941, entr\u00f2 nei Bremerton Navy Yard dove fu sottoposta a lunghi lavori di modernizzazione, comprensivi dell'ampliamento del ponte di volo dal lato di prua, modifiche allo scafo sul lato di dritta e l'installazione di ulteriori cannoni antiaerei. La \"Saratoga\" fu una delle 14 navi a ricevere la prima versione del radar CXAM. Partita da Bremerton il 28 aprile 1941, a maggio la \"Saratoga\" partecip\u00f2 ad una simulazione di sbarco anfibio e tra giugno e ottobre fece due viaggi alle Hawaii fino a che la crisi diplomatica tra gli Stati Uniti ed il Giappone non divenne troppo forte. Il 26 novembre 1941 si diresse verso i cantieri navali del Puget Sound Naval Shipyard dove fu sottoposta a revisione.\nQuando i giapponesi attaccarono Pearl Harbor il 7 dicembre 1941, la \"Saratoga\" stava entrando nel porto di San Diego dopo aver stazionato in un bacino di carenaggio a Bremerton. Il giorno seguente salp\u00f2 in tutta fretta per unirsi alla \"Lexington\" ed alla \"Enterprise\" per formare una forza di tre portaerei. Sulla \"Saratoga\" erano imbarcati aerei da caccia del Corpo dei Marine che dovevano andare a rafforzare il presidio dei Marine sull'Isola di Wake, isola statunitense situata nel Pacifico centrale. L'imbarco di questi aerei sulla \"Saratoga\" rappresent\u00f2 la scelta pi\u00f9 logica per completare e difendere la missione di rinforzo.\nLa \"Saratoga\" raggiunse Pearl Harbor il 15 dicembre e si ferm\u00f2 solo il tempo necessario per rifornirsi di carburante. Ripartita, si incontr\u00f2 con la \"Tangier\", che imbarcava truppe e rifornimenti di vario tipo, con la \"Lexington\" e la \"Enterprise\" che a distanza fornivano copertura aerea all'operazione. Tuttavia, l'operazione fu rallentata dalla bassa velocit\u00e0 della nave da trasporto combustibile che accompagnava la \"Saratoga\" e, il 21 dicembre, dalle operazioni di rifornimento dei cacciatorpediniere di scorta. Dopo aver ricevuto segnalazioni dell'avvistamento di aerei giapponesi sopra l'isola di Wake e del successivo sbarco di truppe nemiche, il 22 dicembre fu sollecitato l'intervento della missione di rinforzo. Il giorno successivo, Wake cadde in mani giapponesi.\n1942.\nLa \"Saratoga\" continu\u00f2 a pattugliare la zona delle Hawaii. L'11 gennaio 1942, mentre stava andando incontro alla \"Enterprise\", a circa 500 miglia (930\u00a0km) a sud-ovest di Pearl Harbor fu colpito da un siluro lanciato dal sottomarino giapponese \"I-6\".\nNell'attacco rimasero uccisi 6 marinai e, nonostante 3 locali caldaia furono inondati, la \"Saratoga\" riusc\u00ec a raggiungere in fretta Pearl Harbor. Oltre alle riparazioni temporanee, furono rimossi gli otto cannoni da 8\" (203\u00a0mm), inutili contro gli attacchi aerei, che furono installati come artiglieria costiera su Oahu.\nSi ritenne infatti molto improbabile che la \"Saratoga\" potesse aver bisogno di tali cannoni, visto che essi erano utili solo per difendersi dagli attacchi di superficie, ed era un dato di fatto che nessuna portaerei statunitense sub\u00ec mai un attacco di tale tipo. In ogni caso, le portaerei statunitensi erano sempre accompagnate da incrociatori pesanti e spesso da navi da battaglia, in grado di difenderle da qualunque attacco di superficie. In questa situazione i nemici da cui dovevano guardarsi le portaerei erano gli aerei ed i sottomarini. Successivamente la \"Saratoga\" torn\u00f2 nei cantieri di Bremerton, dove lo scafo fu riparato definitivamente, l'apparato propulsivo fu revisionato e fu installata una pi\u00f9 moderna batteria contraerea. Gli originali 12 cannoni da 5\" (127\u00a0mm)/ 25 furono sostituiti 16 nuovi cannoni da 5\" (127\u00a0mm)/38.\nMentre era in riparazione, tra il 4 e l'8 maggio fu combattuta la battaglia del Mar dei Coralli, in cui fu affondata la sua nave sorella, la \"Lexington\". La \"Saratoga\" salp\u00f2 da Bremerton il 22 maggio in direzione di San Diego, dove arriv\u00f2 il 25 maggio. Aveva appena iniziato il rinnovamento degli aerei imbarcati quando gli analisti della Marina statunitense decrittarono un messaggio cifrato della Marina Imperiale contenente il piano invasione dell'atollo di Midway. A causa della necessit\u00e0 della \"Saratoga\" di prendere a bordo nuovi aeromobili (compresi i nuovi aerosiluranti Grumman TBF Avenger), centinaia di tonnellate di cibo per le sue dispense e pezzi di ricambio per gli aerei, cos\u00ec come la necessit\u00e0 per la Marina statunitense di formare una Task Force di incrociatori e cacciatorpediniere per scortarla, la portaerei non fu in grado di salpare da San Diego prima del 1\u00ba giugno. Arriv\u00f2 a Pearl Harbor solo il 6 giugno, ultimo giorno di combattimenti della battaglia delle Midway.\nLa \"Saratoga\" part\u00ec da Pearl Harbor il 7 giugno, dopo essersi rifornita di carburante, e raggiunse l'area della battaglia la mattina del 9 giugno. Durante il giorno il retroammiraglio Frank Fletcher, la cui nave ammiraglia, la portaerei \"Yorktown\", era stata affondata nella battaglia appena terminata, sal\u00ec a bordo della \"Saratoga\" assieme al suo staff e ne fece la sua nuova nave ammiraglia. L'11 giugno 34 aerei della \"Saratoga\" furono trasferiti sulla \"Enterprise\" e sulla \"Hornet\" per reintegrare i loro squadroni rimasti decimati. In particolare, nella battaglia la \"Hornet\" aveva perso tutti gli aerosiluranti e la \"Enterprise\" la quasi totalit\u00e0. Cos\u00ec come l'affondata \"Yorktown\". Le tre portaerei si diressero a nord dalle Hawaii per contrastare una sospetta attivit\u00e0 giapponese nelle isole Aleutine, situate nelle acque dell'Alaska. Non si concretizz\u00f2 nessun attacco giapponese, e il 13 giugno la \"Saratoga\" torn\u00f2 a Pearl Harbor. Dal 22 al 29 giugno, la \"Saratoga\" trasport\u00f2 alle isole Midway truppe dei Marine e aerei della United States Air Force per sostituire quelli abbattuti durante la battaglia. Il 7 luglio part\u00ec in direzione del Pacifico sud-occidentale dove era in corso la campagna delle isole Salomone. Dal 28 al 30 luglio forn\u00ec copertura aerea alla simulazione di sbarco anfibio sulle Figi, parte dei test effettuati in previsione dell'invasione di Guadalcanal nelle Isole Salomone.\nCome nave ammiraglia di Fletcher, il 7 agosto la \"Saratoga\" apr\u00ec la campagna di Guadalcanal col lancio di aerei contro Guadalcanal, Tulagi e le isole vicine. Per i successivi due giorni, contribu\u00ec anche a fornire copertura aerea per lo sbarco anfibio della \"1st Marine Division\" su Guadalcanal e di una forza pi\u00f9 piccola su Tulagi. Il primo giorno di combattimenti, un attacco aereo giapponese fu respinto prima di poter arrivare nei pressi della flotta statunitense. Tuttavia, dato che ci si aspettava ulteriori attacchi, nel pomeriggio dell'8 agosto le tre portaerei e la loro scorta si ritirato verso sud per fare rifornimento. Come risultato, la \"Task Force\" si trov\u00f2 troppo a sud per intervenire quando, nella notte, la Marina Imperiale condusse un attacco di superficie contro le forze statunitensi. In quella che prese il nome di battaglia dell'isola di Savo, i giapponesi affondarono quattro incrociatori e danneggiarono gravemente un incrociatore e diversi cacciatorpediniere. La Marina statunitense scopr\u00ec cos\u00ec l'eccellente preparazione delle navi nemiche al combattimento al buio, affinata da numerose esercitazioni notturne.\nLa \"Task Force\" di portaerei part\u00ec a est delle Isole Salomone, a guardia delle rotte marittime verso Guadalcanal in attesa della segnalazione di un eventuale contrattacco giapponese. Tale contrattacco, il terzo dei cinque scontri \"portaerei contro portaerei\" che ebbero luogo durante la guerra, prese il nome di battaglia delle Salomone Orientali e cominci\u00f2 a concretizzarsi il 23 agosto, quando fu avvistata una forza giapponese di trasporto truppe. La \"Saratoga\" e le altre portaerei lanciarono i loro aerei contro le navi giapponesi ma questi non furono in grado di trovarle e, a corto di carburante, dovettero atterrare e passare la notte nella base di Henderson Field a Guadalcanal. Quando questi aerei ritornarono il giorno successivo, comunicarono la posizione delle portaerei giapponesi, avvistate all'alba. Due ore pi\u00f9 tardi, la \"Saratoga\", la \"Enterprise\" e la \"Hornet\" lanciarono un attacco aereo, che riusc\u00ec ad affondare le portaerei leggera \"Ry\u016bj\u014d\".\nPi\u00f9 tardi, quello stesso pomeriggio, quando fu rilevata una nuova incursione aerea giapponese, la \"Saratoga\" lanci\u00f2 subito i suoi aerei, che trovarono e danneggiarono la nave appoggio idrovolanti \"Chitose\".\nNel frattempo, coperta dal cielo nuvoloso, la \"Saratoga\" sfugg\u00ec al rilevamento da parte degli aerei giapponesi, che concentrarono i loro attacchi sulla \"Enterprise\", che riport\u00f2 diversi danni. I piloti statunitensi riuscirono comunque ad indebolire la forza aerea nemica, tanto che la Marina Imperiale fu costretta a richiamare indietro le navi da trasporto truppe prima che esse potessero giungere a Guadalcanal.\nGli ultimi aerei tornarono sulla \"Saratoga\" la sera del 24 agosto, il giorno successivo la portaerei fece rifornimento, per poi riprendere i pattugliamenti nelle acque a est delle Isole Salomone inferiori.\nUna settimana pi\u00f9 tardi, un cacciatorpediniere della Marina statunitense avvist\u00f2 la scia di un siluro diretto verso la \"Saratoga\", ma la lunga portaerei non vir\u00f2 abbastanza in fretta per evitarlo. Un attimo dopo il siluro, lanciato dal sottomarino \"I-26\", colp\u00ec lo scafo sul lato di dritta. Non ci furono perdite tra i membri dell'equipaggio e fu inondata solo una sala caldaia, ma l'esplosione caus\u00f2 numerosi cortocircuiti. Questi danneggi\u00f2 il sistema di propulsione della \"Saratoga\", che rimase cos\u00ec impossibilitata a muoversi. L'incrociatore \"Minneapolis\" prese a rimorchio la \"Saratoga\", che lanci\u00f2 i suoi aerei per andare a rafforzare gli aeroporti di terra. Nel primo pomeriggio, l'equipaggio della sala macchine della \"Saratoga\" riusc\u00ec ad improvvisare una riparazione d'emergenza all'impianto elettrico. La \"Saratoga\" fu quindi in grado di raggiungere 10 nodi (19\u00a0km/h).\nDopo alcuni lavori di riparazione temporanei in Tongatapu dal 6 al 12 settembre, la \"Saratoga\" fu in grado di fare rotta verso nord, arrivando a Pearl Harbor il 21 settembre dove fu sottoposta a riparazioni complete in un bacino di carenaggio. Torn\u00f2 nelle Isole Salomone nel mese di novembre.\n1943.\nLa \"Saratoga\" salp\u00f2 da Pearl Harbor il 10 novembre 1942 e procedette attraverso le Figi fino alla base Alleata di Noum\u00e9a, a sud-est di Guadalcanal, che raggiunse il 5 dicembre 1942. Ha operato in prossimit\u00e0 di Noum\u00e9a per i successivi dodici mesi, fornendo copertura aerea per operazioni minori e proteggendo le forze statunitensi nelle Isole Salomone orientali, di modo che una flotta giapponese senza portaerei non avrebbe potuto tentare l'invasione. Dall'aprile fino al 22 agosto 1943 la \"Saratoga\" fu sotto al comando del retroammiraglio Henry Mullinnix.\nDal 17 maggio al 31 luglio 1943 la flotta statunitense fu rafforzata dalla portaerei britannica \"Victorius\", e dal 20 ottobre arriv\u00f2 la portaerei leggera \"Princeton\".\nIl 1\u00ba novembre, durante lo sbarco su Bougainville, gli aerei della \"Saratoga\" neutralizzarono gli aeroporti giapponesi sulla vicina Buka. Il 5 novembre, in risposta alla segnalazione di incrociatori giapponesi concentrati a Rabaul per tentare di contrattaccare le forze alleate di sbarco, la \"Saratoga\" condusse quella che forse fu la sua operazione pi\u00f9 brillante della guerra. I suoi aerei penetrarono le forti difese del porto e bombardarono le navi l\u00ec ancorate, riuscendo a danneggiare pesantemente 5 incrociatori ed eliminando il pericolo di un attacco di superficie giapponese contro Bougainville. La \"Saratoga\" usc\u00ec indenne dallo scontro e l'11 novembre lanci\u00f2 un nuovo attacco aereo contro Rabaul. La \"Saratoga\" e la \"Princeton\" furono integrate nel \"Relief Carrier Group\" che avrebbe preso parte alla campagna delle isole Gilbert. Dopo aver bombardato Nauru il 19 novembre, il 23 novembre si incontrarono con navi da trasporto truppe dirette verso Makin e Tarawa. Le portaerei fornirono copertura aerea fino a quando le navi non raggiunsero le loro destinazioni, per poi effettuare pattugliamenti aerei sopra Tarawa. La \"Saratoga\" era in navigazione da oltre un anno senza soste per riparazioni, ed il 30 novembre fu distaccata dalla flotta e torn\u00f2 negli Stati Uniti. Fu sottoposta a revisione nei cantieri di San Francisco dal 9 dicembre 1943 al 3 gennaio 1944. Durante i lavori la sua batteria antiaerea fu aumentata per l'ultima volta, passando da 36 cannoni da 20\u00a0mm a 60 cannoni da 40\u00a0mm.\n1944.\nArriv\u00f2 a Pearl Harbor il 7 gennaio, e dopo un breve periodo di test, il 19 gennaio salp\u00f2 assieme alle portaerei leggere \"Langley\" e \"Princeton\" a sostegno delle operazioni nelle isole Marshall. I suoi aerei colpirono Wotje e Taroa per tre giorni consecutivi, dal 29 al 31 gennaio, per poi spostare gli attacchi su Engebi, l'isola principale di Eniwetok, che durarono dal 3 al 6 febbraio e poi di nuovo dal 10 12 febbraio. Il 16 febbraio i suoi aerei diedero il colpo finale alle difese giapponesi ed il giorno successivo le truppe statunitensi sbarcarono su Eniwetok. Gli aerei della \"Saratoga\" forn\u00ec supporto aereo e pattugliarono l'isola fino al 28 febbraio. In seguito, la \"Saratoga\" prese congedo dai principali teatri della guerra del Pacifico per quasi un anno, durante il quale svolse altrove incarichi meno spettacolari ma di eguale importanza. Il suo primo compito fu quello di aiutare i britannici nella loro offensiva in Estremo Oriente. Il 4 marzo la \"Saratoga\" part\u00ec da Majuro con una scorta di tre cacciatorpediniere e navig\u00f2 attraverso Espiritu Santo, Hobart, Tasmania, e Fremantle, in Australia, per andare ad unirsi alla Eastern Fleet britannica di stanza nell'Oceano Indiano. Il 27 marzo incontr\u00f2 in mare aperto la forza britannica, composta dalla portaerei \"Illustrious\" dall'incrociatore da battaglia \"Renown\", dalle navi da battaglia \"Queen Elizabeth\" e \"Valiant\" e dalla loro scorta, assieme alla quale il 31 marzo giunse a Trincomalee, in Ceylon. Il 12 aprile si un\u00ec a loro la nave da battaglia francese \"Richelieu\", ad accrescere il carattere internazionale di una forza che gi\u00e0 comprendeva, oltre a quelle statunitensi e britanniche, navi da guerra provenienti da Australia, Nuova Zelanda e Paesi Bassi. Durante i due giorni successivi, le portaerei organizzarono corsi di formazione intensiva in mare durante i quali i piloti della \"Saratoga\" cercarono di trasmettere la loro maggiore esperienza a quelli britannici. Il 16 aprile la \"Eastern Fleet\", assieme alla \"Saratoga\", salp\u00f2 da Trincomalee.\nIl 19 aprile fu lanciata l'Operazione Cockpit, e gli aerei della \"Saratoga\" e della \"Illustrious\" colpirono la citt\u00e0 portuale di Sabang. I giapponesi furono colti di sorpresa dall'attacco alleato, che riusc\u00ec a provocare seri danni alle infrastrutture portuali ed alle riserve di petrolio subendo minime perdite. Il raid fu un tale successo che la \"Saratoga\" ritard\u00f2 la sua partenza per effettuare un secondo attacco. Il 6 maggio la flotta salp\u00f2 nuovamente da Ceylon ed il 17 maggio colp\u00ec con successo Surabaya, su Giava. La \"Saratoga\" si stacco dalla flotta il giorno seguente e, mentre le stava superando, le navi di \"Eastern Fleet\" le resero onore e gli equipaggi si applaudirono a vicenda. Il 10 giugno 1944 arriv\u00f2 Bremerton per essere sottoposta a revisione. Il 24 settembre torn\u00f2 a Pearl Harbor ed inizi\u00f2 gi\u00e0 nel 1931, e durante la guerra molti piloti di ritorno da una missione furono costretti ad atterrare su una portaerei di notte, ma solo nell'agosto 1944 una portaerei, la \"Independence\", ricevette il primo gruppo di aerei appositamente equipaggiati per operare di notte. Allo stesso tempo, la \"Carrier Division 11\", composta dalla \"Saratoga\" e dalla \"Ranger\", fu assegnata a Pearl Harbor col compito di addestrare i piloti e di sviluppare tecniche e procedure per il volo notturno. La \"Saratoga\" continu\u00f2 con le attivit\u00e0 di formazioni notturne per quasi quattro mesi, ma gi\u00e0 a ottobre il suo comandante di divisione comunic\u00f2 che: \"mentre si occupa prevalentemente nella formazione (di piloti), la \"Saratoga\" ha grande valore in combattimento e deve essere mantenuta disponibile per potenziali mansioni di combattimento.\" (\"while employed primarily for training, Saratoga is of great value for combat and is to be kept potentially available for combat duty.\"). La chiamata arriv\u00f2 nel gennaio 1945. Le portaerei leggere come la \"Independence\" si erano dimostrate troppo piccole perch\u00e9 i decolli e gli atterraggi notturni fossero sicuri, e il 29 gennaio la \"Saratoga\" lasci\u00f2 Pearl Harbor per andare a formare assieme alla \"Enterprise\" un gruppo specializzato nella caccia notturna, in preparazione all'invasione di Iwo Jima.\nNel settembre 1944, un bombardiere in picchiata SBD \"Dauntless\" effettu\u00f2 il 75.000\u00b0 appontaggio sulla \"Saratoga\". Erano passati sedici anni da quando il capitano di corvetta Marc Mitscher atterr\u00f2 per la prima volta sul ponte di volo della \"Saratoga\".\n1945.\nLa \"Saratoga\" arriv\u00f2 a Ulithi il 7 febbraio, tre giorni dopo salp\u00f2 assieme alla \"Enterprise\" e ad altre 4 \"Task Force\" di portaerei. Dopo le prove di sbarco effettuate dai Marines su Tinian il 12 febbraio, la flotta statunitense effettu\u00f2 attacchi diversivi su alcune isole vicine nelle notti del 16 e 17 febbraio, pochi giorni dopo le truppe statunitensi sbarcarono su Iwo Jima. Alla \"Saratoga\" fu assegnato il compito di fornire copertura aerea mentre le restanti portaerei lanciavano attacchi sul Giappone, ma durante i combattimenti i suoi aerei arrivarono a sorvolare due aeroporti giapponesi. Le navi fecero rifornimento il 18 e 19 febbraio, il 21 febbraio la \"Saratoga\" fu distaccata con una scorta di tre cacciatorpediniere per unirsi alle forze anfibie e per effettuare pattugliamenti notturni su Iwo Jima e la missioni notturne di disturbo sulla vicina Chichi-jima. Tuttavia, mentre stava raggiungendo la sua zona operativa, alle 17:00 del 21 febbraio, fu attaccata da aerei giapponesi. Approfittando delle nuvole basse e della scorta insufficiente, 6 kamikaze riuscirono ad avvicinarsi alla nave, di questi 5 colpirono la portaerei. Il ponte di volo della \"Saratoga\" fu colpito e distrutto nel lato di prua, mentre 2 kamikaze colpirono il lato di dritta ed esplosero all'interno della nave, causande un grande incendio nell'hangar. Nell'attacco 123 membri dell'equipaggio rimasero uccisi o furono dispersi. Un secondo attacco fu portato a segno alle 19:00, quando un altro kamikaze colp\u00ec la nave. Alle 20:15 gli incendi furono sotto controllo e la \"Saratoga\" era di nuovo in grado di far tornare a bordo gli aerei ancora in volo, ma le fu ordinato di tornare ad Eniwetok ed in seguito di raggiungere la West Coast per effettuare riparazioni a Bremerton, dove arriv\u00f2 il 16 marzo.\nIl 22 maggio lasci\u00f2 i \"Puget Sound Naval Shipyard\" completamente riparata, e tornata a Pearl Harbor il 3 giugno ricominci\u00f2 le attivit\u00e0 di addestramento piloti. Prosegu\u00ec in questo compito fino al 6 settembre, dopo la resa del Giappone, ed il 9 settembre salp\u00f2 dalle Hawaii diretta verso gli Stati Uniti con a bordo 3.712 veterani della Marina, come parte dell'Operazione Magic Carpet. Durante l'intera Operazione Magic Carpet, la \"Saratoga\" riport\u00f2 a casa 29.204 veterani della guerra del Pacifico, pi\u00f9 di ogni altra nave coinvolta nell'operazione. Al in quel momento deteneva anche il record per il maggior numero di aerei atterrati su una portaerei, con un totale di 98.549 appontaggi in 17 anni.\nDopoguerra.\nCon l'arrivo di un gran numero di nuove portaerei classe Essex, la \"Saratoga\" era un surplus rispetto alle esigenze della Marina nel dopoguerra e fu cos\u00ec assegnata come nave bersaglio per l'Operazione Crossroads svolta nell'Atollo di Bikini con lo scopo di testare l'effetto di un'esplosione atomica sulle navi da guerra. La \"Saratoga\" sopravvisse alla prima esplosione, il cosiddetto \"Test Able\", effettuata ad alta quota il 1\u00ba luglio 1946, riportando solo danni minori. Nel successivo \"Test Baker\" del 25 luglio la bomba fu posizionata a 27 metri di profondit\u00e0, sotto la \"LSM-60\". La \"Saratoga\", posta a circa 500\u00a0m dalla \"LMS-60\", riport\u00f2 danni irreparabili a seguito della detonazione. Eventuali tentativi di salvataggio furono impediti dall'elevata radioattivit\u00e0 e a 7 ore e mezzo dall'esplosione, con la torretta crollata sul ponte di volo, la \"Saratoga\" sprofond\u00f2 di poppa sotto la superficie della laguna. Fu radiata d'ufficio il 15 agosto 1946.\nOnorificenze.\nLa \"Saratoga\" ricevette sette Battle star per il servizio reso nella seconda guerra mondiale.\nRelitto.\nNegli ultimi anni il relitto della \"Saratoga\", la cui cima \u00e8 a soli 12\u00a0m di profondit\u00e0, era diventata una meta ambita per i subacquei amatoriali, in quanto si trattava di uno dei due soli relitti di portaerei a loro accessibili, l'altro \u00e8 quello della \"Oriskany\" nel Golfo del Messico. Il sito fu chiuso ai subacquei nel 2008 dal Consiglio Governativo locale. Questo perch\u00e9 una combinazione di fattori, tra cui l'aumento del prezzo dei carburanti, l'inaffidabilit\u00e0 delle compagnie aeree ed una cattiva gestione in loco, avevano portato alla progressiva perdita di redditivit\u00e0 delle attivit\u00e0 di immersione"}
{"id": "2452424", "revid": "190231", "url": "https://it.wikipedia.org/wiki?curid=2452424", "title": "Sister Sara", "text": ""}
{"id": "2452425", "revid": "190231", "url": "https://it.wikipedia.org/wiki?curid=2452425", "title": "Stripe-Stacked Sara", "text": ""}
{"id": "2452426", "revid": "190231", "url": "https://it.wikipedia.org/wiki?curid=2452426", "title": "Sara Maru", "text": ""}
{"id": "2452429", "revid": "316383", "url": "https://it.wikipedia.org/wiki?curid=2452429", "title": "Atenodoro", "text": ""}
{"id": "2452430", "revid": "110157", "url": "https://it.wikipedia.org/wiki?curid=2452430", "title": "Burrillville", "text": "Burrillville \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 15.796 abitanti nel censimento del 2000."}
{"id": "2452431", "revid": "131358", "url": "https://it.wikipedia.org/wiki?curid=2452431", "title": "Rayo Vallecano", "text": ""}
{"id": "2452440", "revid": "112674617", "url": "https://it.wikipedia.org/wiki?curid=2452440", "title": "North Providence", "text": "North Providence \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 32.078 abitanti nel censimento del 2010.\nGeografia fisica.\nSecondo i rilevamenti dello United States Census Bureau, la citt\u00e0 si estende su un'area di 15\u00a0km\u00b2 di cui solo il 2.07% \u00e8 rappresentato da acqua (principalmente il Woonasquatucket River).\nAttorno alla citt\u00e0 si trovano diversi altri villaggi come Allendale, Centredale, Fruit Hill, Greystone, Louisquisset, Lymansville, Marieville, Woodville e Geneva.\nNorth Providence confina con Providence a sud, con Johnston a ovest, con Smithfield e Lincoln a nord, e con Pawtucket ad est.\nStoria.\nLa citt\u00e0 venne fondata nel 1636 dal teologo puritano ed esploratore Roger Williams. I primi coloni che qui si insediarono costruirono delle case con pietra locale come ad esempio la Joseph Smith House (1705) che ancora oggi sopravvive ed \u00e8 inclusa nel National Register of Historic Places.\nIl borgo venne successivamente riconosciuto come villaggio indipendente nel 1765, distaccandosi da quelle che ora sono le citt\u00e0 di Providence e Pawtucket tramite una petizione di contadini locali che chiese di autogovernarsi a causa del malgoverno in cui vessavano. Il 13 giugno 1765, dunque, la citt\u00e0 venne riconosciuta ufficialmente indipendente anche se la situazione venne riportata per breve tempo allo status precedente nel 1767 per insistenza del governo cittadino di Providence ed il fatto si ripet\u00e9 nuovamente tra il 1873 ed il 1874. Quest'ultima temporanea annessione priv\u00f2 la citt\u00e0 di North Providence di buona parte del proprio territorio che pass\u00f2 alla vicina Pawtucket. \nIl moderno sistema stradale della citt\u00e0, invece, venne creato a partire dal 1805.\nLa citt\u00e0 crebbe a partire dal XIX secolo come centro industriale e produttivo dell'area e, soprattutto nella prima met\u00e0 del Novecento, l'area di Centredale Manor rimase contaminata da sversi di industrie tessili e chimiche nel suolo e nel vicino Woonasquatucket River. Nel 2000 la United States Environmental Protection Agency dichiar\u00f2 che un'area di 36.000 m\u00b2 che includeva parti di Centredale Manor e Brook Village era da considerarsi a rischio e doveva pertanto essere bonificata.\nCultura.\nIstruzione.\nLa citt\u00e0 dispone di 7 scuole elementari, 2 scuole medie e 1 scuola superiore.\nTeatro.\nIl primo teatro cittadino, costruito negli anni '60 dell'Ottocento, venne costruito nella cosiddetta Armory Hall sino a quando questa non bruci\u00f2 completamente a causa di un incendio nel 1892.\nAmministrazione.\nIl primo municipio cittadino venne costruito nel 1879 ma esso accoglieva perlopi\u00f9 un collegio di anziani. North Providence elesse il suo primo sindaco nel 1974. Da quel momento in poi, la citt\u00e0 \u00e8 stata governata da un sindaco e sette membri del consiglio cittadino.\nLa citt\u00e0 ha avuto in tutto sino ad oggi quattro sindaci:"}
{"id": "2452441", "revid": "125801659", "url": "https://it.wikipedia.org/wiki?curid=2452441", "title": "Gran Premio di Francia 1985", "text": "Il Gran Premio di Francia 1985 \u00e8 stata la settima prova della stagione 1985 del Campionato mondiale di Formula 1. Si \u00e8 corsa domenica 7 luglio 1985 sul Circuito Paul Ricard di Le Castellet. La gara \u00e8 stata vinta dal brasiliano Nelson Piquet su Brabham-BMW; per il vincitore si tratt\u00f2 del tredicesimo successo nel mondiale. Ha preceduto sul traguardo il finlandese Keke Rosberg su Williams-Honda e il francese Alain Prost su McLaren-TAG Porsche.\nSi tratt\u00f2 del trentacinquesimo, e ultimo, successo nel mondiale di Formula 1 per una Brabham. Fu anche il primo successo di una vettura gommata Pirelli dal 1957.\nVigilia.\nAspetti tecnici.\nLa novit\u00e0 tecnica principale fu la Tyrrell 014. Per la prima volta la scuderia di Ken Tyrrell optava per un motore turbo, fornito dalla Renault, l'EF14bis. La monoposto era convenzionale, riprendendo molti concetti della 012. I condotti di aspirazione del turbo riprendevano il disegno di quelli della Ferrari. Per questa gara il nuovo modello era disponibile solo per Martin Brundle.\nLa McLaren, dopo alcuni test effettuati sul Circuito di Silverstone, scopr\u00ec che i problemi di funzionamento del suo propulsore erano dovuti all'impiego di un carburante difettoso, tanto che venne cambiato il fornitore. La vettura venne dotata anche di sospensioni a geometria modificata, che avrebbero dovuto eliminare i problemi di sottosterzo. Anche la Ferrari present\u00f2 nuove sospensioni anteriori, oltre che una nuova aerodinamica nella parte anteriore della carrozzeria, dove vennero praticate due aperture, per dar modo ai meccanici di operare pi\u00f9 rapidamente sulle sospensioni. Sui motori BMW a disposizione della Brabham le turbine Garrett rimpiazzarono quelle fornite dalla KKK. La Brabham poteva, inoltre, contare su dei nuovi pneumatici anteriori, portati dalla Pirelli. Anche la Honda, fornitrice dei motori per la Williams, present\u00f2 alcune modifiche al suo propulsore, principalmente su componenti del turbo e degli \"intercooler\".\nIl costruttore tedesco Zakspeed present\u00f2 una nuova vettura, pi\u00f9 rigida e pi\u00f9 leggera. L'Alfa Romeo modific\u00f2 gli estrattori inferiori, cosa che consent\u00ec di recuperare 12 chilogrammi di peso in meno.\nLa Renault affid\u00f2 a Patrick Tambay il nuovo modello RE60B. Pur denominato come versione B del modello RE60, in realt\u00e0 si trattava di una vettura molto diversa. Era stata modificata l'aerodinamica, con dei nuovi alettoni un musetto pi\u00f9 affilato, e pontoni pi\u00f9 bassi. Questo permetteva anche di ospitare un nuovo cambio, che poteva 5 o 6 marce a secondo dell'esigenze del tracciato. La vettura risultava molto alleggerita, solo 540 kg, dieci in meno del limite minimo concesso. La vettura poteva ospitare solo il motore denominato EF15.\nAspetti sportivi.\nRientr\u00f2 in campionato, dopo aver saltato le due trasferte nordamericane, la scuderia tedesca Zakspeed.\nLa varicella debilit\u00f2 Stefan Johansson, tanto che la Ferrari allert\u00f2 il collaudatore, il britannico Johnny Dumfries. Lo svedese riusc\u00ec comunque a disputare regolarmente il weekend di gara. Anche gli altri piloti in dubbio per la gara, quelli contusi nel precedente Gran Premio di Detroit, ovvero Senna, Mansell e Prost, furono pronti per il gran premio.\nA seguito delle difficolt\u00e0 finanziarie in cui si dibatteva il circuito, Bernie Ecclestone si propose quale acquirente della struttura. Il proprietario, Patrick Ricard, risolse la situazione nominando Philippe Gurdjian quale nuovo direttore. Gurdjian, che era direttore di un'agenzia pubblicitaria, gestiva anche, assieme a Jean-Pierre Beltoise, la Noscar, struttura che organizzava il campionato francese per vetture turismo. Nominato anche organizzatore del Gran Premio di Francia, promosse degli importanti lavori di ammodernamento, dell'importo di 5 milioni di franchi francesi.\nQualifiche.\nResoconto.\nAl venerd\u00ec Ayrton Senna colse il miglior tempo, nuovo record del tracciato, in 1'32\"835, alla media oraria di 225,302. Il precedente limite risaliva al 1982, e apparteneva a Ren\u00e9 Arnoux (1'34\"406). Alle spalle del brasiliano si pose Keke Rosberg, staccato di mezzo secondo. Il finlandese batt\u00e9 le due McLaren di Prost e Lauda. Sul lungo rettilineo del \"Mistral\" la punta di velocit\u00e0 pi\u00f9 alta venne raggiunta dal pilota della Brabham Marc Surer, che tocc\u00f2 i 338 km/h. De Angelis chiuse sesto, alle spalle di Nelson Piquet, e accus\u00f2 la Lotus di avere montato sulla sua vettura un motore gi\u00e0 usato da Senna a Detroit.\nLa sorpresa negativa di giornata furono le Ferrari, che ottennero solo l'undicesimo e diciottesimo tempo. Non solo cedettero due motori, uno sulla vettura di Johansson e uno su quella di Alboreto, ma le monoposto non riuscivano ad avere la giusta aderenza. La colpa dei problemi di assetto venne data alle nuove sospensioni, tanto che si fece arrivare da Maranello dei pezzi pi\u00f9 vecchi. Sulla Tyrrell di Brundle prese fuoco il nuovo motore turbo.\nNel corso delle libere del sabato mattina Nigel Mansell, giunto alla veloce curva \"Signes\", sub\u00ec lo scoppio della gomma posteriore destra. Il pilota britannico perse il controllo della sua Williams, che viaggiava a 330 km/h, sbatt\u00e9 contro le reti di protezione, rompendo entrambi gli assali della vettura. Uno pneumatico, staccatosi dalla scocca, colp\u00ec alla testa il pilota, che perse anche conoscenza. Portato, per accertamenti, a un ospedale di Marsiglia, gli venne riscontrata una commozione cerebrale, che lo costrinse a dare forfait. Tutti i piloti qualificati dietro di lui, scalarono di una posizione in avanti.\nL'altro pilota della Williams, Rosberg, fu capace di strappare la \"pole position\" a Senna, abbassando il tempo record a 1'32\"462. Senna cerc\u00f2 di tornare in testa, affrontando, in un suo tentativo veloce, la curva \"Signes\" in quinta marcia, ma ci\u00f2 provoc\u00f2 l'esplosione del motore Renault. Risal\u00ec al terzo posto Michele Alboreto. Sulla Ferrari vennero rimontate le vecchie sospensioni, facendo subito recuperare competitivit\u00e0 alla vettura italiana. Alboreto afferm\u00f2 che l'ideale sarebbe stato montare la sospensione vecchia all'avantreno, mantenendo quella nuova al posteriore.\nFu pi\u00f9 sfortunato Johansson che ruppe tre motori in due giorni. Lo svedese dovette prima usare il muletto, poi attendere il ritorno ai box di Alboreto, per provare a migliorarsi, utilizzando la macchina del pilota italiano. A questo punto, per\u00f2, si verific\u00f2 un problema al cambio, con la quarta marcia bloccata. Johansson non riusc\u00ec a fare meglio del quindicesimo tempo.\nPiquet port\u00f2 la punta di velocit\u00e0 sul rettilineo del \"Mistral\", a 341 kn/h, mentre si qualific\u00f2 ultimo Stefan Bellof, rimasto l'unico pilota a non disporre di un motore turbo.\nQuella di Rosberg fu la prima \"pole position\" per una vettura motorizzata dalla Honda dal Gran Premio d'Italia 1968, colta da John Surtees, su vettura costruita dalla casa giapponese.\nRisultati.\nI risultati delle qualifiche furono i seguenti:\nGara.\nResoconto.\nAyrton Senna fu autore di una buona partenza, che per\u00f2 non gli permise di superare il \"poleman\" Keke Rosberg. Alain Prost part\u00ec, invece, male e si ritrov\u00f2 solo settimo. Dietro a Senna si erano posti Nelson Piquet, Michele Alboreto, Elio De Angelis e Niki Lauda.\nAl quinto giro si ritirarono sia Andrea De Cesaris, con un semiasse rotto, che Alboreto, che vide esplodere il motore della sua vettura alla \"Signes\". Due giri dopo, sfruttando la competitivit\u00e0 delle gomme Pirelli Piquet prese la posizione a Senna. Poco dopo anche Lauda scal\u00f2 di una piazza, passando De Angelis.\nAl decimo giro Senna fu costretto ai box col cambio bloccato in terza marcia. Il brasiliano sper\u00f2 che la riparazione dei meccanici potesse consentirgli di rientrare in gara. Il giro successivo Piquet attacc\u00f2 Rosberg alla \"Beausset\" con successo, portandosi al comando. Il pilota della Williams cerc\u00f2 il contrattacco alla curva \"Bendor\", non fu capace di recuperare il primato. Nello stesso giro Prost pass\u00f2 De Angelis.\nPiquet fu capace di mettere subito un certo margine tra lui e Rosberg che, dal suo canto, aveva una vettura che soffriva di mancanza di aderenza. Ci\u00f2 permise alle due McLaren di avvicinarsi. Qualche giro dopo Rosberg, e il sopraggiungente Lauda, si trovarono a dovere doppiare Pierluigi Martini; il pilota della Minardi lasci\u00f2 passare il primo, ma chiuse la traiettoria all'austriaco, che fu costretto a frenare bruscamente e passare sui cordoli per evitare il tamponamento. Questo permise a Prost di chiudere il margine su Lauda. Quando Martini fece passare Lauda non si avvide di Prost, che dovette fare uno scarto, anche lui, per evitare un incidente.\nDopo venti giri Piquet aveva un vantaggio di 9\"5 su Rosberg che, a sua volta, aveva mezzo secondo di margine su Lauda, e un secondo pieno su Prost. De Angelis, quinto, era staccato di oltre diciassette secondi da Piquet, mentre Marc Surer, che chiudeva la zona dei punti, era a oltre 33 secondi dal suo compagno di scuderia. Un giro dopo Gerhard Berger, anche lui alle prese con il doppiaggio di Martini, fin\u00ec per avere un contatto con il pilota italiano. I due piloti terminano nella via di fuga, costretti al ritiro.\nAl ventinovesimo giro Senna, che era rientrato in pista, ma era lontano dalla zona dei punti, vide esplodere il suo motore alla \"Signes\". Questo fece cadere dell'olio sulle gomme posteriori della monoposto: la vettura and\u00f2 in testacoda e termin\u00f2 la sua corsa contro le barriere. Il brasiliano usc\u00ec dalla sua Lotus incolume.\nDue giri dopo anche Lauda dovette abbandonare la gara, per un problema al cambio, sul rettilineo della \"Bretelle\". Nei giri successivi Prost si avvicin\u00f2 ancora a Rosberg, non riuscendo a passarlo. Al trentasettesimo giro Stefan Johansson entr\u00f2 in zona punti, passando Tambay. Due giri dopo Prost riusc\u00ec, infine, a passare il finlandese, alla \"S de la Verriere\".\nProst, ora secondo, e che aveva un ritardo di 17 secondi da Piquet, era in grado di guadagnare un secondo a giro sul brasiliano. Rosberg pass\u00f2 ai box per un cambio degli pneumatici, scalando cos\u00ec quarto, alle spalle di De Angelis. Anche Surer decise per un cambio gomme: lo svizzero scese in ottava posizione. Questa scelta del compagno di team spinse Piquet a ridurre il ritmo, per conservare le sue gomme. Il margine su Prost si ridusse a 11 secondi.\nRosberg recuper\u00f2, al quarantaquattresimo giro, la posizione su De Angelis. Prost, che al cinquantesimo giro aveva ridotto a meno di 10 secondi lo svantaggio sul primo, si vide limitato da un malfunzionamento del motore. A ogni rallentamento il motore perdeva potenza; questo costringeva il francese a tenere l'acceleratore aperto, anche in frenata e al momento del cambio delle marce. Questo problema, oltre a togliere al transalpino qualsiasi possibilit\u00e0 di vittoria, permise a Rosberg di ritornare vicino, tanto da strappargli la seconda posizione, all'ultimo giro, sul rettilineo del \"Mistral\". Pochi secondi dopo anche De Angelis si vide passare, da Johansson, alla \"Signes\", per il quarto posto. Sulla Lotus del pilota romano si era verificata una perdita di sovralimentazione del turbo.\nNelson Piquet si aggiudic\u00f2 la gara; fu la prima vittoria della stagione per lui e per la Brabham. Per la scuderia britannica fu il trentacinquesimo, e ultimo successo, in una gara valida quale prova del mondiale (oltre che il centoventesimo podio). Fu anche la prima vittoria per una vettura gommata dalla Pirelli dal Gran Premio d'Italia 1957 (Stirling Moss su Vanwall). Rosberg conquist\u00f2, per la prima volta in carriera, un giro veloce in gara.\nRisultati.\nI risultati del gran premio furono i seguenti:"}
{"id": "2452444", "revid": "287204", "url": "https://it.wikipedia.org/wiki?curid=2452444", "title": "Cumberland (Rhode Island)", "text": "Cumberland \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 31.840 abitanti nel censimento del 2000, passati a 34.314 secondo una stima del 2007. Cumberland fu fondata nel 1635."}
{"id": "2452448", "revid": "1543377", "url": "https://it.wikipedia.org/wiki?curid=2452448", "title": "Johnston (Rhode Island)", "text": "Johnston \u00e8 una citt\u00e0 nella Contea di Providence, nello Stato del Rhode Island degli Stati Uniti d'America; secondo il censimento degli Stati Uniti del 2000, la sua popolazione era di 28.195 abitanti. Fondata il 6 marzo 1759, prese il nome dall'avvocato generale coloniale, August Johnston.\nGeografia fisica.\nSecondo lo United States Census Bureau, la citt\u00e0 ha un'area totale di 63,1\u00a0km\u00b2, di cui 61,3\u00a0km\u00b2 di terra e 1,8\u00a0km\u00b2 (2,91%) di acqua.\nSociet\u00e0.\nEvoluzione demografica.\nSecondo il censimento del 2000, ci sono 28.195 abitanti, 11.197 case e 7.725 famiglie residenti; la densit\u00e0 \u00e8 di 459,9 persone per km\u00b2. Ci sono 11.574 unita abitative con una densita di 188,8 per km\u00b2. Il 96,66% della popolazione si \u00e8 dichiarata bianca, lo 0,65% afroamericani, lo 0,13% nativi americani, l'1,08% di origine asiatica, lo 0,05% originari delle isole del Pacifico, lo 0,55% di altre razze, e lo 0,88% di due o pi\u00f9 razze. Ispanici di tutte le razze erano l'1,89% della popolazione.\nIl reddito mediano per abitazione \u00e8 di $43.514, mentre il reddito mediano per famiglia \u00e8 di $54.837. Gli uomini hanno un reddito mediano di $40.210 contro i $29.314 delle donne; il reddito pro capite cittadino era di $21.440. Circa il 6,8% delle famiglie e l'8,3% della popolazione erano sotto la soglia di povert\u00e0, incluso il 9,0% di quelli sotto i 18 anni e il 13,6% degli ultra 65.\nNel 2000 il 46,7% dei residenti di Johnston ha affermato di essere di ascendenza italiana; si tratta della pi\u00f9 alta percentuale di italoamericani di qualunque citt\u00e0 del Paese."}
{"id": "2452455", "revid": "98077", "url": "https://it.wikipedia.org/wiki?curid=2452455", "title": "Giurati", "text": ""}
{"id": "2452458", "revid": "88740", "url": "https://it.wikipedia.org/wiki?curid=2452458", "title": "Monte Wutai", "text": "Il Monte Wutai (cinese: ), noto anche come Monte Qingliang (), situato nella provincia cinese dello Shanxi, \u00e8 una delle quattro montagne sacre del Buddhismo cinese. La montagna ospita molti dei pi\u00f9 importanti templi e monasteri cinesi. Il suo retaggio culturale comprende 53 monasteri sacri, inclusi tra i patrimoni dell'umanit\u00e0 dell'UNESCO nel 2009.\nDescrizione.\nOgnuna delle quattro montagne \u00e8 considerata luogo di pratica (d\u00e0och\u00e1ng; \u9053\u5834) di uno dei quattro grandi bodhisattva.\nWutai ospita il bodhisattva della conoscenza, Ma\u00f1ju\u015br\u012b o Wenshu (tradizionale: \u6587\u6b8a) in cinese. Il monte Wutai ha anche strette relazioni con il Buddhismo tibetano.\nPrende il nome dalla sua strana topografia, composta da cinque picchi arrotondati (nord, sud, est, ovest, centrale), di cui quello settentrionale, chiamato Beitai Ding o Yedou Feng, \u00e8 il pi\u00f9 alto, nonch\u00e9 punto pi\u00f9 alto della Cina settentrionale.\nIl Wutai \u00e8 stato il primo dei quattro monti ad essere riconosciuto. Avvenne sulla base di un passaggio dell'Avatamsaka Sutra (cinese: H\u00faay\u00e1n j\u012bng; \u83ef\u56b4\u7d93), che descrive i luoghi di culto di molti bodhisattva. In questo capitolo, si dice che Manjusri si trova su una \"montagna fredda e pulita\" nel nord-est. Questo gli ha fatto meritare il soprannome di \"montagna fredda e pulita\" (cinese: Q\u012bngli\u00e1ng Sh\u0101n; \u6e05\u6dbc\u5c71).\nSi dice che il bodhisattva si manifesti spesso sulla montagna, assumendo la forma di pellegrini, monaci o, pi\u00f9 raramente, di cinque nuvole colorate.\nIl monte Wutai ospita anche le pi\u00f9 antiche costruzioni in legno della Cina, e risale all'era della dinastia Tang (618-907). Tra loro si trova la sala principale del monastero Nanchan e la sala orientale del monastero Fuguang, costruiti rispettivamente nel 782 e 857. Furono scoperti nel 1937 e 1938 da un gruppo di storici architetti di cui faceva parte anche Liang Sicheng. L'aspetto architettonico di questi edifici viene da allora studiato dai pi\u00f9 importanti sinologisti ed esperti in architettura tradizionale cinese, come Nancy Steinhardt. Steinhardt classific\u00f2 questi edifici secondo i modelli esposti nello \"Yingzao Fashi\", un manuale di edilizia cinese scritto nel XII secolo.\nNel 2008 le autorit\u00e0 cinesi hanno fatto richiesta di inserire il Wutai tra i patrimoni dell'umanit\u00e0 dell'UNESCO, ed i residenti locali hanno dichiarato di essere stati spostati a forza dalle loro case in attesa dell'accettazione.\nLa richiesta \u00e8 stata poi accettata nel giugno del 2009.\nI suoi fianchi ospitano importanti foreste di conifere, tra le quali \"Picea meyeri\" riveste una particolare importanza.\nPrincipali templi.\nIl tempio Nanshan (cinese: \u5357\u5c71\u5bfa) \u00e8 un grande tempio presente sul monte Wutai, costruito durante la dinastia Yuan. Il tempio \u00e8 composto da sette terrazze, divise in tre parti. I tre pi\u00f9 bassi sono chiamati \"tempio Jile\" (\u6781\u4e50\u5bfa), i mediani \"sala Shande\"' (\u5584\u5fb7\u5802) ed i superiori \"tempio Youguo\"(\u4f51\u56fd\u5bfa). Tra gli altri templi principali si ricordano Xiantong, Tayuan e Pusa Ding.\nInoltre vi sono: tempio Shouning, tempio Bishan, tempio Puhua, Dailuo Ding, tempio Qixian, Shifang Tang, tempio Shuxiang, tempio Guangzong, tempio Yuanzhao, Guanyin Dong, tempio Longquan, tempio Luomuhou, tempio Jinge, tempio Zhenhai, Wanfo Ge, tempio Guanhai, tempio Zhulin, tempio Jifu, tempio Gufo, tempio Yanqing, tempio Nanchan, tempio Mimi, tempio Foguang, tempio Yanshan, tempio Zunsheng, tempio Guangji, etc."}
{"id": "2452459", "revid": "287204", "url": "https://it.wikipedia.org/wiki?curid=2452459", "title": "Lincoln (Rhode Island)", "text": "Lincoln \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 20.898 abitanti nel censimento del 2000."}
{"id": "2452461", "revid": "599013", "url": "https://it.wikipedia.org/wiki?curid=2452461", "title": "Aloysius Anagonye", "text": "Carriera.\nIn Italia ha vestito le maglie del Basket Livorno e della Sutor Montegranaro."}
{"id": "2452462", "revid": "110157", "url": "https://it.wikipedia.org/wiki?curid=2452462", "title": "Smithfield (Rhode Island)", "text": "Smithfield \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 20.613 abitanti nel censimento del 2000."}
{"id": "2452464", "revid": "1305772", "url": "https://it.wikipedia.org/wiki?curid=2452464", "title": "The Emperor's New Clothes", "text": "The Emperor's New Clothes \u00e8 un brano composto e interpretato dall'artista britannico Elton John; il testo \u00e8 di Bernie Taupin. Il titolo del testo di Taupin (letteralmente \"I vestiti nuovi dell'imperatore\") rimanda alla celebre fiaba di Andersen.\nIl brano.\nCostituisce il brano d'apertura dell'album \"Songs from the West Coast\"; \u00e8 uno dei pezzi pi\u00f9 sofisticati del disco, articolato e basato sul pianoforte di Elton (i primi accordi danno l'impressione di ascoltare una melodia orientale). Degni di nota anche i cori di Davey Johnstone, Nigel Olsson e Paul Bushnell, rassomiglianti a quelli del classico sound degli anni Settanta e amalgamati dal produttore Patrick Leonard; l'arrangiamento dei fiati \u00e8 opera dello storico Paul Buckmaster. Il leader della Elton John Band, il gi\u00e0 citato Davey Johnstone, \u00e8 presente anche alle chitarre, mentre al basso vi \u00e8 Paul Bushnell. Nel pezzo suona la batteria Nigel Olsson, mentre Jay Bellerose si cimenta alle percussioni.\nIl brano \u00e8 stato molto lodato dalla critica, cos\u00ec come tutto l'album di cui esso fa parte."}
{"id": "2452466", "revid": "287204", "url": "https://it.wikipedia.org/wiki?curid=2452466", "title": "North Smithfield", "text": "North Smithfield \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 10.618 abitanti nel censimento del 2000."}
{"id": "2452468", "revid": "152625", "url": "https://it.wikipedia.org/wiki?curid=2452468", "title": "Co.Ri.Ma", "text": ""}
{"id": "2452469", "revid": "1442080", "url": "https://it.wikipedia.org/wiki?curid=2452469", "title": "Mondial Australian Women's Hardcourts 2008 - Singolare", "text": "Il singolare del Mondial Australian Women's Hardcourts 2008 \u00e8 stato un torneo di tennis facente parte del WTA Tour 2008.\nDinara Safina era la detentrice del titolo, ma ha perso ai quarti contro Shahar Peer.\nLi Na ha vinto in finale 4\u20136, 6\u20133, 6\u20134, contro Viktoryja Azaranka."}
{"id": "2452470", "revid": "767487", "url": "https://it.wikipedia.org/wiki?curid=2452470", "title": "Scituate (Rhode Island)", "text": "Scituate \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 10.324 abitanti nel censimento del 2000."}
{"id": "2452473", "revid": "767487", "url": "https://it.wikipedia.org/wiki?curid=2452473", "title": "Glocester", "text": "Glocester \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 9.948 abitanti nel censimento del 2000."}
{"id": "2452475", "revid": "486946", "url": "https://it.wikipedia.org/wiki?curid=2452475", "title": "Qara\u01e7andy", "text": ""}
{"id": "2452478", "revid": "767487", "url": "https://it.wikipedia.org/wiki?curid=2452478", "title": "Foster (Rhode Island)", "text": "Foster \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 4.274 abitanti nel censimento del 2000."}
{"id": "2452481", "revid": "55935", "url": "https://it.wikipedia.org/wiki?curid=2452481", "title": "Esichio (scrittore ecclesiastico)", "text": ""}
{"id": "2452484", "revid": "599013", "url": "https://it.wikipedia.org/wiki?curid=2452484", "title": "Brice Kabengele", "text": ""}
{"id": "2452485", "revid": "36426", "url": "https://it.wikipedia.org/wiki?curid=2452485", "title": "Pentimento di san Pietro", "text": ""}
{"id": "2452486", "revid": "121544962", "url": "https://it.wikipedia.org/wiki?curid=2452486", "title": "Blood", "text": "Blood (\"sangue\" in inglese) pu\u00f2 riferirsi a:"}
{"id": "2452487", "revid": "74801", "url": "https://it.wikipedia.org/wiki?curid=2452487", "title": "Westerly", "text": "Westerly \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di abitanti nel censimento del 2000.\nGli uffici della Societ\u00e0 Missionaria della Chiesa Battista del Settimo Giorno sono in Westerly."}
{"id": "2452492", "revid": "827882", "url": "https://it.wikipedia.org/wiki?curid=2452492", "title": "Narragansett (Stati Uniti d'America)", "text": "Narragansett \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 16.361 abitanti nel censimento del 2000."}
{"id": "2452498", "revid": "1310927", "url": "https://it.wikipedia.org/wiki?curid=2452498", "title": "Denis Alibec", "text": "Carriera.\nCresciuto nelle giovanili di Callatis Mangalia (squadra della sua citt\u00e0 natale), Steaua Bucarest e Farul Costanza, debutta con quest'ultimo nel 2008-2009 giocando poi 18 partite e segnando 2 reti in campionato. \u00c8 stato notato da Pierluigi Casiraghi, osservatore dell'Inter omonimo dell'ex calciatore, e il 2 luglio 2009 il club di Milano lo ha acquistato per giocare con la formazione Primavera. \u00c8 stato acquistato per 500.000 \u20ac ed ha firmato un contratto fino al 2013.\nViene aggregato alla prima squadra nel 2010 per il ritiro invernale ad Abu Dhabi e riceve la sua prima convocazione in prima squadra l'8 gennaio 2010 in vista di Inter-. Il 19 maggio 2010 \u00e8 stato protagonista nella finale della Champions Under-18 Challenge, tra e Inter. I nerazzurri hanno vinto 2-0 grazie a una sua doppietta. Il 21 novembre fa il suo debutto in campionato nella partita persa 2-1 contro il Chievo Verona subentrando a Jonathan Biabiany al 68'. Il 3 dicembre sostituisce Sulley Muntari al 53' della partita persa 3-1 fuori casa con la Lazio.\nIl 26 agosto 2011, dopo aver preso parte al ritiro estivo agli ordini del nuovo mister Gian Piero Gasperini, viene ceduto in prestito al Mechelen. Debutta con la maglia dei belgi l'11 settembre, perdendo 2-1 in casa con il . Il 13 marzo 2012 la squadra belga rescinde il contratto per motivi impellenti. Nel marzo 2012 si trasferisce nuovamente in prestito nella squadra rumena Viitorul Constan\u021ba. Il 1\u00ba luglio viene prolungato il prestito alla squadra rumena.\nNell'estate del 2013,il 5 luglio passa al Bologna in prestito con diritto di riscatto della met\u00e0 del cartellino. Esordisce con la maglia rossobl\u00f9 in Serie A nella partita Bologna-Juventus, giocando gli ultimi 4 minuti. L'8 gennaio 2014 finisce il prestito al Bologna e rientra all'Inter che lo cede il 9 gennaio a titolo definitivo ai romeni dell'Astra Giurgiu. Viene acquistato dalla Steaua Bucarest il 13 ottobre 2016 per 2 milioni di euro.\nNazionale.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate all'11 marzo 2018.\""}
{"id": "2452499", "revid": "404449", "url": "https://it.wikipedia.org/wiki?curid=2452499", "title": "Castelnuovo della Misericordia", "text": "Castelnuovo della Misericordia \u00e8 una frazione del comune italiano di Rosignano Marittimo, nella provincia di Livorno, in Toscana.\nStoria.\nIl suo antico nome era \"Castrum Camajani\", forse sede di una fortificazione (\"castrum\") di epoca imperiale romana e di un tempio.\nSulle rovine del \"castrum\" e intorno ad esso si svilupp\u00f2 l'abitato con il nuovo castello di Camaiano (X secolo) che prese il nome di \"nuovo \"castrum\"\", ovvero Castelnuovo. Castelvecchio e Castelnuovo erano entrambi circondati da mura. Propriet\u00e0 dei conti Della Gherardesca, il borgo fu donato con la vasta tenuta dal conte Fazio alla Misericordia di Pisa nel 1338, da cui prese il nome attuale.\nLa chiesa parrocchiale, intitolata ai santi Stefano e Giovanni Evangelista, fu eretta dalla Misericordia intorno al 1638; consacrata il 9 marzo 1641 e restaurata nel 1842, possedeva un'antica e venerata Madonna delle Grazie. Fu eretta a pieve nel 1893.\nComune autonomo dal 1776 fu aggregato a Rosignano Marittimo.\nIl borgo medievale nel 1846 fu interessato da scosse di terremoto che causarono lesioni in molti edifici, ma venne in seguito restaurato."}
{"id": "2452504", "revid": "767487", "url": "https://it.wikipedia.org/wiki?curid=2452504", "title": "North Kingstown", "text": "North Kingstown \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 26.326 abitanti nel censimento del 2000."}
{"id": "2452505", "revid": "31561", "url": "https://it.wikipedia.org/wiki?curid=2452505", "title": "Soundtrack Live '96-'06", "text": ""}
{"id": "2452509", "revid": "767487", "url": "https://it.wikipedia.org/wiki?curid=2452509", "title": "South Kingstown", "text": "South Kingstown \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 27.921 abitanti nel censimento del 2000."}
{"id": "2452512", "revid": "767487", "url": "https://it.wikipedia.org/wiki?curid=2452512", "title": "Charlestown (Rhode Island)", "text": "Charlestown \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 7.859 abitanti nel censimento del 2000."}
{"id": "2452513", "revid": "125599291", "url": "https://it.wikipedia.org/wiki?curid=2452513", "title": "Pallacanestro ai Giochi del Mediterraneo", "text": "Il torneo di pallacanestro dei Giochi del Mediterraneo \u00e8 una competizione per rappresentative nazionali che si svolge con cadenza quadriannale. \u00c8 inserito nell'ambito della principale manifestazione multisportiva che coinvolge i paesi che si affacciano sul mar Mediterraneo.\nLa Nazionale jugoslava \u00e8 la selezione pi\u00f9 vincente sin dall'apertura del torneo maschile, nel 1951, con cinque vittorie; segue a quattro la Nazionale italiana. Nel torneo femminile, invece, la nazionale che ha conquistato pi\u00f9 medaglie d'oro dal 1987 ad oggi \u00e8 stata quella croata."}
{"id": "2452514", "revid": "287204", "url": "https://it.wikipedia.org/wiki?curid=2452514", "title": "Critical Mass (album)", "text": ""}
{"id": "2452516", "revid": "767487", "url": "https://it.wikipedia.org/wiki?curid=2452516", "title": "Hopkinton (Rhode Island)", "text": "Hopkinton \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 7.836 abitanti nel censimento del 2000."}
{"id": "2452520", "revid": "767487", "url": "https://it.wikipedia.org/wiki?curid=2452520", "title": "Exeter (Rhode Island)", "text": "Exeter \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 6.045 abitanti nel censimento del 2000."}
{"id": "2452521", "revid": "1305772", "url": "https://it.wikipedia.org/wiki?curid=2452521", "title": "Dead Reckoning", "text": "Dead Reckoning (navigazione stimata in lingua inglese) pu\u00f2 riferirsi a:"}
{"id": "2452524", "revid": "110157", "url": "https://it.wikipedia.org/wiki?curid=2452524", "title": "New Shoreham", "text": "New Shoreham \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island. Il comune coincide con l'area della Block Island.\nLa popolazione era di 1.010 abitanti nel censimento del 2000."}
{"id": "2452529", "revid": "767487", "url": "https://it.wikipedia.org/wiki?curid=2452529", "title": "Richmond (Rhode Island)", "text": "Richmond \u00e8 una citt\u00e0 degli Stati Uniti d'America, nella Contea di Washington, nello Stato del Rhode Island.\nLa popolazione era di 7.222 abitanti nel censimento del 2000."}
{"id": "2452533", "revid": "834", "url": "https://it.wikipedia.org/wiki?curid=2452533", "title": "Wounded Land (album)", "text": ""}
{"id": "2452534", "revid": "287204", "url": "https://it.wikipedia.org/wiki?curid=2452534", "title": "Woonsocket (Rhode Island)", "text": "Woonsocket \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 44.328 abitanti nel censimento del 2000, passati a 43.590 secondo una stima del 2007."}
{"id": "2452541", "revid": "2184720", "url": "https://it.wikipedia.org/wiki?curid=2452541", "title": "Briciole (Noemi)", "text": "Briciole \u00e8 il singolo d'esordio di Noemi contenuto nell'album omonimo. \u00c8 divenuto uno dei tormentoni estivi del 2009.\nIl brano.\n\"Briciole\" \u00e8 stata scritta da Marco Ciappelli, Francesco Sighieri e Diego Calvetti. \u00c8 stata presentata per la prima volta a Sanremolab del 2007. Noemi fu ammessa tra i dodici finalisti ma non rientr\u00f2 fra i tre vincitori ammessi di diritto al Festival di Sanremo 2008, quindi non pot\u00e9 portare \"Briciole\" sul palco del teatro Ariston. Successivamente \"Briciole\" \u00e8 stata nuovamente presentata da Noemi durante la puntata della seconda edizione di \"X Factor\" successiva alla sua eliminazione. Il brano \u00e8 stato inserito nell'album \"Noemi\", pubblicato il 24 aprile 2009.\nLa canzone \u00e8 arrivata alla seconda posizione della classifica FIMI dei singoli pi\u00f9 venduti in Italia, il brano permane in classifica per quasi tre mesi. \"Briciole\" si rivela essere uno dei tormentoni dell'estate 2009. Il singolo viene certificato disco d'oro per le oltre 15.000 copie vendute.\nPaola Canestrelli, cantante della categoria +25 di Claudia Mori, ha cantato il brano alla decima puntata della terza edizione di X Factor.\nIl brano \"Briciole\" viene inserito in sette compilation:\nIl brano viene inserito anche nel DVD \"Amiche per l'Abruzzo\" dell'omonimo concerto di beneficenza voluto e organizzato da Laura Pausini che si \u00e8 svolto il 21 giugno 2009 allo Stadio Giuseppe Meazza di San Siro a Milano per raccogliere fondi per il terremoto dell'Aquila del 2009.\nRelativamente alla seconda edizione di X Factor viene messo in commercio il \"Canta tu X Factor\" contenente, tra l'altro, anche \"Briciole\" sia nella versione originale cantata da Noemi, che nella versione karaoke.\nDurante l'estate 2009, trenta artisti hanno partecipato al Coca Cola Live @ MTV - The Summer Song, ma solo i quattordici finalisti, tra cui Noemi con \"Briciole\", si sono potuti esibire nel concerto tenuto il 26 settembre 2009 in Piazza del Popolo a Roma. Noemi ha ottenuto il piazzamento pi\u00f9 alto tra le donne in gara, classificandosi decima dopo nove piazzamenti maschili.\nA marzo 2010 Noemi \u00e8 diventata testimonial della \"campagna Gardenia 2010\" di A.I.S.M. (Associazione Italiana Sclerosi Multipla). Sulle note di \"Briciole\", Noemi, Valentina Vezzali, le attrici Antonella Ferrari e Michela Andreozzi, e la veejay Carolina Di Domenico sono le testimonial che hanno realizzato lo spot della campagna per sensibilizzare, informare e raccogliere fondi per contribuire alla lotta alla sclerosi multipla. Si riconferma testimonial anche nel 2011, alle aderenti si aggiunge anche Marianna Morandi, attrice e imprenditrice italiana; lo spot viene sempre realizzato sulle note di \"Briciole\".\nIl 18 settembre 2012 viene pubblicato \"RossoLive\", primo album live di Noemi che contiene il brano in versione live.\nNel mese di dicembre del 2012, \"Briciole\", nella versione tratta dal primo album live di Noemi, vince il disco Facebook di Radio Italia.\nSuccesso commerciale.\nIl brano viene certificato disco d'oro con oltre 15.000 download digitali il quale verr\u00e0 riconfermato nel 2016, a causa delle nuove soglie, per essere arrivato a vendere pi\u00f9 di 25.000 copie. \"Briciole\" raggiunge la seconda posizione nella Top Singoli; nella sua permanenza in classifica ha occupato la top 10 per quasi un mese, uscendo definitivamente dalla top 20, alla 18\u00aa posizione, dopo due mesi e mezzo di permanenza nella medesima classifica.\nIl brano ottiene buoni risultati nei piazzamenti delle classifiche annuali, raggiungendo la 35\u00aa posizione nella classifica stilata da FIMI sui brani pi\u00f9 venduti nel 2009. Raggiunge inoltre il 2\u00ba posto dei brani pi\u00f9 trasmessi nelle radio.\nIl brano rientra anche per alcune settimane nella \"European Hot 100 Singles\" stilata da Billboard dove raggiunge la 100\u00aa posizione in classifica.\nIl video.\nIl video musicale prodotto per \"Briciole\" \u00e8 stato girato a Verona dal regista Gaetano Morbioli. Il videoclip \u00e8 stato pubblicato l'8 maggio 2009 ed ha una durata di 3 min: 43 s. I protagonisti sono la stessa Noemi e un giovane attore.\nIl video inizia con un'inquadratura della natura e del mare, e un fermo immagine su di una pallina gialla che sta per cadere nell'Adige. Prosegue all'interno di un locale in cui Noemi interpreta, affiancata dalla propria band, il brano \"Briciole\". Intanto le strade di Verona si inondano di palline colorate (elemento pi\u00f9 colorato dell'intero video); alcune di queste vengono raccolte dal protagonista che cammina per strada. Il ragazzo poi giunge nello stesso locale in cui Noemi si sta esibendo. Iniziano, allora, ad alternarsi brevi clip in bianco e nero in cui sono presenti soltanto i due protagonisti, ad altre, a colori, in cui Noemi \u00e8 seduta su dei gradini di una grande scalinata. Sempre in concomitanza con l'esibizione di Noemi nel locale, si alternano sequenze d'immagini che fanno vedere entrambi i protagonisti camminare per strada per poi ritrovarsi sotto un colonnato. Noemi prosegue salendo su di una grande scalinata al cui termine \u00e8 posta una porta che decide di aprire.\nRicominciano, quindi, ad alternarsi le clip in bianco e nero, e le sequenze d'immagini in cui Noemi \u00e8 seduta sui gradini. Anche il ragazzo, oltrepassato il colonnato, sale la scalinata, l'unica differenza \u00e8 che lui \u00e8 accompagnato da una molteplicit\u00e0 di palline colorate; arrivato in cima apre anche lui la porta e i due si incontrano e iniziano a danzare (si tratta dell'ultima sequenza in bianco e nero del videoclip). Dopodich\u00e9 lei esce dalla stanza e raggiunge gli ultimi gradini in basso della scalinata dove si siede; anche il ragazzo esce dalla camera, si ferma in cima alle scale dove getta alcune palline che andranno a bloccarsi durante la discesa sulla scalinata. Noemi ne prende una in mano, ma la lascia cadere e si rompe; a seguire anche tutte le altre palline andranno in frantumi. Il video termina con Noemi che lascia la scalinata e, nelle immagini alternate, avendo finito di cantare lascia il palco. Nell'ultima immagine del video viene richiamata la pallina gialla dell'inizio, questa volta la pallina cade nell'Adige.\nDopo un mese di votazioni, il 1\u00ba marzo 2010 \u00e8 stata decretata la classifica \"Top 20 ladies in pop\", che ha stabilito quali siano i 20 video pi\u00f9 votati che sono andati in onda su MTV Hits (canale 704 di Sky) l'8 marzo in occasione della festa della donna. Noemi rientra nei primi 20 video, precisamente alla 14\u00aa posizione, con il brano \"Briciole\"."}
{"id": "2452543", "revid": "287204", "url": "https://it.wikipedia.org/wiki?curid=2452543", "title": "Central Falls", "text": "Central Falls \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 18.928 abitanti nel censimento del 2000, passati a 18.823 secondo una stima del 2007."}
{"id": "2452544", "revid": "1305772", "url": "https://it.wikipedia.org/wiki?curid=2452544", "title": "Briciole", "text": ""}
{"id": "2452546", "revid": "585241", "url": "https://it.wikipedia.org/wiki?curid=2452546", "title": "Zirbitzkogel", "text": "Lo Zirbitzkogel (2.396 ) \u00e8 la montagna pi\u00f9 alta delle Alpi occidentali della Lavanttal nelle Alpi di Stiria e Carinzia. Si trova in Stiria tra il Distretto di Murau ed il Distretto di Judenburg."}
{"id": "2452548", "revid": "260612", "url": "https://it.wikipedia.org/wiki?curid=2452548", "title": "Conte Duca di Olivares", "text": ""}
{"id": "2452555", "revid": "110157", "url": "https://it.wikipedia.org/wiki?curid=2452555", "title": "Cover Up (UB40)", "text": "Cover Up \u00e8 il sedicesimo album del gruppo musicale UB40, pubblicato nel 2001."}
{"id": "2452557", "revid": "106908", "url": "https://it.wikipedia.org/wiki?curid=2452557", "title": "Cranston", "text": "Cranston \u00e8 una citt\u00e0 degli Stati Uniti d'America, nella contea di Providence, nello stato del Rhode Island.\nLa popolazione era di 79.269 abitanti nel censimento del 2000, passati a 80.463 secondo una stima del 2007. "}
{"id": "2452561", "revid": "121837", "url": "https://it.wikipedia.org/wiki?curid=2452561", "title": "Disco di detriti", "text": ""}
{"id": "2452562", "revid": "287204", "url": "https://it.wikipedia.org/wiki?curid=2452562", "title": "East Providence (Rhode Island)", "text": "East Providence \u00e8 una citt\u00e0 degli Stati Uniti d'America, nella Contea di Providence, nello Stato del Rhode Island.\nLa popolazione era di 48.688 abitanti nel censimento del 2000, passati a 48.779 secondo una stima del 2007."}
{"id": "2452566", "revid": "76963", "url": "https://it.wikipedia.org/wiki?curid=2452566", "title": "Steve Turre", "text": "Biografia.\nCresciuto a San Francisco, studi\u00f2 dapprima il violino per passare al trombone all'et\u00e0 di 10 anni.\nNel 1968 suon\u00f2 con Rahsaan Roland Kirk, nel 1970 incise con Carlos Santana e nel 1972 fece una tourn\u00e9e con Ray Charles.\nDurante i suoi concerti, suona anche conchiglie di varia dimensione raccolte nei suoi viaggi ai Caraibi, anche combinandole tra loro.\n\u00c8 stato sposato con Susan J. Beard e successivamente con la violoncellista Akua Dixon, dalla quale ha avuto due figli, Andromeda (cantante e compositrice) e Orion."}
{"id": "2452567", "revid": "666668", "url": "https://it.wikipedia.org/wiki?curid=2452567", "title": "RCS Ko\u0161ice", "text": "Il Rail Cargo Slovakia Ko\u0161ice, conosciuto anche come RCS Ko\u0161ice, \u00e8 una squadra di calcio a 5 slovacca che milita nel campionato slovacco di calcio a 5, fondata a Ko\u0161ice con il nome di Trade Trans Rail Ko\u0161ice. Il Ko\u0161ice con la vecchia denominazione \u00e8 stato campione di Slovacchia nel 1995 e 1998 ed ha vinto anche una coppa nazionale nel 2001. Nel 2003/2004 il cambio di denominazione non ha portato molta fortuna inizialmente alla compagine di Ko\u0161ice, che \u00e8 tornata a vincere il campionato nel 2009, la prossima stagione disputer\u00e0 la UEFA Futsal Cup 2009-2010, sua prima partecipazione ad una competizione internazionale."}
{"id": "2452571", "revid": "599013", "url": "https://it.wikipedia.org/wiki?curid=2452571", "title": "Takeshi Tsujimura", "text": "Carriera.\nEsordisce nella classe 125 del motomondiale con la Honda nel 1993, ottenendo una vittoria in Austria, un secondo posto nel Gran Premio della FIM, cinque terzi posti (Malesia, Giappone, Spagna, Germania e Repubblica Ceca), una pole position nel Gran Premio d'Europa e il terzo posto finale.\nNel 1994 ottiene quattro vittorie (Giappone, Olanda, Gran Bretagna e Stati Uniti), un secondo posto in Francia, un terzo posto in Italia e nuovamente il terzo posto finale.\nNel 1995, rimanendo fedele alla stessa casa, passa alla classe 250, concludendo 22\u00ba; migliora il risultato l'anno seguente giungendo al 12\u00ba posto.\nNel 1997 passa alla TSR-Honda, terminando 7\u00ba; nel 1998 passa alla Yamaha, giungendo 8\u00ba. Proprio in quest'ultima stagione riesce ad arrivare in zona punti in tutte le 15 prove in calendario.\nNegli anni successivi passa alle competizioni per motociclette derivate dalla produzione di serie, partecipando come wildcard ad alcune gare nel campionato mondiale Superbike e ad una nel campionato mondiale Supersport. Ha ottenuto buoni risultati anche nelle competizioni nazionali vincendo nel 2004 il campionato giapponese nella categoria Superstock 600 e nelle gare di endurance, vincendo nel 2006 la 8 Ore di Suzuka."}
{"id": "2452572", "revid": "330183", "url": "https://it.wikipedia.org/wiki?curid=2452572", "title": "Auto Costruzioni Meccaniche Chiribiri", "text": ""}
{"id": "2452573", "revid": "580", "url": "https://it.wikipedia.org/wiki?curid=2452573", "title": "Alfonso Giordano (giurista)", "text": "Ha presieduto il primo maxiprocesso alla mafia.\nBiografia.\nIl nonno paterno, omonimo, era il medico e scienziato Alfonso Giordano. Il padre, Stefano, era un magistrato. Ha studiato presso l'Istituto Gonzaga, dove fu compagno di scuola di Paolo Giaccone. Si \u00e8 laureato in Giurisprudenza presso l'Universit\u00e0 degli Studi di Palermo con tesi in diritto civile sulle \"obbligazioni propter rem\". \nAttivit\u00e0 giuridica.\nEntra in magistratura nel 1952, iniziando la carriera in Sardegna. Ritorna in Sicilia quale Giudice di Tribunale a Sciacca, poi Pretore a Salemi. Rientra a Palermo come sostituto procuratore della Repubblica presso il Tribunale dove nel 1960 si occupa dei moti di luglio, svolgendo le funzioni di pubblico ministero nel processo a carico di decine di rivoltosi accusati di devastazione, saccheggio, ed altri reati, conseguendo numerose condanne.\nPassato alla prima sezione civile del Tribunale di Palermo, continua a coltivare i suoi studi di diritto civile pubblicando la monografia in materia successoria \"Il testamento per relazione\", libro col quale il Giordano vince il premio \"Ten. Luigi Eula\" per una monografia giuridica scritta da magistrati, conseguendo poi la libera docenza in diritto civile. \nDiviene contemporaneamente dal 1970 docente dell'Universit\u00e0 di Palermo dove insegna diritto industriale, per passare dal 1975 a diritto privato nella facolt\u00e0 di Scienze politiche fino al 1984. Nel 1978 \u00e8 nominato Consigliere della Corte d'Appello, sezione civile, di Palermo. Accett\u00f2 la carica di presidente della prima corte di assise di Palermo per presiedere il primo maxiprocesso alla mafia, dopo il rifiuto di altri colleghi, che inizi\u00f2 a Palermo il 10 febbraio 1986, e si concluse il 16 dicembre 1987 con 19 ergastoli, 2665 anni di reclusione e 11 miliardi di lire di pene pecuniarie inflitte ai vertici di \"Cosa nostra\".\nIl giorno in cui la corte si ritir\u00f2 in camera di consiglio per emettere la sentenza, il capo della cupola di Cosa Nostra Michele Greco si avvicin\u00f2 al microfono e pronunci\u00f2 a Giordano un augurio ambiguo, auspicando la \u00abpace\u00bb al Presidente e alla sua famiglia, nonch\u00e9 la \u00abserenit\u00e0 dello spirito e della coscienza, [...] base fondamentale per giudicare\u00bb. Afferm\u00f2 inoltre: \u00abNon sono parole mie, sono parole di Nostro Signore\u00bb rivolte a Mos\u00e8.\n\u00c8 stato quindi presidente della Corte d'appello di Lecce, e nel 1996 della Corte d'appello di Palermo, dove ha terminato la sua carriera di magistrato. Diviene Presidente onorario aggiunto della Corte di Cassazione.\n\u00c8 stato insignito nel 2001, da parte del Capo dello Stato, della onorificenza di Cavaliere di Gran Croce dell'Ordine al merito della Repubblica Italiana.\nAttivit\u00e0 politica.\nAlle elezioni comunali del 21 novembre 1993, si candid\u00f2 a sindaco di Palermo con l'Unione di Centro, risultando terzo con oltre 23.000 voti, dopo Leoluca Orlando ed Elda Pucci. Nel gennaio 1994 si avvicin\u00f2 a Forza Italia, divenendo presidente onorario di uno dei primi club berlusconiani, ma questa esperienza fin\u00ec presto.\nDal maggio al novembre 2001 \u00e8 stato commissario straordinario del comune di Trapani, nominato dal Presidente della Regione Siciliana Cuffaro dopo l'arresto del sindaco Nino Laudicina.\nNel 2007 accetta di presiedere l'organismo di autovigilanza sulla candidature del Movimento per le Autonomie di Raffaele Lombardo, distaccandosene in seguito.\nMorte.\nGiordano \u00e8 morto il 12 luglio 2021, all'et\u00e0 di 92 anni.\nOpere.\nNel maggio 2012 esce il suo libro \"Il maxiprocesso venticinque anni dopo\", pubblicato dalla Bonanno editore."}
{"id": "2452574", "revid": "338769", "url": "https://it.wikipedia.org/wiki?curid=2452574", "title": "Trade Trans Rail Kosice", "text": ""}
{"id": "2452578", "revid": "38275", "url": "https://it.wikipedia.org/wiki?curid=2452578", "title": "Gaetano Ettore Giardino", "text": ""}
{"id": "2452579", "revid": "767487", "url": "https://it.wikipedia.org/wiki?curid=2452579", "title": "Paolo Licini", "text": "Biografia.\nLaureato in legge nel 1950, a cavallo tra gli anni settanta e ottanta \u00e8 stato sindaco della citt\u00e0 di Feltre.\n\u00c8 stato Senatore della Repubblica nel corso della VI Legislatura.\nIn giovent\u00f9 ha militato come portiere nella squadra di calcio ACIVI Vicenza, con la quale ha disputato le due partite del campionato bellico dell'Alta Italia del 1943, mai passato agli annali, sostituendo il titolare Domenico Rancan partito per il fronte.\nLa sua fase politica lo ha visto prima rappresentare il Partito Social Democratico e in seguito il Partito Socialista Italiano, dal quale fu infine estromesso in seguito a dissidi nati con De Michelis, leader socialista dell'epoca. Vot\u00f2 la mozione a favore dell'Autostrada Venezia-Monaco, affiancando la Democrazia Cristiana, dal cui senatore Arnaldo Colleselli ebbe pubblici ringraziamenti, in quanto votante determinante al passaggio della specifica."}
{"id": "2452580", "revid": "1543377", "url": "https://it.wikipedia.org/wiki?curid=2452580", "title": "Build the Ark", "text": "Build the Ark \u00e8 un triplo album (e doppio CD) reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Trojan Records nel 1990.\nIl disco contiene materiale registrato nel periodo compreso tra il 1972 e il 1976 presso i mitici Black Ark studios, gli studi di registrazione di Lee Perry, teatro di molte produzioni innovative; si tratta principalmente di brani usciti in precedenza solo su vinile (sette o dodici pollici) e quasi esclusivamente nel mercato giamaicano. La qualit\u00e0 del suono su CD non \u00e8 delle migliori dato che il CD fu masterizzato dal vinile."}
{"id": "2452581", "revid": "380453", "url": "https://it.wikipedia.org/wiki?curid=2452581", "title": "Nazionale di pallavolo maschile della Svezia", "text": "La nazionale di pallavolo maschile della Svezia \u00e8 una squadra europea composta dai migliori giocatori di pallavolo della Svezia ed \u00e8 posta sotto l'egida della Federazione pallavolistica della Svezia.\nRosa.\nSegue la rosa dei giocatori convocati per l'European League 2017."}
{"id": "2452586", "revid": "767487", "url": "https://it.wikipedia.org/wiki?curid=2452586", "title": "Dischezia", "text": "Con il termine dischezia si indica una stitichezza dovuta ad incapacit\u00e0 a effettuare l'atto della defecazione. In particolare essa definisce un'alterazione funzionale del retto che provoca tale stitichezza, la persona risulta incapace a defecare anche in presenza di feci.. La defecazione diviene in questi casi difficoltosa o dolorosa.\nLa dischezia \u00e8 un dei principali sintomi, caratterizzati da dolore, della endometriosi.\nUna forma particolare \u00e8 la dischezia infantile, secondo i criteri di Roma III."}
{"id": "2452589", "revid": "94902", "url": "https://it.wikipedia.org/wiki?curid=2452589", "title": "Trascrizione genica", "text": ""}
{"id": "2452592", "revid": "767487", "url": "https://it.wikipedia.org/wiki?curid=2452592", "title": "Solo quiero caminar", "text": "Solo quiero caminar \u00e8 il sedicesimo album di Paco de Luc\u00eda, pubblicato nel 1981."}
{"id": "2452593", "revid": "1305772", "url": "https://it.wikipedia.org/wiki?curid=2452593", "title": "Dark Diamond", "text": "Dark Diamond \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\n\u00c8 la seconda traccia dell'album \"Songs from the West Coast\"; si caratterizza come un brano influenzato dal blues, dal pop e R&amp;B, differenziandosi quindi dalla precedente \"The Emperor's New Clothes\". Elton John suona il pianoforte, ed \u00e8 accompagnato da un'importante ospite: al clavinet e all'armonica troviamo infatti Stevie Wonder (i due non lavoravano insieme dai tempi di \"Duets\", nel 1993). Il produttore Patrick Leonard \u00e8 inoltre presente al B3. Paul Bushnell suona il basso; alle chitarre si cimentano Rusty Anderson e Davey Johnstone (storico leader della Elton John Band). La batteria \u00e8 suonata da Matt Chamberlain; i cori, infine sono opera di Nigel Olsson e dei gi\u00e0 citati Bushnell e Johnstone. Il titolo del testo di Bernie significa \"Diamante Nero\".\nIl brano \u00e8 stato lodato dalla critica, cos\u00ec come tutto l'album di provenienza."}
{"id": "2452594", "revid": "125346860", "url": "https://it.wikipedia.org/wiki?curid=2452594", "title": "The Zeta Project", "text": "The Zeta Project \u00e8 un cartone animato fantascientifico prodotto dalla Warner Bros. La serie \u00e8 uno spin-off di \"Batman of the Future\" (\"Batman Beyond\") ed \u00e8 stata prodotta da Robert Goodman.\nTrama.\nIl personaggio principale della serie \u00e8 Zeta (da cui il titolo); un sintoide governativo progettato come strumento di distruzione (in pratica un killer robotico). Durante una missione egli scoprir\u00e0 che il bersaglio designatogli come vittima \u00e8 in realt\u00e0 innocente e si rifiuter\u00e0 di ucciderlo; sicch\u00e9 il governo sospetter\u00e0 una riprogrammazione da parte del nemico e gli daranno la caccia per ripristinare il suo programma originale; Zeta tuttavia \u00e8 conscio di non aver subito alcun lavaggio del cervello e si mette dunque sulle tracce del suo creatore: il dottor Selig, l'unico a poter provare la sua innocenza ed a spiegargli perch\u00e9 \u00e8 in grado di provare emozioni.\nDurante il suo viaggio sempre in fuga dai governativi si imbatter\u00e0 in Ro, una ragazzina quindicenne orfana che inizialmente si serve di lui per profitto ma in seguito diverr\u00e0 sua buona amica nonch\u00e9 complice (da cui il titolo del primo episodio \"the Accomplice\"). I due durante la loro burrascosa ricerca si imbatteranno in amici ed alleati inaspettati ed anche in nemici terribili, vivendo di volta in volta avventure straordinarie."}
{"id": "2452605", "revid": "122246", "url": "https://it.wikipedia.org/wiki?curid=2452605", "title": "Nazionale di pallavolo maschile d'Israele", "text": "La nazionale di pallavolo maschile d'Israele \u00e8 una squadra europea composta dai migliori giocatori di pallavolo d'Israele ed \u00e8 posta sotto l'egida della Federazione pallavolistica d'Israele.\nRosa.\nSegue la rosa dei giocatori convocati per l'European League 2017."}
{"id": "2452611", "revid": "1305772", "url": "https://it.wikipedia.org/wiki?curid=2452611", "title": "Housekeeping", "text": ""}
{"id": "2452613", "revid": "486946", "url": "https://it.wikipedia.org/wiki?curid=2452613", "title": "Geni housekeeping", "text": ""}
{"id": "2452615", "revid": "57342", "url": "https://it.wikipedia.org/wiki?curid=2452615", "title": "Rossini", "text": ""}
{"id": "2452617", "revid": "984922", "url": "https://it.wikipedia.org/wiki?curid=2452617", "title": "Slaughter Beach", "text": "Slaughter Beach \u00e8 un comune degli Stati Uniti d'America, situata nella Contea di Sussex, nello Stato del Delaware. Secondo il censimento del 2000 la popolazione era di 198 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, il comune di Slaughter Beach si estende su una superficie totale di 3,5 km\u00b2, tutti quanti occupati da terre.\nPopolazione.\nSecondo il censimento del 2000, a Slaughter Beach vivevano 198 persone, ed erano presenti 64 gruppi familiari. La densit\u00e0 di popolazione era di 57 ab./km\u00b2. Nel territorio comunale si trovavano 253 unit\u00e0 edificate. Per quanto riguarda la composizione etnica degli abitanti, il 99,49% era bianco. Il restante 0,51% della popolazione appartiene ad altre razze o a pi\u00f9 di una.\nPer quanto riguarda la suddivisione della popolazione in fasce d'et\u00e0, il 4,0% era al di sotto dei 18, l'1,5% fra i 18 e i 24, il 17,2% fra i 25 e i 44, il 50,0% fra i 45 e i 64, mentre infine il 27,3% era al di sopra dei 65 anni di et\u00e0. L'et\u00e0 media della popolazione era di 58 anni. Per ogni 100 donne residenti vivevano 88,6 maschi."}
{"id": "2452618", "revid": "82143", "url": "https://it.wikipedia.org/wiki?curid=2452618", "title": "Vincer\u00f2", "text": ""}
{"id": "2452621", "revid": "200568", "url": "https://it.wikipedia.org/wiki?curid=2452621", "title": "Eterociclo", "text": ""}
{"id": "2452622", "revid": "200568", "url": "https://it.wikipedia.org/wiki?curid=2452622", "title": "Eterocicli", "text": ""}
{"id": "2452628", "revid": "834", "url": "https://it.wikipedia.org/wiki?curid=2452628", "title": "Sentimento (album Valerio Scanu)", "text": ""}
{"id": "2452629", "revid": "287204", "url": "https://it.wikipedia.org/wiki?curid=2452629", "title": "Sentimento (singolo)", "text": ""}
{"id": "2452631", "revid": "287204", "url": "https://it.wikipedia.org/wiki?curid=2452631", "title": "Sentimento (brano musicale)", "text": ""}
{"id": "2452635", "revid": "599013", "url": "https://it.wikipedia.org/wiki?curid=2452635", "title": "Fontana della Marinella", "text": "La fontana della Marinella (al Carmine) \u00e8 una delle fontane storiche di Napoli; \u00e8 situata dinanzi al vado del Carmine e a pochissimi passi dalle torri aragonesi del demolito castello del Carmine, in via Marina.\nStoria.\nFu realizzata alla fine del XVIII secolo da Francesco Sicuro, quando questi fu direttamente chiamato dal re Ferdinando IV per la sistemazione di piazza Mercato dopo l'incendio del 1781 che distrusse le baracche presenti nella piazza. \nTestimonianze fotografiche indicano che verso gli anni settanta del XIX secolo era posta in via Marinella, in un giardinetto posto dopo la confluenza con il corso Garibaldi, il quale in quel periodo deviava in diagonale per la presenza dello sperone del forte del Carmine. Nel 1880 il Comune stabil\u00ec che intorno alla struttura idrica fosse posta anche una ringhiera. \nIn seguito se ne persero le tracce, tanto \u00e8 vero che lo storico Felice De Filippis la riteneva ormai definitivamente perduta; ciononostante, da una accurata descrizione di Raffaele D'Ambra, la si identific\u00f2 in una fontana ubicata presso i giardini di piazza San Pasquale a Chiaia, seppur mancante di delfini.\nNegli anni ottanta del XX secolo fu traslata da piazza San Pasquale e ricollocata in via Marina, terminati i lavori di apertura della nuova arteria. La fontana fu posta di fronte al vado del Carmine, fortemente deturpata. Nel maggio 1989 - ulteriore sfregio - fu asportata la vasca superiore nonch\u00e9 il piedistallo che la reggeva. \nQuesta struttura storica, per molto tempo in cattivo stato di conservazione, oggi risulta in restauro assieme alle adiacenti torri del Carmine."}
{"id": "2452637", "revid": "11959", "url": "https://it.wikipedia.org/wiki?curid=2452637", "title": "Rashid Ali al-Ghaylani", "text": ""}
{"id": "2452639", "revid": "1543377", "url": "https://it.wikipedia.org/wiki?curid=2452639", "title": "Millville (Delaware)", "text": "Millville \u00e8 un comune degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 259 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, il comune di Millville si estende su una superficie totale di 1,3 km\u00b2, tutti quanti occupati da terre.\nPopolazione.\nSecondo il censimento del 2000, a Millville vivevano 259 persone, ed erano presenti 71 gruppi familiari. La densit\u00e0 di popolazione era di 57 ab./km\u00b2. Nel territorio comunale si trovavano 141 unit\u00e0 edificate. Per quanto riguarda la composizione etnica degli abitanti, il 96,91% era bianco. Il restante 3,09% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrispondeva allo 0,77% degli abitanti.\nPer quanto riguarda la suddivisione della popolazione in fasce d'et\u00e0, il 18,5% era al di sotto dei 18, il 7,3% fra i 18 e i 24, il 30,1% fra i 25 e i 44, il 25,1% fra i 45 e i 64, mentre infine il 18,9% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 99,2 maschi."}
{"id": "2452644", "revid": "921573", "url": "https://it.wikipedia.org/wiki?curid=2452644", "title": "Brandon Mychal Smith", "text": "Carriera.\nSmith ha vinto un Family Television Award e Young Artist Award nel 2007 per la sua interpretazione di Tayshawn in \"The Ron Clark Story\", con Matthew Perry nel 2006. I suoi altri ruoli sono quello in \"La gang di Gridiron\" come Bug Wendal nel 2006, e un ruolo ricorrente come Mario in \"Unfabulous\" nella stagione 2004-2005. Ha poi avuto due ruoli principali in \"Phil dal futuro\" nella stagione 2005-2006 come Lil Danny Dawkins e in \"Sonny tra le stelle\" come Nico Harris nel 2009 ed adesso \u00e8 in programmazione la seconda stagione. Ha recitato nel 2010 nel film Disney per la televisione, \"Starstruck\" nel ruolo di Albert J. Stubbins (Stubby). Smith interpreta anche la canzone e il video musicale \"Party Up\" per i film.\nHa anche recitato in \"Raven\" nel 2005, in un episodio di \"The District\" nel 2002, in un episodio di \"The Shield\" nel 2005, in un episodio di \"Senza traccia\". Nel 2006 ha interpretato il ruolo di Lucky Louie in \"Bones\". Ha anche partecipato a \"Dancing with the Stars\", la versione americana di \"Ballando con le Stelle\", ma su ghiaccio."}
{"id": "2452646", "revid": "1442080", "url": "https://it.wikipedia.org/wiki?curid=2452646", "title": "Autoincompatibilit\u00e0", "text": "L'autoincompatibilit\u00e0 (AI) \u00e8 l'incapacit\u00e0 di una pianta ermafrodita di produrre semi tramite autoimpollinazione, sebbene vi siano presenti i gameti. \u00c8 una strategia riproduttiva per promuovere la fecondazione tra individui che non sono relazionati e, perci\u00f2, \u00e8 un meccanismo creatore di nuova variabilit\u00e0 genetica.\nDurante l'evoluzione delle angiosperme la AI \u00e8 sorta in varie occasioni, in lignaggi totalmente differenti. Pi\u00f9 di 100 famiglie botaniche, tra le quali vengono incluse le Solanacee, Poacee, Asteracee, Brassicacee, Rosacee e Fabacee, presentano specie autoincompatibili. In realt\u00e0, si \u00e8 stimato che il 39% delle specie di angiosperme sono AI. Tanta ampia distribuzione tassonomica \u00e8 congruente con l'esistenza di vari meccanismi genetici differenti che regolano la AI, e che dipendono dalla famiglia considerata.\nComunque, in tutti i casi si osserva uno stesso fenomeno: i granuli di polline che arrivano allo stigma della stessa pianta (o di piante geneticamente relazionate) sono incapaci di effettuare la fecondazione poich\u00e9 fermano il loro sviluppo in alcune delle fasi del processo (germinazione dei granuli di polline, sviluppo dei tubi pollinici nei pistilli o fecondazione della oosfera). Come conseguenza di questo impedimento non vengono a prodursi i semi dopo l'autoimpollinazione. Questo arresto della crescita o sviluppo dei tubi pollinici dentro i pistilli racchiude, da un lato, il riconoscimento da parte del pistillo di quali sono i tubi pollinici dello stesso individuo e quali sono quelli delle altre piante. Dall'altro lato, dopo verificato questo riconoscimento, lo sviluppo dei tubi pollinici propri (o di piante geneticamente relazionate) deve essere interrotto. Entrambi i fenomeni, il riconoscimento e l'interruzione della crescita, sono stati studiati estensivamente tanto a livello citologico, fisiologico, genetico e molecolare.\nCome si \u00e8 detto previamente, i sistemi di AI nelle piante superiori si sono evoluti varie volte in lignaggi indipendenti. A livello molecolare esistono tre sistemi adeguatamente caratterizzati: il sistema di autoincompatibilit\u00e0 delle Solanacee e Rosacee; Quello del papavero \"(Papaver\") e quello della \"Brassica.\" In due di tali sistemi, si conoscono attualmente i geni che codificano i componenti di riconoscimento polline-pistillo dimostrando chiaramente che le proteine del pistillo e del polline incluse nel riconoscimento sono distinte tra loro e che la AI sia un meccanismo di \"chiave-serratura\" a livello molecolare.\nTipi di meccanismi.\nQuando i fiori della specie che presenta autoincompatibilit\u00e0 sono morfologicamente identici fra loro, si dice che l'autoincompatibilit\u00e0 \u00e8 \"omomorfica\". Al contrario, quando nella specie si presentano due o tre tipi morfologici differenti di fiori, si dice che l'autoincompatibilit\u00e0 \u00e8 \"eteromorfica\" e il meccanismo viene chiamato \"eterostilia\".\nAutoincompatibilit\u00e0 omomorfica.\nI meccanismo migliore studiato di AI nelle piante agisce attraverso l'inibizione della germinazione o della crescita dei tubi pollinici nello stigma o nello stilo. Questo meccanismo \u00e8 basato sulle interazioni tra proteine prodotte da un unico \"locus\" chiamato \"S\" (dall'inglese \"Self-incompatibility\", ovvero, autoincompatibilit\u00e0). Il \"locus S\" in realt\u00e0 contiene 2 geni basici, uno dei quali si manifesta nel pistillo e l'altro nell'antera o nei granuli di polline.\nSi fa riferimento a tali geni come determinanti rispettivamente il femminile e il maschile. Questi geni si trovano fisicamente prossimi nel genoma, geneticamente legati e li si considera come un unico allele. Le proteine prodotte dalle determinanti maschile e femminile dello stesso allele interagiscono fra loro nel momento della germinazione del granulo di polline nello stigma e portano all'arresto della crescita del tubo pollinico.\nIn altre parole, l'identit\u00e0 delle proteine del granulo di polline e dello stigma genera una risposta di AI che ferma il processo di fertilizzazione dall'inizio dello stesso. Quando, al contrario, un determinante femminile interagisce con un determinante maschile proveniente da un allele di AI differente, non c'\u00e8 risposta di AI e si produce la fertilizzazione. Questa breve descrizione della risposta di AI nelle piante \u00e8 di solito pi\u00f9 complicata e, molte volte, vi sono coinvolti pi\u00f9 di un \"locus\" di AI. Cos\u00ec, nelle graminacee, esistono due \"loci\" che governano la reazione di AI denominati \"S\" e \"Z\". Esistono due tipi di incompatibilit\u00e0 omomorfica, la AI gametofitica e la AI sporofitica, le quali si descrivono di seguito.\nAutoincompatibilit\u00e0 gametofitica.\nNell'autoincompatibilit\u00e0 di tipo gametofitico, \u00e8 il genoma del polline (n) che determina il risultato di rigetto o accettazione, L'inibizione si manifesta per lo pi\u00f9 dopo un certo periodo dalla germinazione, durante la crescita del tubetto pollinico nello stilo, e si presenta con differenti manifestazioni nelle diverse piante: alcune volte \u00e8 inquadrabile negli schemi della morte cellulare programmata, altre volte della necrosi.\nIl sistema di autoincompatibilit\u00e0 gametofitica (AIG) \u00e8 caratteristico di varie famiglie di angiosperme, come per esempio Solanaceae, Rosaceae, Scrophulariaceae, Fabaceae, Onagraceae, Campanulaceae, Papaveraceae e Poaceae.\nNella AIG, il fenotipo di AI del polline viene determinato dal suo proprio genotipo aploide, vale a dire, dalla costituzione genetica del \"gametofito\". Nella figura 1 si descrive come funziona questo meccanismo mediante 3 esempi differenti.\nAutoincompatibilit\u00e0 sporofitica.\nNell'autoincompatibilt\u00e0 di tipo sporofitico \u00e8 il genoma dello sporofito (2n) genitore del polline che determina il risultato di rigetto o accettazione. L'inibizione si manifesta precocemente, a livello dello stigma: non si tratta n\u00e9 di morte cellulare programmata, n\u00e9 di necrosi del polline. Al contrario, i granuli restano ben vitali e semplicemente muoiono di \"vecchiaia\" sullo stigma incompatibile, impossibilitati a germinare in quanto non riescono a reidratarsi."}
{"id": "2452651", "revid": "287204", "url": "https://it.wikipedia.org/wiki?curid=2452651", "title": "Sentimento (album)", "text": ""}
{"id": "2452656", "revid": "290023", "url": "https://it.wikipedia.org/wiki?curid=2452656", "title": "Scapricciatiello (disambigua)", "text": ""}
{"id": "2452658", "revid": "984922", "url": "https://it.wikipedia.org/wiki?curid=2452658", "title": "Henlopen Acres", "text": "Henlopen Acres \u00e8 un comune degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 139 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, il comune di Henlopen Acres si estende su una superficie totale di 0,7 km\u00b2, tutti quanti occupati da terre.\nPopolazione.\nSecondo il censimento del 2000, a Henlopen Acres vivevano 139 persone, ed erano presenti 42 gruppi familiari. La densit\u00e0 di popolazione era di 210 ab./km\u00b2. Nel territorio comunale si trovavano 198 unit\u00e0 edificate. Per quanto riguarda la composizione etnica degli abitanti, il 96,40% era bianco, il 2,88% era afroamericano e il 0,72% proveniva dalle isole del Pacifico.\nPer quanto riguarda la suddivisione della popolazione in fasce d'et\u00e0, il 11,5% era al di sotto dei 18, il 2,2% fra i 18 e i 24, il 10,8% fra i 25 e i 44, il 32,4% fra i 45 e i 64, mentre infine il 43,2% era al di sopra dei 65 anni di et\u00e0. L'et\u00e0 media della popolazione era di 65 anni. Per ogni 100 donne residenti vivevano 82,9 maschi.\nGreenville e Henlopen Acres sono i due luoghi pi\u00f9 ricchi dell'intero Delaware, con un guadagno procapite annuale di circa 80.000 $."}
{"id": "2452660", "revid": "1543377", "url": "https://it.wikipedia.org/wiki?curid=2452660", "title": "Dichetopiperazine", "text": "Le dichetopiperazine sono dei composti organici derivanti dalla ciclizzazione di un dipeptide, pertanto sono degli eterocicli.\nSi possono formare durante la sintesi di peptidi senza l'utilizzo di gruppi protettori, la reazione \u00e8 favorita anche dalla formazione di un anello stabile. Vengono generate anche dalla reazione di Maillard durante la tostatura delle fave di cacao, questi composti influenzano notevolmente l'aroma del cioccolato.\nVengono inoltre biosintetizzati da diversi organismi come metaboliti secondari.\nLe dichetipiperazine di origine sia naturale che sintetica posseggono una varia attivit\u00e0 biologica, tra cui: antitumorale, antivirale, antifungina e antibatterica."}
{"id": "2452664", "revid": "36426", "url": "https://it.wikipedia.org/wiki?curid=2452664", "title": "Predica di San Pietro", "text": ""}
{"id": "2452666", "revid": "36426", "url": "https://it.wikipedia.org/wiki?curid=2452666", "title": "Battesimo dei Neofiti", "text": ""}
{"id": "2452675", "revid": "200568", "url": "https://it.wikipedia.org/wiki?curid=2452675", "title": "Dichetopiperazina", "text": ""}
{"id": "2452678", "revid": "1305772", "url": "https://it.wikipedia.org/wiki?curid=2452678", "title": "Birds (Elton John)", "text": "Birds \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nCostituisce la sesta traccia dell'album del 2001 \"Songs from the West Coast\"; \u00e8 un pezzo influenzato dal country, dal blues e dal R&amp;B. La batteria entra in scena dopo i primi due versi del testo di Bernie, enigmatico e ricco di metafore (alla lettera il titolo vuol dire \"Uccelli\"), ed \u00e8 suonata da Matt Chamberlain (impegnato anche alle percussioni). Elton suona il pianoforte e l'harmonium. Alle chitarre vi \u00e8 Rusty Anderson, mentre alla chitarra resofonica \u00e8 presente David Channing. Al basso \u00e8 come al solito presente Paul Bushnell. La produzione \u00e8 opera di Patrick Leonard, e contribuisce a rendere questo brano una delle tracce pi\u00f9 significative dell'album di provenienza: \u00e8 stato infatti molto lodato dalla critica."}
{"id": "2452681", "revid": "767487", "url": "https://it.wikipedia.org/wiki?curid=2452681", "title": "Franco Capaldo", "text": "Biografia.\nInizi\u00f2 la carriera nel mondo della lirica, debuttando come tenore al Teatro Bellini di Napoli nel 1924 nel \"Rigoletto\" e cantando poi ne \"La traviata\", \"Tosca\" e \"La boh\u00e8me\".\nIn seguito, consigliato da E. A. Mario, pass\u00f2 alla musica leggera, esibendosi al Teatro Apollo con \"Santa lucia luntana\" e \"Presentimento\".\nDopo numerose tourn\u00e9e in tutta Italia e all'estero, soprattutto in Germania, America latina ed Europa orientale, nel 1930 lanci\u00f2 la canzone \"Torna\", del maestro Nicola Valente con versi di Pacifico Vento, che riscosse successo.\nIncise per svariate etichette, tra cui La voce del padrone e Parlophone.\nTra i suoi brani pi\u00f9 famosi, si ricordano: \"Mmiez'o ggrano\", \"O piscatore\", \"Funicul\u00ec funicul\u00e0\", \"Napule ca se ne va\", \"Suspiranno\", \"O surdato nun tene et\u00e0\", \"Sera d'autunno\", \"Frecce nere\" e \"Nanasse\", eseguita in coppia con Arturo Gigliati."}
{"id": "2452682", "revid": "200568", "url": "https://it.wikipedia.org/wiki?curid=2452682", "title": "Argentimetria", "text": ""}
{"id": "2452684", "revid": "1632387", "url": "https://it.wikipedia.org/wiki?curid=2452684", "title": "The Fiction We Live", "text": "The Fiction We Live \u00e8 il secondo album in studio del gruppo musicale degli From Autumn to Ashes, pubblicato il 9 settembre 2003 dall'etichetta discografica Vagrant Records.\nQuesto album vede di nuovo la collaborazione con la cantante Melanie Wills dei One True Thing, e si caratterizza per il sound duro accostato a parti pi\u00f9 melodiche con l'utilizzo della chitarra classica.\nIn questo album sono presenti le due canzoni probabilmente di maggior successo del gruppo, \"The After Dinner Payback\" e \"Milligram Smile\".\nTracce.\nTutte le tracce di Gross, Mark, Perri."}
{"id": "2452685", "revid": "838137", "url": "https://it.wikipedia.org/wiki?curid=2452685", "title": "Mondial Australian Women's Hardcourts 2008 - Doppio", "text": "Il doppio del Mondial Australian Women's Hardcourts 2008 \u00e8 stato un torneo di tennis facente parte del WTA Tour 2008.\nDinara Safina e Katarina Srebotnik erano le detentrici del titolo, ma la Srebotnik ha deciso di non partecipare quest'anno.\nSafina ha fatto coppia con \u00c1gnes Sz\u00e1vay, ma ha perso in finale 6\u20131, 6\u20132, contro Zi Yan e Jie Zheng."}
{"id": "2452686", "revid": "370712", "url": "https://it.wikipedia.org/wiki?curid=2452686", "title": "Ridotta Capuzzo", "text": ""}
{"id": "2452687", "revid": "438678", "url": "https://it.wikipedia.org/wiki?curid=2452687", "title": "Arkology", "text": "Arkology \u00e8 un triplo CD reggae/dub di Lee Perry e The Upsetters, prodotto da Lee \"Scratch\" Perry contenente produzioni del cosiddetto \"periodo Black Ark\" e pubblicato in Gran Bretagna dall'etichetta Island Records nel 1997.\nIl disco contiene materiale registrato nel periodo compreso tra il 1972 e il 1976 presso i mitici Black Ark studios, gli studi di registrazione di Lee Perry, teatro di molte produzioni innovative; si tratta principalmente di canzoni uscite in precedenza solo su vinile (sette o dodici pollici) e quasi esclusivamente nel mercato giamaicano e cantate e suonate dal gruppo di artisti che gravitava all'epoca intorno agli studi di registrazione di Perry, artisti come Max Romeo, The Meditations, Junior Murvin, Jah Lion, The Congos, autori degli album pi\u00f9 innovativi e sperimentali della musica giamaicana dell'epoca."}
{"id": "2452688", "revid": "767487", "url": "https://it.wikipedia.org/wiki?curid=2452688", "title": "Ellendale (Delaware)", "text": "Ellendale \u00e8 un comune degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 327 abitanti. Appartiene all'area micropolitana di Seaford.\nGeografia fisica.\nSecondo i rilevamenti dello United States Census Bureau, il comune di Ellendale si estende su una superficie totale di 0,7 km\u00b2, tutti quanti occupati da terre.\nPopolazione.\nSecondo il censimento del 2000, a Ellendale vivevano 327 persone, ed erano presenti 82 gruppi familiari. La densit\u00e0 di popolazione era di 498 ab./km\u00b2. Nel territorio comunale si trovavano 128 unit\u00e0 edificate. Per quanto riguarda la composizione etnica degli abitanti, il 55,35% era bianco, il 37,92% era afroamericano, lo 0,61% era nativo, e lo 0,31% era asiatico. Il restante 5,81% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 4,59% degli abitanti.\nPer quanto riguarda la suddivisione della popolazione in fasce d'et\u00e0, il 26,6% era al di sotto dei 18, l'8,0% fra i 18 e i 24, il 27,8% fra i 25 e i 44, il 24,2% fra i 45 e i 64, mentre infine il 13,5% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 94,6 maschi."}
{"id": "2452693", "revid": "110157", "url": "https://it.wikipedia.org/wiki?curid=2452693", "title": "Museo capitolare diocesano di Foligno", "text": "Il Museo capitolare diocesano di Foligno ha sede nel palazzo delle Canoniche, in piazza della Repubblica.\nStoria.\nIl palazzo, incastonato tra navata e transetto della cattedrale e antica residenza dei canonici, \u00e8 documentato dall'XI secolo. Venne modificato nel XVI e nel XVIII secolo ed deve il suo aspetto in larga parte ai restauri integrali del 1923-1926, quando vennero riaperte le bifore e aggiunto il corpo di fabbrica terminale con merlatura, dove un tempo si trovavano abitazioni civili che chiudevano la piazza.\nOpere.\nLe opere esposte spaziano dal XV al XVIII secolo, con dipinti di Bartolomeo di Tommaso, Ferra\u00f9 da Faenza, Cristoforo Roncalli, Cesare Sermei, No\u00ebl Quillerier e Giovan Battista Michelini. Vi si trova inoltre una sezione di archeologia cristiana."}
{"id": "2452699", "revid": "2074539", "url": "https://it.wikipedia.org/wiki?curid=2452699", "title": "Universit\u00e0 di St. Andrews", "text": "L'Universit\u00e0 di St. Andrews \u00e8 la pi\u00f9 antica universit\u00e0 della Scozia e la terza pi\u00f9 antica del mondo anglosassone, essendo stata fondata tra il 1410 ed il 1413. L'Universit\u00e0 \u00e8 situata nella citt\u00e0 di Saint Andrews, nel Fife, sulla costa orientale del Paese, a nord-est della capitale Edimburgo..\nStoria.\nL'Universit\u00e0 di St Andrews fu parte di quel movimento che istitu\u00ec le universit\u00e0 in molti Regni Europei durante il XIV e XV secolo. Anche se un centro di studi superiore fu creato gi\u00e0 nel 1410, lo status di Universit\u00e0 fu conferito il 28 agosto 1413 da una serie di bolle papali emanate dal Papa della linea di Avignone Benedetto XIII. L'Universit\u00e0 fu costruita sul modello di Orl\u00e9ans\ne di altre Universit\u00e0 francesi in cui il predominio dei maestri, indiscusso a Parigi e Oxford, fu modificato dall'autorit\u00e0 del Vescovo-Cancelliere e dalla partecipazione di tutti i membri accademici nell'elezione del Rettore. Per l'elezione di quest'ultimo maestri e studiosi venivano divisi in quattro nazioni, Albania, Angusia, Laudonia e Britannia, ognuna avente un voto.\nTra il XVI ed il XVIII secolo, l'Universit\u00e0 visse alterne fortune, e fu solo alla fine del XVIII che l'Universit\u00e0 ebbe una rinascita.\nOrganizzazione.\nL'Universit\u00e0 di St Andrews consta di quattro facolt\u00e0, \"Arts\", \"Divinity\", \"Medicine\" e \"Science\" e di 18 Dipartimenti. Per quanto riguarda le discipline viene attuato il programma SASP in filosofia (in collaborazione con l'universit\u00e0 di Stirling)."}
{"id": "2452703", "revid": "599013", "url": "https://it.wikipedia.org/wiki?curid=2452703", "title": "Fritz Fischer (sciatore)", "text": "Biografia.\nCarriera nel biathlon.\nIl suo pi\u00f9 grande successo \u00e8 stato vincere la medaglia d'oro nella staffetta 4 x 7,5\u00a0km ai XVI Giochi olimpici invernali di con Ricco Gro\u00df, Jens Steinigen e Mark Kirchner. Oltre alle molteplici medaglie alle Olimpiadi e ai Mondiali, nella stagione 1987-1988 ha vinto la coppa di cristallo che aveva solamente sfiorato l'anno prima arrivando 2\u00ba alle spalle di Frank-Peter Roetsch.\nIn carriera ha preso parte a quattro edizioni dei Giochi olimpici invernali, (27\u00b0 in sprint), (7\u00b0 in individuale, 8\u00b0 in sprint, 3\u00b0 in staffetta), (23\u00b0 in individuale, 12\u00b0 in sprint, 2\u00b0 in staffetta) e (1\u00b0 in staffetta).\nCarriera da allenatore.\nFischer, oltre essere stato un biatleta di successo, ha ottenuto grandi soddisfazioni anche in qualit\u00e0 di assistente allenatore della nazionale tedesca maschile fino al 2007. In seguito ha avviato una scuola di biathlon a Ruhpolding.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = Individuale\nSP = Sprint"}
{"id": "2452705", "revid": "80598", "url": "https://it.wikipedia.org/wiki?curid=2452705", "title": "Gualtiero Malgoni", "text": ""}
{"id": "2452706", "revid": "287204", "url": "https://it.wikipedia.org/wiki?curid=2452706", "title": "Top secret (disambigua)", "text": ""}
{"id": "2452707", "revid": "462578", "url": "https://it.wikipedia.org/wiki?curid=2452707", "title": "Fenwick Island", "text": "Fenwick Island \u00e8 un comune degli Stati Uniti, situata nella Contea di Sussex, nello Stato del Delaware. Secondo il censimento del 2000 la popolazione era di 342 abitanti. Appartiene all'area micropolitana di Seaford.\nEconomia.\nTurismo.\nFenwick Island, come le citt\u00e0 di Lewes, Rehoboth Beach, Dewey Beach, Bethany Beach, e South Bethany, appartiene alla regione turistica della Contea di Sussex, in rapido sviluppo economico e demografico.\nFenwick Island, Bethany Beach e South Bethany sono note con il nome di \"The Quiet Resorts\" (\"Luoghi di villeggiatura tranquilli\"). Questo in opposizione alla frenesia di localit\u00e0 come Dewey Beach e di Rehoboth Beach. A confermare la fama di Fenwick Island di localit\u00e0 tranquilla aiuta anche la presenza del Delaware Seashore State Park, subito a nord della citt\u00e0, con un litorale sabbioso che isola dal caos delle citt\u00e0 vicine.\nGeografia fisica.\nSecondo i rilevamenti dello United States Census Bureau, il comune di Fenwick Island si estende su una superficie totale di 1,3 km\u00b2, dei quali 0,9 km\u00b2 sono occupati da terre, mentre 0,4 km\u00b2 sono occupati da acque.\nPopolazione.\nSecondo il censimento del 2000, a Fenwick Island vivevano 342 persone, ed erano presenti 126 gruppi familiari. La densit\u00e0 di popolazione era di 498 ab./km\u00b2. Nel territorio comunale si trovavano 666 unit\u00e0 edificate. Per quanto riguarda la composizione etnica degli abitanti, il 99,42% era bianco. Il restante 0,58% della popolazione appartiene ad altre razze o a pi\u00f9 di una. La popolazione di ogni razza proveniente dall'America Latina corrisponde al 2,63% degli abitanti.\nPer quanto riguarda la suddivisione della popolazione in fasce d'et\u00e0, il 6,1% era al di sotto dei 18, il 2,6% fra i 18 e i 24, l'11,1% fra i 25 e i 44, il 40,6% fra i 45 e i 64, mentre infine il 39,5% era al di sopra dei 65 anni di et\u00e0. L'et\u00e0 media della popolazione era di 61 anni. Per ogni 100 donne residenti vivevano 89,0 maschi."}
{"id": "2452712", "revid": "1543377", "url": "https://it.wikipedia.org/wiki?curid=2452712", "title": "Hey Girl (gruppo musicale)", "text": "Le Hey Girl sono un gruppo mandopop femminile taiwanese. Nacquero quando la compagnia Channel V organizz\u00f2 delle audizioni per il programma Wo Ai Hei Se Hui (\u6211\u611b\u9ed1\u6f80\u6703), un variet\u00e0 televisivo il cui scopo era quello di creare dei nuovi personaggi dello spettacolo femminili nella nazione taiwanese. Per la fine del 2005, la Channel V scelse nove membri come rappresentanti delle ragazze partecipanti al programma. Questi nove membri erano Gui Gui, Xiao Jie, Mei Mei, Apple, Xiao Xun, Ya Tou, Xiao Man, Tong Tong e Da Ya. Insieme sono state affettuosamente riconosciute per un breve periodo come le \"Jiu Niu Niu\" (caratteri cinesi: \u4e5d\u599e\u599e; pinyin: Ji\u01d4 Ni\u016b Ni\u016b).\nI nove membri sono stati successivamente separati in due diversi gruppi, per l'uscita del loro terzo EP: Da Ya, Xiao Man, Ya Tou, Gui Gui ed Apple costituivano le Fen Hong Gao Ya Dian (cinese tradizionale: \u7c89\u7d05\u9ad8\u58d3\u96fb; pinyin: F\u011bn H\u00f3ng G\u0101o Y\u0101 Di\u00e0n; inglese: high-voltage pink). Mei Mei, Xiao Xun, Xiao Jie e Tong Tong formavano le Tian Xin Hong Zha Ji (cinese tradizionale: \u751c\u5fc3\u8f5f\u70b8\u6a5f; pinyin: Ti\u00e1n X\u012bn H\u014dng Zh\u00e0 J\u012b; inglese: sweet-hearted flying bombers).\nCuriosit\u00e0.\nL'allontanamento di Tong Tong.\nIl 5 ottobre 2008, Tong Tong ha lasciato le Hei Se Hui Mei Mei e il variet\u00e0 Wo Ai Hei Se Hui. Si presume che abbia lasciato il gruppo a causa di una spaccatura nei rapporti con la leader della band Da Ya, a causa di una sua presunta storia con il fidanzato del tempo di Tong Tong, Hakka-Pac; altre fonti riportano che Tong Tong \u00e8 stata forzata ad andarsene a causa di alcune violazioni del suo contratto. Tong Tong ha ammesso che durante questo periodo di stress ha iniziato a tagliarsi con delle lamette.\nAndando avanti, Tong Tong ha dichiarato che intende concentrarsi sulle sue abilit\u00e0 di canto e ballo. Attualmente lavora per \"Momo Kids\", una compagnia televisiva taiwanese che produce programmi per bambini.\nGui Gui lascia le Hey Girl.\nGui Gui attualmente ha lasciato la compagnia manageriale di Channel V da quando si \u00e8 avuta notizia che il drama \"Tao Hua Mei Mei\" sarebbe andato in onda su tale canale; il manager Andy Ge ha dichiarato che la ragazza non ha intenzione di rinnovare il contratto, come lei stessa ha ammesso attraverso un intervento sul suo blog ufficiale.\nIl manager Andy Ge ha chiarito che le Hey Girl non sono sotto contratto con la Channel V, quindi Gui Gui non avrebbe lasciato il gruppo e avrebbe seguito le funzioni promozionali come sempre.\nTuttavia, Gui Gui non si present\u00f2 a tali funzioni promozionali del gruppo. Il 6 maggio 2009, il manager Andy Ge ha affermato che la posizione di Gui Gui nelle Hey Girl sarebbe stata chiarita dalla Warner Music, la loro etichetta discografica.\nAttualmente, Gui Gui ha ufficialmente lasciato il gruppo Hey Girl, e non parteciper\u00e0 pi\u00f9 allo show televisivo \"I love Blackie\".\nLo scandalo di Xiao Man.\nXiao Man e Xiao Yu dei Lollipop sono stati scoperti mentre fumavano durante un appuntamento. L'avvenimento \u00e8 stato fatto presente poich\u00e9 la politica della Channel V \u00e8 quella di non permettere appuntamenti tra i Lollipop e le Hey Girl.\nA Xiao Man \u00e8 stato vietato di fare apparizioni in pubblico finch\u00e9 la notizia non avesse smesso di fare scalpore, ed \u00e8 per questo che la ragazza non fu inclusa nelle promozioni cinesi delle Hey Girl.\nApprossimativamente a marzo del 2009, Xiao Man \u00e8 riapparsa in pubblico, e non \u00e8 stata fatta menzione della sua violazione del contratto. Secondo alcune voci non confermate, il manager Andy Ge starebbe pensando di abolire la politica del divieto di appuntamenti tra i due gruppi.\nCambio di nome.\nOriginariamente, il nome del gruppo Hei Se Hui Mei Mei \u00e8 un gioco di parole tra le espressioni \"Mei Mei\" (cinese tradizionale: \u7f8e\u7709; traduzione: bellissima ragazza) e \"Hei Se Hui\" (cinese tradizionale: \u9ed1\u793e\u6703; inglese: black society; traduzione: triade). Successivamente, quando il gruppo \u00e8 passato sotto la Warner Music, il loro nome \u00e8 stato cambiato in \u9ed1Girl, ufficialmente in inglese Hey Girl. Il cambio di nome fu il risultato delle preoccupazioni della compagnia, che credeva che se ci fossero stati scandali con le altre ragazze partecipanti al variet\u00e0 Wo Ai Hei Se Hui, essi sarebbero stati associati anche con le Hei Se Hui Mei Mei (Hey Girl)."}
{"id": "2452713", "revid": "33751", "url": "https://it.wikipedia.org/wiki?curid=2452713", "title": "Ubriaco", "text": ""}
{"id": "2452716", "revid": "101175", "url": "https://it.wikipedia.org/wiki?curid=2452716", "title": "Yamaha WCM", "text": ""}
{"id": "2452720", "revid": "17654", "url": "https://it.wikipedia.org/wiki?curid=2452720", "title": "Soprano d'agilit\u00e0", "text": ""}
{"id": "2452721", "revid": "292162", "url": "https://it.wikipedia.org/wiki?curid=2452721", "title": "Santo Stefano di Bivona", "text": ""}
{"id": "2452722", "revid": "88740", "url": "https://it.wikipedia.org/wiki?curid=2452722", "title": "Nizam al-Mulk", "text": "\u00c8 considerato come uno dei pi\u00f9 grandi uomini di Stato del mondo islamico a tal punto da essere ricordato con l\u2019onorifico \"Nizam al-Mulk\" che significa \u201c\"Ordine del Potere\"\u201d. Fu autore di una vasta gamma di rinnovamenti nell\u2019Impero selgiuchide come la costruzione di numerosi madrasa e propugn\u00f2 una nuova legge di tassazione che miglior\u00f2 le entrate statali.\nInoltre \u00e8 autore del famoso \u201c\"Libro del Governo\"\u201d, trattato di politica scritta ai regnanti, considerato come l\u2019apice raggiunto dagli scrittori musulmani nel genere di filosofia politica durante l\u2019epoca d\u2019oro islamica.\nNizam al-Mulk fu ucciso dagli assassini della setta ismailita di Hassan al-Sabbah.\nLa vita.\nNato a T\u016bs, in Iran (in prossimit\u00e0 dell'odierna Mashhad), fu inizialmente al servizio dei Sultani dell'Impero ghaznavide. Studi\u00f2 insieme a Omar Khayyam e Hassan al-Sabbah, con i quali strinse un rapporto di amicizia.\nNi\u1e93\u0101m al-Mulk divenne governatore dell'intera provincia del Khorasan nel 1059. Dal 1063 serv\u00ec in quella stessa qualifica i Selgiuchidi a Balkh. \nNel 1064 fu nominato visir dell\u2019Impero selgiuchide, carica che mantenne lungo i regni di Alp Arslan (1063-1072) e di Maliksh\u0101h I (1072-1092). Ebbe un'enorme influenza sull'organizzazione del governo selgiuchide, tanto da guadagnarsi il \"laqab\" di \"Niz\u0101m al-Mulk\", che significa \"l'Ordine del Potere\", onorifico conferitogli dal Califfo abbasside del tempo Kaim bi Emrillah\".\"\nAveva grande rispetto dello sceicco dei Naqshbandiyya Ebu Ali Farmediye. Egli favor\u00ec l'ascesa della corrente sunnita ash'arita di cui fu un propugnatore.\nOltre alla sua straordinaria influenza in veste di vizir, con piena autorit\u00e0 delegatagli dai Sultani che egli fedelmente serv\u00ec, \u00e8 anche rinomato per la sistematica istituzione di un gran numero di istituti di istruzione superiore detti \"Ni\u1e93\u0101miyye\", che sono considerate le prime \"madrase\". Esse avevano sede in numerose citt\u00e0 dell'Impero selgiuchide, tra cui la pi\u00f9 famosa \u00e8 certamente quella di Baghdad, in cui insegn\u00f2 anche al-Ghazali, la seconda era quella di Nishapur. Sotto molteplici aspetti, queste strutture d'insegnamento superiore islamico appaiono come le immediate predecessori e modelli delle universit\u00e0 che vennero pi\u00f9 tardi istituite in Europa.\nNi\u1e93\u0101m al-Mulk \u00e8 inoltre ampiamente apprezzato per il suo voluminoso trattato sull'arte del governo \"Siy\u0101sat-n\u0101ma\" (il Libro del governo). Scrisse anche un'opera intitolata \"Dust\u016br al-wuzar\u0101\u02be\" (L'ordinamento dei vizir), redatta per suo figlio Ab\u016b l-Fat\u1e25 Fakhr al-Malik, non molto dissimile dal famoso libro del \"Q\u0101b\u016bs-n\u0101ma\".\nL'assassinio.\nNi\u1e93\u0101m al-Mulk fu assassinato lungo la strada che da Isfah\u0101n conduceva a Baghdad il 10 di Ramadan del 485 E., corrispondente al 14 ottobre 1092. La maggioranza della letteratura afferma che egli fu pugnalato da un appartenente alla setta ismailita degli Assassini (\"Hashshash\u012bn\" ) vicino Nih\u0101wand, in Persia, mentre si trovava nella sua lettiga. L'omicida gli si era accostato travestito da derviscio.\nQuesto resoconto riveste particolare interesse alla luce della storia, forse apocrifa, narrata dal grande scrittore argentino Jorge Luis Borges. Nel suo racconto, infatti, sarebbe stata raggiunta un'intesa tra un giovane Ni\u1e93\u0101m al-Mulk (a quell'epoca noto come \u02bfAbd al-Q\u0101sim) e due suoi amici, Omar Khayyam e Hasan al-Sabbah. Il loro patto consisteva nel fatto che se uno dei tre avesse potuto diventare persona potente ed eminente, si sarebbe avvalsa dell'aiuto degli altri due. Ni\u1e93\u0101m al-Mulk fu il primo ad assurgere alla notoriet\u00e0 quando fu nominato vizir dello Shahanshah selgiuchide Alp Arslan. Per onorare il patto, egli avrebbe offerto ai due amici posizioni e rango adeguato nella corte selgiuchide di Isfah\u0101n. Omar rifiut\u00f2 l'offerta, chiedendo invece che gli si dessero i mezzi per continuare indefinitamente i propri studi. Cosa che Niz\u0101m al-Mulk fece, come pure di costruirgli un osservatorio astronomico. Sebbene anche \u1e24asan, come \u02bfOmar, avesse deciso di accettare la nomina propostagli, dovette per\u00f2 fuggire dopo aver complottato contro il vizir per deporlo. Di conseguenza, \u1e24asan pass\u00f2 alla politica militante e conquist\u00f2 la fortezza di Alam\u016bt, in cui si stabil\u00ec, minacciando da l\u00ec il mondo sunnita e creando la setta a lui totalmente devota degli Assassini.\nUn altro racconto fantastica invece sul fatto che egli sarebbe stato ucciso da un sicario segretamente assunto da Malikshah I, all'interno di una lotta interna di potere. Di conseguenza il suo omicidio fu vendicato pi\u00f9 tardi dai fedeli seguaci della \"Ni\u1e93\u0101miyya\", assassinando lo stesso Sultano selgiuchide.\nUn'ultima versione rivela invece che egli sarebbe stato assassinato, assieme a Malikshah nello stesso anno, dopo una disputa tra studiosi sunniti e sciiti organizzato dallo stesso Malikshah e che si sarebbe concluso con la conversione allo Sciismo del Sultano. Tale storia \u00e8 narrata dal genero di Ni\u1e93\u0101m al-Mulk, Muq\u0101til b. \u02bfAtiyya, che avrebbe partecipato a quel dibattito.\nNi\u1e93\u0101m al-Mulk fu sepolto in un mausoleo vicino a Isfahan, insieme al sultano Malikshah stesso che serv\u00ec per lunghi anni."}
{"id": "2452725", "revid": "339392", "url": "https://it.wikipedia.org/wiki?curid=2452725", "title": "Malik Shah", "text": ""}
{"id": "2452729", "revid": "1543377", "url": "https://it.wikipedia.org/wiki?curid=2452729", "title": "Miguel Cotto", "text": "\u00c8 il primo ed unico pugile portoricano ad aver vinto titoli mondiali in quattro differenti categorie di peso.\nCome dilettante, ha rappresentato il proprio paese in vari eventi internazionali, come le olimpiadi di Sydney 2000. Ha iniziato la sua carriera professionistica nel 2001, e l'11 settembre 2004 ha sconfitto Kelson Pinto, diventando campione WBO dei pesi welter jr. Ha difeso la sua corona con successo per 5 incontri, per poi renderla vacante dopo essere passato ai pesi welter. Ha difeso la corona WBA contro Oktay Urkal, Zab Judah, Sugar Shane Mosley e Alfonso Gomez, prima di perdere il suo titolo contro Antonio Margarito.\nIl 21 febbraio 2009 ha sconfitto Michael Jennings, conquistando la corona WBO vacante dei pesi welter. Dopo averla difesa contro lo statunitense di origini ghanesi Joshua Clottey, ha perso il suo titolo nel match contro Manny Pacquiao, anch'egli campione, svoltosi il 14 novembre 2009. In seguito al match con Pacquiao, Cotto \u00e8 passato alla categoria di peso successiva ed ha sconfitto l'israeliano Yuri Foreman il 5 giugno 2010, conquistando cos\u00ec la cintura WBA dei superwelter che ha perso successivamente contro Floyd Mayweather Jr. il 5 maggio 2012. Il 7 giugno 2014 ha sconfitto il campione argentino Sergio Mart\u00ednez, conquistando i titoli WBC e \"The Ring\" dei pesi medi, che ha detenuto sino alla sconfitta con Sa\u00fal \u00c1lvarez nel 2015.\nTra i maggiori e pi\u00f9 apprezzati pugili della sua generazione, \u00e8 annoverato tra i migliori \"boxeur\" portoricani, assieme a figure come F\u00e9lix Trinidad, Wilfred Ben\u00edtez, Hector Camacho, Wilfredo Gomez e Carlos Ortiz.\nCarriera.\nCarriera da dilettante.\nGli inizi.\nDa giovane Cotto ha frequentato la palestra di Bairoa a Caguas. Qui ha avuto la possibilit\u00e0 di migliorare come pugile e di diventare uno dei dilettanti pi\u00f9 promettenti e bravi. Ha rappresentato il Porto Rico ai giochi di Sydney nel 2000. Dopo essere stato eliminato nelle prime fasi della competizione, ha deciso di passare al mondo dei professionisti.\nCome pugile dilettante Cotto ha partecipato a numerosi eventi internazionali. Ha conquistato una medaglia d'argento ai 1998 Junior World Championships, che si sono svolti a Buenos Aires, Argentina, gareggiando nella divisione dei pesi leggeri. Qui ha vinto tre vittorie ai punti: l'ucraino Andrey Kolevin 15-3; la canadese Dana Laframboise 6-1, e il lituano Darius Jasevicius 9-5. Ha subito la sua unica sconfitta ai punti, contro il russo Anton Solopov con il punteggio di 8-9. Nel 1999 Cotto ha preso parte ai Pan American Games, che si sono svolti a Winnipeg. Ha lottato solo una volta, perdendo ai punti contro Dana Laframboise con il punteggio finale di 2-5. Dopo questo evento Miguel ha partecipato ai 1999 World Amateur Boxing Championships a Houston, Texas. Ha perso ai punti il suo unico incontro disputato contro Robertas Nomeikas.\nCarriera da professionista.\nCotto ha fatto il suo debutto contro John Brown, vincendo nettamente ai punti con i seguenti cartellini: 100-89, 100-88 e nuovamente 100-89. Nell'incontro il portoricano ha dimostrato di avere un grande potenziale, stendendo l'avversario nella seconda ripresa e dominando tutto il match.\nNel 2001 Cotto ha subito un pericolosissimo infortunio che ha rischiato di porre fino alla sua carriera da pugile professionista, iniziata appena un anno prima. Mentre stava guidando la sua automobile verso una palestra alle 5 del mattino ha sentito sonno durante la guida, schiantandosi e rompendosi un braccio. Il portoricano \u00e8 stato portato subito all'ospedale. Dopo l'incidente ha dichiarato di sentire dei dolori alla spalla ogni tanto, ma di non risentire altri danni collaterali.\nIl 13 settembre 2003 Cotto ha sconfitto Demetrio Ceballos tramite KO alla 7\u00aa ripresa a Las Vegas, Nevada, in un incontro dove Ceballos ha subito un infortunio a causa delle potenti combinazioni dell'avversario. Nel 7\u00ba round Cotto ha dato prova del suo stile di combattimento aggressivo, colpendo il rivale con serie di pugni micidiali che hanno costretto l'arbitro a fermare la gara a 32 secondi dal gong. Con questa vittoria Cotto \u00e8 stato nominato il numero 1 della sua divisione dalla WBA.\nIl suo primo match del 2004 lo ha visto trionfare contro Victoriano Sosa tramite KO alla 4\u00aa ripresa. La settimana prima dell'incontro \u00e8 stata molto movimentata per Cotto: ha dovuto aspettare 4 ore per i suoi bagagli per arrivare al McCarran International Airport di Las Vegas e ha rischiato di essere \"cacciato\" via dal Mandalay Bay Hotel (il luogo del match) da una guardia della sicurezza che pensava che il pugile fosse un minorenne non accompagnato.\nIl 4 aprile 2004 Cotto ha sconfitto l'ex pretendente al titolo mondiale Lovemore N'dou tramite decisione unanime a Las Vegas. Le prime tre riprese del match sono state combattute in parit\u00e0, in quanto nessuno dei due pugili \u00e8 stato in grado di prendere il controllo della gara. Cotto ha dominato il 4\u00ba e il 5\u00ba round, riuscendo a colpire l'avversario alla testa con serie di efficaci combinazioni. La 7\u00aa e l'8\u00aa ripresa sono state controllate da N'dou, il quale \u00e8 riuscito a mandare pi\u00f9 pugni precisi rispetto all'avversario. Le ultime tre battute dell'incontro hanno visto entrambi i pugili stabilire brevi periodi di controllo della gara. Il verdetto finale ha visto N'dou perdere ai punti con i cartellini 117-111, 116-112 e 115-113.\nIl titolo WBO.\nL'11 settembre 2004 Cotto ha affrontato il l'imbattuto brasiliano Kelson Pinto per il titolo vacante WBO dei pesi welters junior. Questo \u00e8 stato il 3\u00ba match tra i due, poich\u00e9 si erano gi\u00e0 affrontati a livelli amatoriali, con Cotto vincitore per due volte.\nL'incontro \u00e8 stato trasmesso dalla HBO da San Juan, Porto Rico. Durante la gara Cotto ha utilizzato una strategia diversa dal suo solito, tenendo la guardia alta e difendendosi, piuttosto che attaccare aggressivamente. Nel corso dell'incontro Miguel \u00e8 riuscito ad atterrare l'avversario per ben tre volte, riuscendo a conquistare la corona World Boxing Organization dei pesi welters jr. per KO alla 6\u00aa ripresa.\nL'11 dicembre 2004 ha difeso con successo il suo titolo sconfiggendo l'ex campione del mondo Randall Bailey per KO alla 6\u00aa ripresa, nell'undercard dello scontro Vitali Klitschko-Danny Williams a Las Vegas. La performance di Cotto \u00e8 stata descritta come un insieme di velocit\u00e0 ed accuratezza. Durante la gara Bailey ha ricevuto molti colpi sul volto, tanto che gli si sono aperti due tagli sopra e sotto gli occhi. Come risultato le ferite di Bailey sono state subito esaminate dal medico di gara. In seguito Randall ha espresso il suo desiderio di abbandonare l'incontro, cos\u00ec l'arbitro ha deciso di porre fine alla disputa a poco pi\u00f9 di 1 minuto dal termine del 6\u00ba round. Pochi giorni dopo, il 22 dicembre 2004, la commissione pugilistica portoricana ha nominato Cotto \"Fighter of the year\" di Porto Rico, per l'anno corrispondente.\nCotto ha difeso la sua cintura per la seconda volta il 26 febbraio 2005 al Rub\u00e9n Rodr\u00edguez di Bayam\u00f3n, Porto Rico, contro Demarcus Corley. Durante il match Cotto ha battuto uno stile pi\u00f9 aggressivo del solito (la tattica opposta di quella del match con Bailey), scambiando colpi con l'avversario per tutto il corso del 1\u00ba round. Nel corso della gara \u00e8 stato anche detratto un punto ad entrambi i combattenti, per dei low blow (\"colpi bassi\") illegali. Cotto ha atterrato Corley per tre volte, e dopo il 3\u00ba KD l'arbitro ha deciso di terminare la contesa, a una decina di secondi dalla fine della 5\u00aa ripresa. Corley ha dichiarato che l'arbitro ha fermato la gara troppo presto e che se avesse voluto farlo avrebbe potuto chiudere la gara mentre stava mettendo in difficolt\u00e0 l'avversario. Giusto pochi giorni dopo la sua vittoria su Corley, Cotto e il suo amico Joseph Serrano, sono stati colpiti da diversi colpi di arma da fuoco. Cotto \u00e8 rimasto illeso, mentre Serrano \u00e8 stato colpito alla testa. Pur essendo riuscito a sopravvivere, Serrano \u00e8 rimasto in condizioni critiche per un lungo periodo.\nL'11 giugno 2005 Cotto ha affrontato l'ultimo uomo che l'ha sconfitto come dilettante, l'ex olimpionico Mohamed Abdullaev dall'Uzbekistan. Come pugili amatoriali, Abdulaev aveva eliminato Miguel dai giochi di Sydney nel 2000. Questa volta si sono incontrati come professionisti al Madison Square Garden di New York. Prima della gara Cotto ha ricevuto un'ovazione dal pubblico, che pareva essere dalla sua parte. Miguel ha iniziato il match sull'offensiva, attaccando l'avversario che in qualche modo ha tentato di difendersi. Alla 4\u00aa ripresa un potente gancio sinistro di Cotto ha colpito Abdullaev, che da l\u00ec in seguito si \u00e8 concentrato maggiormente a colpire l'avversario nel corpo. Ci\u00f2 ha cambiato la strategia di Cotto che \u00e8 passato cos\u00ec alla difensiva, mentre Abdullaev tentava di bucare la sua difesa. Dopo l'8\u00ba round l'occhio di Abdullaev era quasi totalmente chiuso, a causa dei potenti colpi di Cotto. Nella 9\u00aa ripresa, mentre Cotto si stava concentrando nel colpire la zona gi\u00e0 danneggiata del viso del rivale, l'arbitro ha interrotto il match, chiedendo al dottore di controllare l'occhio di Abdullaev. Dopo l'esaminazione il medico ha ordinato all'arbitro di fermare l'incontro, poich\u00e9 l'occhio del pugile uzbeco era gi\u00e0 ridotto male. Ci\u00f2 ha permesso a Cotto di conservare il suo titolo dei welters jr.\nLa terza difesa del titolo di Cotto ha preso posto al Boardwalk Hall in Atlantic City, New Jersey, il 24 settembre 2005, contro il colombiano Ricardo Torres. Nel 1\u00ba round Miguel \u00e8 subito passato in vantaggio nei cartellini, stendendo fulmineamente al tappeto Torres. Nella 2\u00aa ripresa tutto il contrario, \u00e8 stato invece Torres ad atterrare Cotto. Il round \u00e8 finito con entrambi gli atleti infortunati e in parit\u00e0. Cotto era apparentemente in migliori condizioni rispetto a Torres, e ci\u00f2 gli ha permesso di dominare il match dal 3\u00ba round in poi. A due minuti dal termine della 4\u00aa ripresa, uno dei pugni di Cotto \u00e8 finito sotto la cintura dell'avversario. L'arbitro \u00e8 intervenuto concedendo 30 secondi di recupero a Torres. Cotto ha dominato questo round, mentre Torres il successivo. Alla fine dei conti, per\u00f2, \u00e8 stato Cotto a trionfare, con un gancio sinistro al 7\u00ba round che ha messo KO il rivale.\nIl 4 marzo 2006 Cotto ha difeso il suo titolo WBO dei welters jr. atterrando al tappeto Gianluca Branco, che ha dovuto arrendersi a causa di un infortunio alla spalla all'8\u00ba round. L'incontro, tenutosi a Bayam\u00f3n, Porto Rico, ha visto Miguel dominare la gara con serie di jab, combinazioni e pugni efficaci. In seguito Cotto ha affrontato l'imbattuto Paul Malignaggi il 10 giugno 2006 al Madison Square Garden. Nella 1\u00aa ripresa un colpo di Cotto ha aperto un taglio sopra l'occhio sinistro di Malignaggi, fattore che secondo quest'ultimo lo ha condizionato per tutto l'incontro, impedendogli di vedere correttamente e di reagire ai colpi dell'avversario. Malignaggi ha inoltre detto di rispettare Cotto, ma di essere deluso per la sua prima sconfitta subita in carriera. Cotto ha vinto il match per verdetto unanime con i seguenti cartellini: 116-111 e 115-112. Dopo la gara Malignaggi \u00e8 stato trasportato al Roosevelt Hospital, a causa di una frattura all'osso orbitale destro e ad un infortunio alla mascella.\nI pesi welter.\nCotto ha reso vacante il suo titolo nel 2006 e ha annunciato di voler passare ai pesi welters per sfidare Carlos Quintana per la corona vacante WBA della divisione. L'incontro tra i due si \u00e8 svolto il 2 dicembre 2006 e nell'evento Miguel \u00e8 riuscito a detronizzare l'avversario per KOT alla 5\u00aa ripresa. Dopo aver subito un colpo al corpo Quintana ha gettato la spugna poco prima della campanella del 6\u00ba round, decretando Cotto nuovo campione WBA dei welters. La prima difesa del suo titolo si \u00e8 svolta il 3 marzo 2007 contro il turco Oktay Urkal. Il match \u00e8 terminato all'11\u00aa ripresa per abbandono di Urkal. Vedendolo in difficolt\u00e0 l'allenatore di Urkal ha ritirato il suo atleta, ritenendo inoltre ingiusta la decisione dell'arbitro di togliere un punto al suo pugile per aver dato una testata al rivale. Il 9 giugno 2007, a New York, Cotto (29-0) ha difeso la sua cintura contro \"Super\" Zab Judah. Nel match Cotto ha dato subito prova delle sue innate doti d'incontrista. I primi round sono stati molto attivi ma nel corso di essi Cotto ha inspiegabilmente colpito l'avversario sotto la cintura. In entrambe le occasioni Zab si \u00e8 gettato per terra dolorante e gli \u00e8 stato concesso qualche attimo di riposo da parte dell'arbitro. Per tale gesto a Cotto \u00e8 stato tolto un punto. Judah ha cos\u00ec ripreso a combattere, aggiudicandosi anche qualche ripresa. Ciononostante dalla met\u00e0 dello scontro in poi, il match \u00e8 passato nelle mani del portoricano, capace di scuotere pi\u00f9 volte l'avversario con potenti combinazioni. La svolta si \u00e8 verificata nella 10\u00aa ed 11\u00aa ripresa. Al 10\u00ba round Judah, stanco e oramai poco incisivo, \u00e8 stato costretto a mettersi in ginocchio in seguito ad un attacco del rivale, ma \u00e8 riuscito a resistere sino alla campanella. Nell'11\u00aa ripresa ha per\u00f2 ceduto, cadendo a pancia in su in seguito ad una nuova serie di colpi del portoricano. Judah, autore di una prova di gran coraggio e spirito di volont\u00e0 (lui stesso si \u00e8 pi\u00f9 volte battuto la mano sul cuore durante le ultime riprese), \u00e8 riuscito a rialzarsi ma dopo aver subito un nuovo attacco di Cotto ha costretto l'arbitro a porre fine all'incontro e a decretare la vittoria di Miguel per KOT. Al momento dello stop Miguel era in vantaggio su tutti i tre i cartellini dei giudici per 97-91.\nCotto VS Mosley.\nIl 10 novembre 2007 Cotto ha affrontato un avversario ben pi\u00f9 noto e quotato, \"Sugar\" Shane Mosley (44-4, 37 KO), al Madison Square Garden. Lo scontro \u00e8 stato il frutto di un accordo tra la Top Rank Boxing, i promoter di entrambi i pugili e la Golden Boy Promotions di \u00d3scar de la Hoya. L'incontro \u00e8 stato teletrasmesso dalla HBO in Pay-Per-View ed \u00e8 stato vinto dal portoricano per decisione unanime. Verso la parte finale dello scontro, Sugar Shane ha adottato uno stile pi\u00f9 aggressivo, diventando quindi l'aggressore. La prestazione del portoricano \u00e8 stata descritta come \"un raro momento nello sport, quando una stella sorge all' improvviso da ci\u00f2 che \u00e8 categoricamente definito come bravura, sino alla cuspide di grandezza.\" Il 12 aprile 2008 Miguel ha difeso con successo la sua corona contro Alfonso G\u00f3mez. Nel corso dell'incontro Cotto \u00e8 riuscito ad effettuare tre knockdown ai danni dell'avversario, prima dello stop da parte dell'arbitro di gara alla 5\u00aa ripresa, su consiglio del dottore, che ha indicato che G\u00f3mez non poteve pi\u00f9 continuare lo scontro. Cotto \u00e8 stato nominato \"pugile dell'anno\" dalla World Boxing Association, durante le premiazioni annuali dell'organizzazione, che si svolgono in Argentina, a Buenos Aires.\nCotto VS Margarito.\nIl 26 luglio 2008, all'MGM Grand di Las Vegas, Cotto ha subito la sua prima sconfitta da professionista da parte del messicano Antonio Margarito, in una difesa del titolo senza successo.\nIl campione di Caguas ha preso l'iniziativa subito, riuscendo spesso a portare a segno i suoi colpi durante le prime battute del match e utilizzando il suo lavoro di gambe per evitare pericoli. Ciononostante Margarito ha pressato offensivamente l'avversario con costanza, iniziando a martellare la resistenza dell'avversario intrappolandolo all'angolo e attaccandolo con alcune combinazioni. Cotto \u00e8 stato ferito alla 7\u00aa ripresa, dopo che un paio di montanti dal parte del messicano gli hanno causato fuoriuscita di sangue dal naso. Margarito ha continuato sulla sua strada, attaccando il rivale e infliggendogli ancora pi\u00f9 danni durante il 10\u00ba round.\nIl nativo di Torrance lo ha poi scosso con serie di colpi all'inizio del round successivo, mandandolo sanguinante sulle corde. Una nuova combinazione da parte del messicano ha infine costretto Miguel a mettersi in ginocchio. Il portoricano \u00e8 riuscito a rimettersi in piedi, ma dopo aver passivamente subito una nuova ondata di colpi, il suo zio/allenatore Evangelista Cotto ha deciso di ritirarlo dalla contesa, risparmiandogli cos\u00ec un'eccessiva punizione. Due giudici hanno dato Margarito vincente per 96-94, mentre il terzo ha dato l'incontro in perfetta parit\u00e0. Medesima l'opinione dell'analista della HBO Harold Lederman. Il match, denominato \"The Battle\", \u00e8 considerato uno dei pi\u00f9 belli del 2008.\nLa sconfitta di Cotto da parte di Margarito \u00e8 stata soggetta ad investigazioni, dopo il tentato utilizzo di bendaggi irregolari da parte del messicano nel suo incontro con Sugar Shane Mosley.\nCotto \u00e8 tornato all'azione il 21 febbraio 2009, in uno scontro svoltosi al Madison Square Garden. Nell'occasione ha affrontato Michael Jennings (34-1, 16 KO) per la corona vacante WBO dei welter. Dopo un'iniziale fase di studio da parte di entrambi i combattenti, il ritmo \u00e8 aumentato durante la 2\u00aa ripresa. Nel 3\u00ba round il campione di Caguas ha iniziato a prendere l'iniziativa, attaccando l'avversario con diretti e ganci. Poco dopo Cotto ha messo a segno 2 knockdown ai danni dell'avversario, che \u00e8 stato comunque in grado di proseguire sino al termine della ripresa. Nel 5\u00ba round, Jennings, intrappolato contro le corde del ring, ha subito un nuovo attacco da parte del portoricano, finendo nuovamente per terra dopo un devastante gancio destro. Il britannico \u00e8 stato in grado di rimettersi in sesto, ma il direttore di gara ha deciso di terminare la contesa. Con questa grande vittoria, Cotto ha conquistato il suo secondo titolo nella divisione dei welter. Pochi mesi dopo, l'8 aprile, Cotto ha licenziato suo zio Evangelista come allenatore, in seguito ad una violenta discussione nella quale sono rimaste coinvolte propriet\u00e0 del pugile. Tuttavia, nessuno dei due campi ha deciso di avviare azioni legali. Di conseguenza, Miguel ha nominato Joe Santiago come suo nuovo trainer. Quest'ultimo aveva in precedenza servito come nutrizionista del team.\nIl 13 giugno 2009 \"Junito\" ha difeso la sua corona contro Joshua Clottey (35-2, 20 KO), in un match che ci si aspettava inizialmente essere un'unificazione che includeva anche la cintura IBF. Le scintille si sono accese sin dalla 1\u00aa ripresa: knockdown di Cotto ai danni dell'avversario. Nel 3\u00ba round, una testata involontaria ha aperto un profondo taglio sopra l'occhio sinistro del portoricano. Il taglio si \u00e8 maggiormente aggravato nel 4\u00ba round, ma Miguel \u00e8 stato comunque in grado di prendere il controllo della situazione. Nella 5\u00aa ripresa, per\u00f2, \u00e8 stato Clottey a subire un infortunio, dopo essere finito sul tappeto in seguito ad uno scambio di colpi. Con problemi al ginocchio sinistro, il ghanese ha avuto comunque la possibilit\u00e0 di ottenere qualche attimo di recupero. Nella ripresa seguente Cotto ha intrappolato l'avversario all'angolo, ottenendo un vantaggio dal punto di vista offensivo. Le battute successive sono state controllate da Clottey, consapevole del fatto che il rivale non era pi\u00f9 in grado di vedere i pugni provenienti da destra a causa del taglio. Durante l'ultima parte della gara, Cotto ha deciso di applicare pi\u00f9 tecnica che potenza, mantenendo inalterato il suo ritmo. La contesa \u00e8 terminata per \"Split Decision\", con due giudici dalla parte di Cotto (115-112 e 116-111) e l'altro dalla parte di Clottey (114-113).\nCotto VS Pacquiao.\nSubito dopo l'incontro con Clottey, le negoziazioni per riuscire a concretizzare un match contro il campione filippino Manny Pacquiao sono iniziate e sono riuscite a programmare uno scontro per il 14 novembre 2009. Pacquiao ha iniziato ad acquisire popolarit\u00e0 dopo la sua vittoria sul campione messicano Marco Antonio Barrera e ha rafforzato la sua reputazione sconfiggendo grandi nomi come \u00c9rik Morales, Juan Manuel M\u00e1rquez, \u00d3scar de la Hoya e Ricky Hatton. In particolare \u00e8 stata fulminea la vittoria su quest'ultimo: devastante sinistro alla 2\u00aa ripresa che ha lasciato il britannico privo di sensi sul ring. Ci\u00f2 ha portato gli appassionati di boxe ad aspettarsi una gara spettacolare tra due dei pi\u00f9 forti pesi welter in circolazione. L'incontro tra Cotto e Pacquiao \u00e8 stato denominato \"Firepower\". Ancora prima che Pacquiao sconfiggesse Ricky Hatton, il promoter Bob Arum ha esplicitato il suo interesse per questa potenziale contesa. In seguito anche \"Pac-Man\" ha espresso il suo interesse. Durante la trattativa, \u00e8 stato rivelato che il peso limite sar\u00e0 di 145 libbre, mentre il frazionamento degli incassi in pay-per-view sara del 65% per Pacquiao e 35% per Cotto.\nLo scontro, svoltosi all'MGM Grand di Las Vegas, ha visto Miguel subire la sua seconda sconfitta come pugile professionista, per KO tecnico al 12\u00ba round. Dopo una prima ripresa attiva e dalla parte del portoricano, Cotto ha visto il graduale domininio dell'avversario, subendo due knockdown nella 3\u00aa e 4\u00aa ripresa. Il 5\u00ba round \u00e8 stato di \"Junito\", capace di mettere in mostra qualche buon colpo. Ciononostante da quel punto in poi l'incontro \u00e8 stato totalmente comandato dal filippino, capace di scuotere pi\u00f9 volte l'avversario con i suoi rapidi e potenti pugni; all'11\u00aa ripresa, quando la resa di Miguel sembrava oramai imminente, la moglie e i figli del campione di Caguas hanno deciso di abbandonare l'MGM Grand, dopo che avevano chiesto invano all'arbitro di gara di interrompere il match, per evitare un'inutile punizione nei confronti del portoricano. Tuttavia Cotto, autore di una grande prova di coraggio e orgoglio, ha deciso di tenere stretti i denti, intenzionato a finire l'ultima ripresa per dimostrare che era ancora in gara. A circa un minuto dall'ultimo gong, Pacquiao ha nuovamente attaccato l'avversario con una combinazione di colpi, costringendo finalmente l'arbitro a porre fine all'incontro per KO tecnico.\nVita personale.\nCotto \u00e8 nato e cresciuto a Caguas, una regione di Porto Rico, con vari familiari legati al mondo del pugilato, come il padre Miguel Cotto Sr., il fratello Jos\u00e9 Miguel Cotto, il cugino Abner Cotto e lo zio e istruttore di boxe Evangelista Cotto. \u00c8 sposato con Melissa Guzman, con la quale ha due figli: Miguel Cotto III e Alondra. Ha una figlia, nata nel novembre 2006, da un'altra relazione.\nOltre a fare il pugile, Miguel Cotto \u00e8 anche proprietario della \"Promoci\u00f3nes Miguel Cotto\", che organizza incontri di pugilato a Porto Rico. Ha inoltre fondato \"El \u00c1ngel\", un'organizzazione che promuove l'attivit\u00e0 fisica.\nMiguel collabora inoltre con Marc Ecko, artista, designer e imprenditore proprietario della Ecko Unlimited, o semplicemente Ecko. Tale collaborazione gli regala pantaloncini per il combattimento nel ring ed accessori e vestiti per l'esterno.\nHa un fratello, Jos\u00e8 Miguel Cotto, anch'egli pugile con un buon record da professionista."}
{"id": "2452735", "revid": "1391549", "url": "https://it.wikipedia.org/wiki?curid=2452735", "title": "Woodside (Delaware)", "text": "Woodside \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 184 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Woodside si estende su una superficie totale di 0,4 km\u00b2, tutti quanti occupati da terre.\nPopolazione.\nSecondo il censimento del 2000, a Woodside vivevano 184 persone, ed erano presenti 52 gruppi familiari. La densit\u00e0 di popolazione era di 436 ab./km\u00b2. Nel territorio comunale si trovavano 72 unit\u00e0 edificate. Per quanto riguarda la composizione etnica degli abitanti, il 96,20% era bianco, lo 0,54% era afroamericano e l'1,09% era asiatico. Il restante 2,17% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva all'1,09% degli abitanti.\nPer quanto riguarda la suddivisione della popolazione in fasce d'et\u00e0, il 22,3% era al di sotto dei 18, il 6,5% fra i 18 e i 24, il 33,7% fra i 25 e i 44, il 25,0% fra i 45 e i 64, mentre infine il 12,5% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 87,8 maschi."}
{"id": "2452738", "revid": "1305772", "url": "https://it.wikipedia.org/wiki?curid=2452738", "title": "I'll Be There", "text": ""}
{"id": "2452743", "revid": "228587", "url": "https://it.wikipedia.org/wiki?curid=2452743", "title": "Utr", "text": ""}
{"id": "2452746", "revid": "599013", "url": "https://it.wikipedia.org/wiki?curid=2452746", "title": "Shane Mosley", "text": "Annoverato tra i migliori pugili degli anni novanta e duemila, ha conquistato titoli mondiali in tre diverse categorie di peso. \u00c8 stato campione IBF dei leggeri, WBC dei welter, WBA e WBC dei superwelter.\nSoprannominato \"Sugar\" in memoria del campione Sugar Ray Robinson, nel corso della sua carriera \u00e8 stato nominato \"Fighter of the Year\" nel 1998 dalla BWAA e da \"The Ring\", e nel 2000 dalla International Boxing Hall of Fame. Tra il 2000 ed il 2001 era considerato, sempre da \"The Ring\", come il miglior pugile \"pound for pound\" in circolazione. Malgrado aver annunciato il proprio ritiro nel 2012 e nuovamente nel 2013, Mosley \u00e8 tornato sui propri passi in entrambe le occasioni tornando a combattere sul ring ad oltre 40 anni compiuti. Si ritir\u00f2 definitivamente nel 2017.\nBiografia.\nOrigini.\nShane Mosley \u00e8 nato a Lynwood (California), il 7 settembre 1971. Ha iniziato ad appassionarsi al pugilato all'et\u00e0 di 8 anni.\nCarriera.\nCarriera da professionista.\nCampione imbattuto.\nSugar Shane ha iniziato la sua carriera professionistica l'11 febbraio 1993, contro l'ex campione dello stato della California Greg Puente. Pur essendo un nuovo arrivato Shane ha subito dimostrato di avere le carte in regola per diventare uno dei migliori, riuscendo a sconfiggere l'avversario in cinque riprese. A causa di difficolt\u00e0 promozionali l'inizio della sua carriera \u00e8 partito in sordina, divenne noto nel panorama pugilistico poco prima del suo match contro il campione Phillip Holiday, nel quale si \u00e8 presentato con un record professionale di 23-0 (22 KO prima del limite). Nell'incontro Mosley ha dato dimostrazione di forza e velocit\u00e0, trainando l'avversario per 12 round e uscendo dall'arena come nuovo campione IBF dei leggeri.\nA questa convincente vittoria \u00e8 seguita quella per KO su Manuel Gomez.\nDopo la gara Shane ha attraversato un periodo positivo, inanellando una serie di vittorie consecutive. La sua striscia di successi ha attirato l'attenzione di molta gente perci\u00f2 Mosley si stava ritagliando un posto tra i migliori. Dopo il KO di Sugar ai danni di John John Molina, l'allora commentatore HBO nonch\u00e9 campione sul ring Roy Jones Jr. ha detto di lui: \"\u00c8 il miglior peso leggero della storia, forse dopo Roberto Duran.\"\nNel 1998 ha difeso la sua corona cinque volte, vincendo in tutte le occasioni per KO. Questa valida annata gli ha valso il titolo di \"Fighter of the Year\". Il presidente della BWAA Chhris Thorne ha detto al riguardo: \"Sugar ha portato molta classe alla boxe nel 1998. Merita tutto ci\u00f2 che sta ricevendo.\"\nA questi successi dentro e fuori dal ring \u00e8 seguita la sua nomina come 13\u00ba tra i migliori pesi leggeri di sempre, dalla rivista \"The Ring\". Mosley ha continuato a imporsi tra gli avversari anche nel 1999, difendendo il titolo altre due volte e vincendo sempre per KO, prima di iniziare a trovare difficolt\u00e0 nel raggiungere il peso di 135 libbre. Anche se era pi\u00f9 semplice per lui passare ai welters jr. (140 libbre), Sugar ha deciso di avanzare direttamente nella divisione dei welters, dove secondo lui militavano i rivali pi\u00f9 tosti.\nAl 2000 il record di Mosley ammontava a 38-0, con 36 vittorie per KO.\nMosley VS De La Hoya e lo scandalo BALCO.\nIl 17 giugno 2000 Mosley ha affrontato \u00d3scar de la Hoya a Los Angeles per il titolo WBC dei pesi welters. Dopo dodici riprese Mosley \u00e8 riuscito a trionfare per \"Split Decision\". Durante l'incontro nessuno dei due \u00e8 caduto al tappeto ma al termine della gara tutti e due sono usciti con volti piuttosto gonfi e danneggiati; De La Hoya ha riportato anche ferite al naso. Mosley ha guadagnato un minimo di $15.000.000 mentre De La Hoya si \u00e8 assicurato $35.000.000. Prima del loro rematch nel 2003, \u00e8 stato rivelato che Mosley ha fatto uso di doping. Nell'atteso rematch Sugar Shane \u00e8 riuscito nuovamente a sconfiggere De La Hoya, grazie a forti prestazioni nei round finali.\nL'incontro tra il \"Golden Boy\" \u00d3scar de la Hoya e Shane Mosley \u00e8 stato macchiato nel 2007 da uno strascico dello scandalo BALCO. Secondo quanto riportato da Jeff Novitzky, investigatore del caso BALCO, Mosley avrebbe fatto uso di EPO fino a 5 giorni prima del match del 2003 contro De la Hoya. Mosley successivamente ha ammesso di aver inconsapevolmente fatto uso di steroidi. De la Hoya non ha mai fatto menzione di voler agire legalmente per sovvertire l'esito del match in suo favore (l'esito dell'incontro diverrebbe o una squalifica per Mosley o un No Contest).\nMosley VS Forrest I &amp; II.\nDopo una serie di difese del titolo dei welters contro avversari poco quotati, \u00e8 arrivato il turno dell'olimpionico Vernon Forrest. Nelle prime battute del 2\u00ba round, i due pugili si sono scontrati i capi e Sugar Shane ha riportato una ferita alla testa. L'arbitro ha fermato l'incontro per qualche istante. Quando i due hanno ricominciato a combattere, Forrest ha atterrato al tappeto Mosley per due volte. I punteggi finali hanno decretato Forrest vincitore per 115-110, 117-108 e 118-108.\nSei mesi dopo, al Conseco Fieldhouse nell'Indiana, si \u00e8 tenuto un rematch tra Forrest e Mosley. Tuttavia Sugar ha perso anche in questa occasione ai punti dopo 12 riprese.\nL'approdo ai superwelter e l'assalto al titolo.\nL'8 febbraio 2003 Sugar Shane ha fatto il suo ritorno sul ring contro l'ex campione IBF dei medioleggeri Ra\u00fal M\u00e1rquez. L'incontro, terminato con un \"no contest\", \u00e8 stato caratterizzato da due testate involontarie di Mosley ai danni dell'avversario, causandogli tagli veramente profondi sopra gli occhi.\nIl 13 settembre del medesimo anno Shane ha nuovamente incontrato davanti a s\u00e9 \u00d3scar de la Hoya, campione WBC e WBA dei medioleggeri. Mosley \u00e8 riuscito a trionfare per decisione unanime, unendosi al gruppo di campioni del mondo che hanno regnato in tre o pi\u00f9 divisioni. Dopo il match Sugar ha ammesso di essersi iniettato degli agenti dopanti prima del match con il pugile di origini messicane.\nMosley VS Cotto.\nil 10 novembre 2007, al Madison Square Garden, Sugar Shane ha affrontato l'imbattuto campione portoricano della WBA Miguel Cotto in un incontro in Pay Per View teletrasmesso dalla HBO. Cotto \u00e8 riuscito a trionfare per una stretta decisione unanime, dopo aver vissuto uno dei match pi\u00f9 belli e intensi dell'anno.\n\"Mosley mi ha colpito con alcuni pugni veramente forti. Tuttavia mi sono allenato in palestra per affrontare questo tipo di colpi\", ha detto Cotto in un'intervista post incontro.\nDopo la sconfitta Mosley si era accordato per affrontare Zab Judah a Las Vegas il 31 maggio 2007, ma dopo un infortunio subito da quest'ultimo la gara non si \u00e8 pi\u00f9 svolta.\nMosley VS Mayorga.\nNell'agosto 2008, fu annunciato che Mosley avrebbe combattuto un match nella categoria pesi superwelter contro l'ex campione del mondo Ricardo Mayorga. Il match si svolse presso l'Home Depot Center in California il 27 settembre 2008. Fu la prima volta dal 2000 che Mosley combatteva nel suo Stato natale. L'incontro era per il vacante titolo WBA Inter-Continental. A Mosley fu garantito un premio di 1 milione di dollari. Durante i primi tre round, i colpi pi\u00f9 duri furono messi a segno da Mayorga. Mosley riusc\u00ec a \"prendere la misura\" all'avversario a partire dal quarto round. Verso la fine dell'undicesimo round, Mosley sferr\u00f2 un destro al volto di Mayorga che gli fece uscire del sangue dalla bocca. Con meno di un minuto alla fine del match, Mayorga cadde al tappeto sulle ginocchia. Egli si rialz\u00f2 ma ormai aveva le gambe malferme; e Mosley lo mand\u00f2 nuovamente al tappeto sul suono della gong e l'arbitr\u00f2 decret\u00f2 la fine dell'incontro per KO.\nMosley VS Mayweather.\nIl 1\u00ba maggio 2010 fu annunciato che Mosley avrebbe affrontato l'imbattuto Floyd Mayweather. I puristi della boxe erano in attesa di questo incontro da anni. Mosley avrebbe dovuto combattere con il campione WBC Andre Berto in un match di unificazione dei titoli, ma Berto dovette dare forfait a causa del terremoto che colp\u00ec Haiti nel 2010 nel quale erano periti alcuni suoi familiari. Il titolo WBA di Mosley non era in palio perch\u00e9 Mayweather si rifiut\u00f2 di pagare le tasse WBA. La sera del match, Mosley, dopo un inizio incoraggiante, venne dominato da Mayweather battendolo ai punti con ampio margine (119\u2013109, 119\u2013109, e 118\u2013110).\nIl 22 maggio 2010, Mosley venne privato del suo titolo WBA (Super) dei pesi welter, per scarsa difesa dello stesso, fatto che rese il campione WBA V'ja\u010deslav Sen\u010denko l'unico detentore di un titolo WBA nella divisione pesi welter.\nMosley VS Mora.\nIl 30 giugno 2010 venne annunciato che il prossimo sfidante di Mosley sarebbe stato l'ex campione WBC dei pesi superwelter Sergio Mora allo Staples Center di Los Angeles il 18 settembre. Una conferenza stampa ufficiale di presentazione del match si tenne alla fine di agosto. L'incontro termin\u00f2 in pareggio con un verdetto altamente controverso, con molti che ritenevano Mosley il vero vincitore. Il punteggio assegnato dai giudici di gara fu: Mora 115\u2013113, Mosley 116\u2013112 e 114\u2013114.\nMosley VS Pacquiao.\nIl 7 maggio 2011, Mosley perse contro Manny Pacquiao un match con in palio il titolo WBO dei pesi welter svoltosi all'arena MGM Grand di Las Vegas. Il rapper LL Cool J si esib\u00ec prima dell'inizio del match. Pacquiao mise al tappeto Mosley al terzo round con un sinistro al volto. Mosley rimase scosso dal colpo ricevuto ma riusc\u00ec a rialzarsi. Pacquiao vinse ai punti con giudizio unanime (119\u2013108, 120\u2013108, e 120\u2013107).\nPrimo ritiro.\nMosley si ritir\u00f2 ufficialmente dal ring dopo il match con \u00c1lvarez, con un record in carriera di 46-8-1, con 39 KO. Negli ultimi quattro combattimenti aveva rimediato tre sconfitte e un pareggio.\nMosley VS Cano.\nIl 19 marzo 2013, Mosley annunci\u00f2 che sarebbe uscito dal ritiro per affrontare il ventitreenne Pablo C\u00e9sar Cano a Canc\u00fan, in Messico. L'incontro ebbe luogo il 18 maggio 2013. Mosley si aggiudic\u00f2 il match ai punti con verdetto unanime. Con la vittoria, Mosley acquis\u00ec il vacante titolo WBC International dei pesi welter, primo titolo professionale sin dal 2009.\nMosley VS Mundine.\nIl 27 novembre 2013 Mosley affront\u00f2 Anthony Mundine all'Allphones Arena di Sydney, in Australia. Il match avrebbe dovuto svolgersi il 23 ottobre, ma Mosley diede forfait per motivi contrattuali, secondo il promoter Richard Schaeffer. Il match termin\u00f2 al sesto round per ritiro di Shane Mosley a causa di dolori alla schiena, dando a Mundine la vittoria per TKO.\nSecondo ritiro.\nMosley annuncia nuovamente di volersi ritirare il 7 dicembre 2013. Dichiara di voler diventare un trainer, cos\u00ec da allenare suo figlio, Shane Jr., e altri giovani pugili.\nMosley VS Mayorga II.\nIl 9 luglio 2015 Mosley dichiar\u00f2 che sarebbe tornato a combattere, uscendo dal ritiro, per sfidare l'ex rivale Ricardo Mayorga il 29 agosto al The Forum di Los Angeles. Il 14 agosto Don King intent\u00f2 causa affermando che Mayorga era ancora sotto contratto con lui tramite un accordo che risaliva al 2009. Mayorga era tornato a combattere nel 2014. I documenti legali dimostravano che Mayorga, al suo ritorno sul ring nel 2014, aveva firmato una carta, confermando che l'accordo con King era ancora valido. Durante la conferenza stampa prima del match, la ragazza di Mosley, coinvolta nella promozione dell'incontro, svuot\u00f2 una bottiglietta d'acqua in testa a Mayorga. Mayorga non reag\u00ec alla provocazione, sebbene pi\u00f9 tardi sembr\u00f2 che l'avesse sculacciata. Infuriato, Mosley cerc\u00f2 di strangolare Mayorga. Molti addetti ai lavori, inclusa la dirigenza WBC, affermarono che il tutto era stato orchestrato di comune accordo dai due pugili per \"fare scena\". Mosley vinse l'incontro per TKO al sesto round.\nMosley VS L\u00f3pez.\nIl 2 dicembre 2015 fu annunciato che Mosley, il 17 dicembre, avrebbe sfidato il trentasettenne venezuelano Patrick L\u00f3pez alla Roberto Dur\u00e1n Arena di Panama, in un match per il titolo WBA Continental dei pesi superwelter. Entrambi i pugili arrivarono all'incontro sfiorando i limiti massimi della categoria di peso, con Mosley leggermente pi\u00f9 pesante e L\u00f3pez al primo combattimento in oltre un anno. L\u00f3pez fu messo KO al secondo round con un gancio sinistro e altre tre volte nel decimo round, dando cos\u00ec la vittoria a Mosley per TKO.\nMosley VS Avanesyan.\nIl 28 marzo 2016 fu comunicato che Mosley avrebbe sfidato il campione WBA Interim dei pesi welter David Avanesyan alla Gila River Arena di Glendale, Arizona, il 28 maggio. Prima che l'incontro fosse annunciato, la leggenda del pugilato Roberto Dur\u00e1n divenne l'allenatore di Mosley. Mosley perse l'incontro ai punti. Avanesyan si aggiudic\u00f2 tutti i cartellini dei giudici (117-110, 117-110, 114-113).\nRitiro definitivo.\nIl 16 agosto 2017 Mosley ha annunciato il suo ritiro dal ring dopo 24 anni da professionista. Parlando a ESPN, disse che il suo corpo ormai non era pi\u00f9 in grado di sostenere allenamenti massivi. In una dichiarazione ufficiale, egli disse:\nMosley si \u00e8 ritirato con un record di 61 incontri, con 49 vittorie, 10 sconfitte, 1 pareggio e un no contest.\nVita privata.\nAttualmente vive a La Verne, California.\nMosley \u00e8 stato sposato e ha quattro figli. Nel novembre 2002, Mosley si \u00e8 sposato con Jin Sheehan. La coppia ha avuto tre figli prima di divorziare nel 2010. L'altro figlio di Mosley, Shane Mosley Jr., proviene da una sua precedente relazione. Anche Mosley Jr. \u00e8 un pugile, e ha debuttato tra i professionisti nel 2014."}
{"id": "2452751", "revid": "1543377", "url": "https://it.wikipedia.org/wiki?curid=2452751", "title": "Ghiacciaio Taku", "text": "Il ghiacciaio Taku si trova nello Stato dell'Alaska, poco a sud-est della citt\u00e0 di Juneau.\n\u00c8 un ghiacciaio artico in avanzamento, ampio 428\u00a0km\u00b2 con una lunghezza di 92\u00a0km, che termina nel fiume omonimo.\nIn origine si chiamava Schultze (nel 1883) e Foster (nel 1890), poi per\u00f2 ha prevalso il nome Taku, datogli dai nativi Tlingit."}
{"id": "2452757", "revid": "25140335", "url": "https://it.wikipedia.org/wiki?curid=2452757", "title": "Luca Toni Varchetta Delle Cave", "text": ""}
{"id": "2452778", "revid": "339392", "url": "https://it.wikipedia.org/wiki?curid=2452778", "title": "Re Yammer", "text": ""}
{"id": "2452782", "revid": "729019", "url": "https://it.wikipedia.org/wiki?curid=2452782", "title": "Sosun Pattah", "text": "Il Sosun Pattah \u00e8 un'arma bianca manesca del tipo spada, originaria dell'India centrale. La lama monofilare \u00e8 lunga e curva, con dorso convesso e taglio concavo, con la punta pronunciata e rivolta verso l'esterno. Nell'insieme, il \"Sosun Pattah\" ricorda un miscuglio tra il \"Kukri\", il celebre coltello dei Gurkha, ed il \"Talwar\", la scimitarra sviluppatasi in India dal modello del \"Kilij\", la celebre scimitarra dei Turchi. Spesso si presenta altamente decorata con metalli preziosi, specie intorno all'elsa.\nSi ritiene che il \"Sosun Pattah\", come lo stesso \"kukri\" o lo \"yatagan\" turco, possa essere stato derivato dal modello del \"kopis\", la sciabola a taglio concavo degli antichi Greci."}
{"id": "2452785", "revid": "57342", "url": "https://it.wikipedia.org/wiki?curid=2452785", "title": "Obama", "text": ""}
{"id": "2452789", "revid": "1543377", "url": "https://it.wikipedia.org/wiki?curid=2452789", "title": "Clavicytherium", "text": "Il clavicytherium \u00e8 uno strumento a salterelli appartenente alla famiglia dei cordofoni e la cassa armonica e le corde sono disposte in verticale.\nNel XVI secolo, l'aspetto \u00e8 simile a quello di un organo portativo. Nel XVIII secolo, la cassa armonica assume l'aspetto di un armadio. Lo strumento pu\u00f2 essere poggiato su di un tavolo o possedere una propria base d'appoggio.\nIl vantaggio del clavicytherium non \u00e8 solo quello di occupare poco spazio, ma di porre l'esecutore molto vicino alla fonte del suono.\nMeccanismo.\nIl meccanismo comporta un rinvio tra la tastiera ed i salterelli. \nQuesto rinvio si \u00e8 evoluto nel corso di quattro secoli:\nTesti antichi.\nLa prima citazione conosciuta \u00e8 del 1460 di Paulus Paulirinus ma lo strumento pu\u00f2 darsi esistesse gi\u00e0 da prima.\nSi conosce una rappresentazione in un retablo scolpito da Kefermarkt (Austria) della fine del XV secolo. \nLo si trova rappresentato in un'incisione in \"Musica getutscht\" di Sebastian Virdung (1511). Questo clavicytherium possiede 38 tasti fa/sol senza fa #. Virdung indica che questo clavicembalo verticale \u00e8 un'invenzione recente e che ha delle corde in budello. \nMichael Praetorius, nel suo \"Syntagma musicum\" (1619) trov\u00f2 una sonorit\u00e0 di arpa probabilmente dovuta alle corde in budello.\nStrumenti noti.\nNel 1763 erano attivi: Despinois e Obert. \nSono state realizzate alcune copie, in particolare di quello del Royal College of Music di Londra, da Adlam Burnett ed Emil Jobin. Jean-Paul Rouaud costru\u00ec dei clavicytheriums nel XVIII secolo con un meccanismo migliorato, e che possono essere ribaltati potendo essere suonati sia in posizione verticale che orizzontale. La maggior parte dei costruttori di clavicembalo ne realizzarono e David Boinnard fu uno specialista di strumenti con corde di budello."}
{"id": "2452795", "revid": "1313191", "url": "https://it.wikipedia.org/wiki?curid=2452795", "title": "Chiesa di Sant'Anna (Sesta Godano)", "text": "La chiesa di Sant'Anna \u00e8 un luogo di culto cattolico situato nella frazione di Mangia nel comune di Sesta Godano, in provincia della Spezia.\nStoria.\nLa chiesa fu costruita dalla popolazione tra il 1578 e il 1640. Infatti nel 1579 non era ancora terminata perch\u00e9 Nicol\u00f2 Mascardi, vescovo di Brugnato, non ne fa alcun cenno nella relazione di visita pastorale compiuta in tale anno.\nIl 4 ottobre 1640 monsignor Francesco Durazzi, andando in visita pastorale a Cornice, pass\u00f2 da Mangia e visit\u00f2 scrupolosamente la cappella di Sant'Anna. Ordin\u00f2 di fare un inventario dei beni immobili e mobili, di provvedere un registro per la dettagliata contabilit\u00e0; di aggiustare il messale o di comprarne uno nuovo; di mettere le tende alle finestre in modo da lasciar passare la luce e non l'acqua; di ottenere, entro un mese, la licenza scritta per potervi celebrare la Messa.\nSecondo la visita pastorale del vescovo Nicol\u00f2 Leopoldo Lomellini, in pieno Settecento, la cappellania di Mangia aveva un reddito abbastanza alto e nel XIX secolo \u00e8 attestato che la popolazione in questo piccolo borgo ammontava a 180 anime."}
{"id": "2452798", "revid": "767487", "url": "https://it.wikipedia.org/wiki?curid=2452798", "title": "J\u00f3zsef Bajza", "text": "Biografia.\nSi distinse per il suo impegno nel movimento letterario, di cui fu uno dei massimi esponenti, nel periodo storico delle riforme nazionali.\nInizi\u00f2 i suoi studi a Gy\u00f6ngy\u00f6s nel ginnasio dell'Ordine francescano, per completarli a Pest (1817-1818), presso il ginnasio degli Scolopi.\nSuccessivamente si iscrisse alla facolt\u00e0 di giurisprudenza, che frequent\u00f2 dal 1818 al 1822, laureandosi a Bratislava nel 1824; ma dal 1829 si occup\u00f2 quasi esclusivamente di letteratura. In quegli stessi anni a Budapest studi\u00f2 filosofia e a Presburgo, l'odierna Bratislava, lingua e letteratura tedesca. \nLe sue prime liriche apparvero su almanacchi locali e grazie a questa piccola notoriet\u00e0 strinse amicizia con il drammaturgo K\u00e1roly Kisfaludy, che gli consent\u00ec di subentrare al suo posto alla guida della rivista letteraria \"Aur\u00f3ra\", ruolo che mantenne dal 1831 al 1837. Negli stessi anni diresse anche la rivista \"Kritikai Lapok\" e nella quale collabor\u00f2 e \"Figyelmez\u0151\"; inoltre fond\u00f2 la rivista \"Athenaeum\" (1837-1843), organo dell'opposizione liberale autonomista contraria all'egemonia della corte austriaca.\nNel 1830 si impegn\u00f2 nella traduzione di vari drammi stranieri, tra i quali opere di Goethe, Uhland, Herder; due anni dopo entr\u00f2 nell'Accademia ungherese delle scienze e nel 1835 pubblic\u00f2 una collezione di suoi poemi. Due anni dopo assunse la direzione del nuovo Teatro nazionale ungherese.\nDurante l'anno 1847 Bajza fece stampare il giornale di opposizione, \"Ellen\u0151r\", a Lipsia e l'anno successivo, durante la Rivoluzione ungherese del 1848, diresse il quotidiano \"Kossuth H\u00edrlapja\", ma dopo la sconfitta dei moti di indipendenza, dovette nascondersi per evitare di essere arrestato.\nA partire dal 1852 la sua vita fu travagliata.\nMor\u00ec a Budapest il 3 marzo 1858.\nLe sue opere furono pubblicate in sei volumi, dopo la sua morte, dall'amico e letterato Francesco Toldy.\nCome poeta, inizialmente fu influenzato dal movimento romantico, ma in un secondo tempo imprezios\u00ec i suoi versi con contenuti politici e patriottici.\nLa sua attivit\u00e0 pi\u00f9 significativa per\u00f2 fu quella di critico letterario, di polemista, che concretizz\u00f2 con studi e scritti sul romanzo, sull'epigramma e sulla drammaturgia.\nImportanti furono anche gli studi storici, tra i quali si ricordano \"La Libreria Storica\" (\"T\u00f6rt\u00e9neti K\u00f6nyvt\u00e1r\"), 6 vol., (1843-1845) e la \"Storia Universale\" (\"Vil\u00e1gt\u00f6rt\u00e9net\") (1847)."}
{"id": "2452799", "revid": "1305772", "url": "https://it.wikipedia.org/wiki?curid=2452799", "title": "San Michele di Postumia", "text": "San Michele di Postumia (in sloveno \u0160mihel, in tedesco \"St. Michael\" o \"S. Michele\") \u00e8 un paese della Slovenia, frazione del comune di San Pietro del Carso.\nLa localit\u00e0 si trova in una piana alle pendici orientali del Monte Auremiano (\"V. Vrem\u0161\u010dica\") e a nord del fiume Timavo superiore, a 447,9 metri s.l.m., a 6,8 chilometri dal capoluogo comunale e a 32,2 chilometri dal confine italiano.\nAll'insediamento (\"naselje\") afferiscono gli agglomerati di \"Kurja vas\" e \"Ravne\".\nDurante il dominio asburgico San Michele fu frazione del comune di Nadagna, mentre \"Ravne\" era una frazione del comune di Cal di San Michele.\nTra le due guerre mondiali fu comune della provincia di Trieste e comprendeva gli attuali insediamenti (\"naselja\") di Cal di San Michele (\"Kal\"), Nadagna (\"Nadanje Selo\"), Narini (\"Narin\"), Neverche (\"Neverke\"), Prestava Grande (\"Velika Pristava\"), Prestava Piccola (\"Mala Pristava\"), Sussizza Nuova (\"Nova Su\u0161ica\"), e Sussizza Vecchia (\"Stara Su\u0161ica\") del comune di San Pietro del Carso.\nCorsi d'acqua.\ntorrente \"Str\u017een\"\nAlture principali.\n\"Ravenski hrib\", mt 490"}
{"id": "2452803", "revid": "3732", "url": "https://it.wikipedia.org/wiki?curid=2452803", "title": "Reporter", "text": ""}
{"id": "2452804", "revid": "37401", "url": "https://it.wikipedia.org/wiki?curid=2452804", "title": "Baba Taher", "text": "Biografia.\nBaba Tahir viene considerato uno dei pi\u00f9 significativi poeti medioevali della letteratura persiana.\nParte della sua vita \u00e8 avvolta nel mistero: la fonte pi\u00f9 credibile ritiene che sia vissuto nella localit\u00e0 di Hamadan, nell'antica Media, in Iran, citata nei suoi accenni lirici e dove la sua tomba \u00e8 sito di venerazione; un'altra fonte lo associa alla regione del Lorestan, in quanto coinvolto con il sistema teologico della setta degli \"Ahl-i haqq\", che lo considera un angelo accompagnatore di una delle manifestazioni divine.\nAlcune fonti riferiscono di un suo incontro con Avicenna e inoltre viene considerato il primo grande poeta Sufi della letteratura persiana.\nLa sua opera poetica \u00e8 venuta in evidenza solamente verso la fine dell'Ottocento, grazie alle ricerche dello Huart, nel 1885, e la sua pubblicazione di un suo \"Divan\" nel 1927. In qualunque caso, la sua produzione poetica consta di quartine scritte in un dialetto iranico, i cui temi principali sono gli intrecci fra l'amore profano e quello mistico, accostati senza nessuna ambiguit\u00e0, ma dai quali emerge una figura di un forte credente che inneggia a Dio, sospinto dalla ricerca di una pace interiore capace di allontanare i desideri della passione.\nQuindi il suo pensiero \u00e8 semplice e spontaneo, privo sia di edonismo sia di complicazioni intellettualistiche.\nLa sua tomba, ricostruita nel 1970, \u00e8 situata all'interno di un parco nella citt\u00e0 di Hamadan; la struttura \u00e8 costituita da una torre centrale circondata da una dozzina di colonne.\nUna curiosa leggenda narra che Baba Tahir non sia diventato poeta gi\u00e0 da giovane per talento e predisposizione d'animo, ma lo sia diventato da adulto, dopo aver seguito un cammino di vita spensierato e frivolo. La causa scatenante di questa \"conversione\" letteraria, secondo la leggenda, sarebbe stata un forzato bagno invernale, effettuato all'interno di una fontana colma di acqua gelida, dalla quale sarebbe rinato un nuovo Baba Tahir, finalmente in grado di dedicarsi alla poesia.\nEsempio di lirismo di Baba Taher.\nOriginale in lingua persiana:\n\u0628\u06cc \u062a\u0647 \u0627\u0634\u06a9\u0645 \u0632 \u0645\u0698\u06af\u0627\u0646 \u062a\u0631 \u0622\u06cc\u0648\n\u0628\u06cc \u062a\u0647 \u0646\u062e\u0644 \u0627\u0645\u06cc\u062f\u0645 \u0628\u06cc \u0628\u0631 \u0622\u06cc\u0648\n\u0628\u06cc \u062a\u0647 \u062f\u0631 \u06a9\u0646\u062c \u062a\u0646\u0647\u0627 \u0634\u0648 \u0648 \u0631\u0648\u0632\n\u0646\u0634\u06cc\u0646\u0645 \u06a9\u0647 \u062a\u0627 \u0639\u0645\u0631\u0645 \u0628\u0631 \u0633\u0631 \u0622\u06cc\u0648\nTraduzione:\n\"Quando la mia Luce \u00e8 distante, i miei occhi sono colmi di lacrime;\"\n\"Si rinsecca l'Albero della Speranza quando la luce \u00e8 lontana da me;\"\n\"Senza Luce, notte e giorno, mi ritrovo solo in un angolo;\"\n\"Mi fermo, la mia vita protende alla sua fine.\""}
{"id": "2452809", "revid": "1573940", "url": "https://it.wikipedia.org/wiki?curid=2452809", "title": "Apsilocephalidae", "text": "Apsilocephalidae , \u00e8 una piccola famiglia di Insetti dell'ordine dei Ditteri (Brachycera: Asiloidea), comprendente tre sole specie viventi e due fossili. In passato faceva riferimento a due soli generi, \"Apsilocephala\" e \"Clesthentia\", inquadrati nell'ambito della famiglia Therevidae.\nDescrizione.\nGli adulti, simili a quelli dei Therevidae, hanno un corpo esile, con capo ben distinto dal torace, torace corto ma in evidenza, addome sottile e allungato, zampe relativamente lunghe e ali ben sviluppate. La livrea ha colori scuri o bruno-giallastri, con pubescenza moderata di colore grigio.\nLe antenne sono di tipo aristato, con flagello composto da un articolo basale (terzo antennomero) sormontato da uno stilo sottile. La lunghezza dello stilo distingue \"Apsilocephala\" dalle specie australasiane: infatti, \"Apsilocephala longistyla\" \u00e8 caratterizzata da uno stilo pi\u00f9 lungo del primo flagellomero, mentre le altre specie hanno uno stilo breve, lungo al massimo come il primo flagellomero.\nLa nervatura alare \u00e8 ben marcata e presenta una conformazione abbastanza simile a quella dei Therevidae. La media si divide in quattro rami, con R2+3 indivisa che raggiunge il margine costale e R4+5 suddivisa nei due rami R4 e R5 raggiungenti il margine, rispettivamente, prima e in corrispondenza dell'apice dell'ala. La media si suddivide in quattro rami, con M3 e M4 convergenti in una breve vena terminale prima del margine. Cubito e anale hanno la conformazione tipica ricorrente nella maggior parte dei Brachiceri inferiori, ovvero convergono poco prima del margine fondendosi in una breve vena terminale. Presenti tutte le nervature trasversali tipiche (una radio-mediale, una mediale, una medio-cubitale) che in concomitanza con la confluenza di M3 su M4 e CuA su A1 determinano la chiusura di cinque cellule: le due basali (br e bm), la discale (d), l'anale (cup) e, infine, la quarta posteriore (m3).\nIn \"Clesthentia\", talvolta, la vena M3 pu\u00f2 essere incompleta; questo carattere, tuttavia, non \u00e8 ritenuto tipico del genere in quanto compare solo in alcuni individui.\nSistematica.\nFino agli anni ottanta, della famiglia erano note due sole specie descritte e classificate all'interno della famiglia dei Therevidae, \"Apsilocephala longistyla\" e \"Clesthentia aberrans\". \"et al.\" (1991) descrissero una nuova specie, \"Clesthentiella crassioccipitis\", e revisionarono la famiglia dei Therevidae scorporandone i generi \"Apsilocephala\" e \"Clesthentia\" e includendoli, insieme a quello di nuova descrizione, in una famiglia autonoma. Recentemente, (2008) hanno descritto una nuova specie, \"Kaurimyia thorpei\", includendola in un quarto genere, hanno rielaborato le chiavi di determinazione nell'ambito della piccola famiglia. Gli stessi autori, inoltre, reputano ingiustificata la distinzione fra i generi \"Clesthentia\" e \"Clesthentiella\", che andrebbero perci\u00f2 considerati come sinonimi. Questa interpretazione, essendo ancora recente, non ha sufficienti riscontri in letteratura.\nIn definitiva la suddivisione tassonomica della famiglia si articolerebbe nel seguente schema:\nA queste specie si aggiungono due fossili, \"Apsilocephala vagabunda\", datata al Miocene, e \"Burmapsilocephila cockerelli\", datata al Cretaceo superiore.\nDistribuzione.\nIl ridotto numero di specie \u00e8 alla base di una forte localizzazione geografica della famiglia, tuttavia con una disgiunzione che comprende il regione neartico e l'Australasia. \"Apsilocephala longistyla\", neartica, \u00e8 rappresentata nel Nordamerica, nel sudovest degli USA nel nord del Messico. Pi\u00f9 circoscritti sono gli areali delle altre specie: \"Clesthentiella crassioccipitis\" e \"Clesthentia aberrans\" sono infatti presenti in Tasmania (Australia) e \"Kaurimyia thorpei\" in Nuova Zelanda.\nQuesta distribuzione sarebbe indice di un'origine antica della famiglia e di un'ampia distribuzione, risalente al Giurassico e antecedente allo smembramento del continente Pangea."}
{"id": "2452814", "revid": "339392", "url": "https://it.wikipedia.org/wiki?curid=2452814", "title": "Chiesa parrocchiale di Sant'Anna", "text": ""}
{"id": "2452823", "revid": "339392", "url": "https://it.wikipedia.org/wiki?curid=2452823", "title": "RDP", "text": ""}
{"id": "2452825", "revid": "1305772", "url": "https://it.wikipedia.org/wiki?curid=2452825", "title": "Ballad of the Boy in the Red Shoes", "text": "Ballad of the Boy in the Red Shoes \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nCostituisce la nona traccia dell'album del 2001 \"Songs from the West Coast\"; \u00e8 ispirato moltissimo al sound di \"Madman Across the Water\" (1971), pianistico e corredato da ariosi arrangiamenti orchestrali. L'arrangiatore Paul Buckmaster ricopre qui lo stesso ruolo che aveva nell'LP del 1971, e provvede quindi all'arrangiamento degli archi. Il pianoforte suonato da Elton \u00e8 lo strumento principale della composizione; alla chitarra acustica e al mandolino si cimenta Davey Johnstone, storico leader della Elton John Band. Al basso troviamo Paul Bushnell, mentre la rassomiglianza con \"Madman Across the Water\" viene ulteriormente accentuata dalla presenza di Nigel Olsson alla batteria. Jay Bellerose \u00e8 presente alle percussioni; i cori, infine, sono opera dei gi\u00e0 citati Olsson, Johnstone e Bushnell. Il testo di Bernie Taupin, triste e riflessivo (il cui titolo significa \"Ballata Del Ragazzo Dalle Scarpe Rosse\"), si concentra sul tema dell'AIDS: parla di un uomo, ex-ballerino, che sta per morire di questa malattia e denuncia chi ne ha sottovalutato e ignorato le conseguenze, in particolare il presidente Ronald Reagan. \nLa produzione del brano \u00e8 opera di Patrick Leonard, e contribuisce a renderla una delle tracce pi\u00f9 sofisticate e impegnative dell'album; ha infatti ricevuto molti apprezzamenti dalla critica."}
{"id": "2452826", "revid": "1305772", "url": "https://it.wikipedia.org/wiki?curid=2452826", "title": "'Ndrina Bruzzaniti", "text": "I Bruzzaniti sono una 'ndrina della 'ndrangheta originaria di Africo. Sono attivi anche nel milanese, alleati dei Morabito, dei Palamara e dei Crisafulli."}
{"id": "2452842", "revid": "22475", "url": "https://it.wikipedia.org/wiki?curid=2452842", "title": "Dhal (arma)", "text": "Il dhal \u00e8 un tipico scudo indo-persiano antecedente al XVIII secolo. Ha un aspetto inconfondibile, soprattutto perch\u00e9 \u00e8 perfettamente rotondo e intorno al centro ha quattro umboni disposti a quadrato, che proteggono le due maniglie dietro (a volte tre, delle quali una \u00e8 una cinghia per il braccio). Il dhal veniva sostenuto con una mano sola, mettendo in tensione le cinghie e permettendo una presa molto salda, con un cuscinetto per proteggere le nocche tra di loro (schema copiato solo nel Targe scozzese), ed in generale \u00e8 tra i 20 e i 60\u00a0cm di diametro.\nQuesto scudo era molto diffuso tra i Rajput e in generale tra i soldati Indiani prima dell'avvento della polvere da sparo. Fu usato anche durante la dominazione britannica, seppur meno frequentemente.\nIn generale era fatto di pelle (di rinoceronte, bufalo o elefante) e decorato con pittura, o acciaio, quasi sempre coperto di disegni, iscrizioni e con lamine d'oro o d'argento disposte in motivi complessi. Non doveva essere particolarmente pesante date le dimensioni ridotte, ma offriva una ottima protezione, senza ingombrare il guerriero (ci sono dei rari esempi di scudi in tartaruga o altri materiali, ma meno comuni)."}
{"id": "2452852", "revid": "1305772", "url": "https://it.wikipedia.org/wiki?curid=2452852", "title": "Mansfield (brano musicale)", "text": "Mansfield \u00e8 un brano composto e interpretato dall'artista britannico Elton John; il testo \u00e8 di Bernie Taupin.\nIl brano.\nCostituisce l'undicesima traccia dell'album del 2001 \"Songs from the West Coast\"; il testo di Bernie parla della donna con la quale aveva avuto una relazione (celebrata nel brano del 1996 \"You Can Make History (Young Again)\") poi terminata e rivelatasi un fallimento. Nel primo verso c'\u00e8 anche un riferimento al \"Paradiso perduto\" (1667), opera epico-religiosa di John Milton in 12 volumi. La melodia \u00e8 conforme al testo, e ha un incedere malinconico (corredato dall'imponenza degli arrangiamenti di Paul Buckmaster); Elton \u00e8 presente al pianoforte, ed \u00e8 accompagnato dal produttore Patrick Leonard alle tastiere e da Davey Johnstone alla chitarra acustica. Rusty Anderson suona le chitarre elettriche e il bouzouki; Paul Bushnell \u00e8 al basso, mentre Matt Chamberlain si cimenta alla batteria. I cori sono opera di Nigel Olsson e dei gi\u00e0 citati Johnstone e Bushnell. La parte finale \u00e8 un \"crescendo\" continuo dominato dai magniloquenti arrangiamenti di Buckmaster, con Elton a ripetere incessantemente il verso \"\"At the break of dawn \" (\"Al sorgere del sole\"\").\n\"Mansfield\" ha ricevuto molti apprezzamenti dalla critica."}
{"id": "2452856", "revid": "118136872", "url": "https://it.wikipedia.org/wiki?curid=2452856", "title": "Egidio Forcellini", "text": "Biografia.\nEgidio Forcellini nacque a Fener, una frazione di Alano di Piave, in una famiglia povera. Nel 1705 entr\u00f2 nel seminario di Padova, dove conobbe il lessicografo Jacopo Facciolati di cui divenne discepolo e amico. Il Forcellini si dedic\u00f2 anch'egli agli studi di linguistica e realizz\u00f2 con il Facciolati una nuova edizione del vocabolario poliglotta di Ambrogio Calepio. Dal 1724 al 1731 fu professore di retorica nel seminario di Ceneda, l'odierna Vittorio Veneto. Ritorn\u00f2 infine a Padova, dove rimase per il resto della sua vita dedicandosi definitivamente agli studi lessicali.\nEgidio Forcellini ebbe un fratello pi\u00f9 giovane, Marco (1712-1794), col quale si tenne in corrispondenza e che tra l'altro fu un buon poeta e cur\u00f2 una biografia di Egidio.\nTotius Latinitatis lexicon.\nSempre dietro consiglio del Facciolati, Forcellini inizi\u00f2 la redazione del grande lessico della lingua latina, il \"Lexicon\" \"Totius Latinitatis\", che venne terminato solo nel 1761 e pubblicato postumo nel 1771. \u00c8 questa l'opera principale del Forcellini, a cui dedic\u00f2 tutta la vita e a cui \u00e8 legata ancor oggi la sua fama. La pubblicazione del \"Lexicon\" suscit\u00f2 l'ammirazione degli ambienti culturali italiani ed europei. L'opera fu studiata e ripresa da tutti i lessicografi successivi, da I.G. Sheller a K.E. Georges, a W. Freud, dal quale poi attinsero N. Theil e E.A. Andrew per i dizionari latini, francese e americano.\nIl Lexicon del Forcellini \u00e8 stato ripubblicato e ampliato pi\u00f9 volte: nella prima met\u00e0 dell'800 a cura di Giuseppe Furlanetto (1775-1848); nella seconda met\u00e0 del secolo in edizioni molto accresciute curate indipendentemente da Vincenzo De Vit e da Francesco Corradini. \u00c8 considerato tuttora il dizionario fondamentale latino (non contiene la traduzione in italiano dei lemmi)"}
{"id": "2452857", "revid": "486946", "url": "https://it.wikipedia.org/wiki?curid=2452857", "title": "Rugby Paese", "text": ""}
{"id": "2452858", "revid": "152479", "url": "https://it.wikipedia.org/wiki?curid=2452858", "title": "Bignonia", "text": "Bignonia \u00e8 un genere di piante appartenente alla famiglia delle Bignoniaceae.\nDescrizione.\nQueste vigorose decidue, originarie delle Americhe, crescono con grande rapidit\u00e0 fino ad oltre 10 metri d'altezza, arrampicandosi grazie ai viticci dotati di ventose. \nIn Italia crescono in tutte le regioni.\nSpecie.\nIl genere \"Bignonia\" comprende oltre 450 specie. Fra le pi\u00f9 note ci sono \"Bignonia capreolata\" e \"Bignonia venusta\".\nAlcune specie che in passato venivano attribuite a questo genere vengono attualmente assegnate ad altri generi della famiglia Bignoniaceae come \"Campsis\", \"Pandorea\", \"Phaedranthus\", \"Podranea\", \"Pyrostegia\" e \"Tecoma\"."}
{"id": "2452860", "revid": "339392", "url": "https://it.wikipedia.org/wiki?curid=2452860", "title": "Best R&amp;B Album", "text": ""}
{"id": "2452862", "revid": "339392", "url": "https://it.wikipedia.org/wiki?curid=2452862", "title": "Best R&amp;B Song", "text": ""}
{"id": "2452864", "revid": "61051", "url": "https://it.wikipedia.org/wiki?curid=2452864", "title": "Fairey Aviation Company Ltd", "text": ""}
{"id": "2452866", "revid": "339392", "url": "https://it.wikipedia.org/wiki?curid=2452866", "title": "Song of the Year", "text": ""}
{"id": "2452869", "revid": "339392", "url": "https://it.wikipedia.org/wiki?curid=2452869", "title": "Best Urban/Alternative Performance", "text": ""}
{"id": "2452870", "revid": "768068", "url": "https://it.wikipedia.org/wiki?curid=2452870", "title": "Salterello (clavicembalo)", "text": "Il salterello \u00e8 un elemento del meccanismo del clavicembalo, e di altri strumenti a corde pizzicate, destinato a pizzicare le corde dello strumento producendo un suono.\nQuesto meccanismo si trova in tutti gli strumenti appartenenti alla famiglia degli strumenti a tastiera a corde pizzicate come la spinetta, il clavicembalo, il virginale, il muselar ed il clavicytherium.\nIl meccanismo \u00e8 formato dalla tastiera a bilanciere, dal salterello e dal ponticello.\nIl termine \"salterello\" venne citato per la prima volta in un testo di Henri Arnaut nel 1440.\nMeccanismo.\nIl \"salterello\" \u00e8 un listello di legno con una feritoia rettangolare in cui \u00e8 imperniata la linguetta. Quest'ultima \u00e8 tenuta in posizione verticale da una molla, in modo che il plettro fuoriesca orizzontalmente da una delle facce del salterello. \nOgni salterello appoggia sull'estremit\u00e0 del tasto corrispondente (quest'ultimo \u00e8 una leva con fulcro centrale) e scorre entro due fori allineati verticalmente, praticati in due liste di legno (\"registri\") poste una sull'altra perpendicolarmente ai tasti. La lunghezza del salterello \u00e8 regolata in modo che il plettro, a riposo, si trovi appena al di sotto della corda che deve pizzicare. Abbassando il tasto, il salterello si solleva e il plettro pizzica la corda; la corsa del salterello \u00e8 limitata da una \"barra\" posta orizzontalmente sopra la fila dei salterelli, inferiormente guarnita di feltro, che pu\u00f2 essere rimossa per la manutenzione dei salterelli.\nQuando il tasto si rialza, il salterello ricade verso il basso per il proprio peso e la linguetta ruota all'indietro permettendo al plettro di superare la corda senza pi\u00f9 pizzicarla. \nIn cima al salterello \u00e8 posto uno smorzatore in feltro, che si appoggia sulla corda quando il salterello \u00e8 in posizione di riposo, smorzando la vibrazione quando il tasto viene rilasciato (e impedendo che la corda entri in vibrazione per risonanza quando il tasto non \u00e8 premuto).\nNella maggior parte dei clavicembali, per ogni tasto vi sono due corde e due salterelli: per una delle due file di salterelli il registro superiore pu\u00f2 scorrere, permettendo di allontanare i plettri dalle corde. Questo consente di escludere una delle file di corde, variando timbro e volume sonoro dello strumento, similmente all'uso dei registri dell'organo. Nei clavicembali a due manuali vi sono usualmente tre registri, e quindi tre file di salterelli: la tastiera inferiore agisce sulle prime due, quella superiore sulla terza.\nCostruzione.\nIl taglio della linguetta \u00e8 un'arte vera e propria, poich\u00e9 le regolazioni sono molto complesse. \u00c8 tradizione segnare il primo salterello.\nIl corpo del salterello era spesso in legno di pero o di faggio nei clavicembali antichi. Nei piccoli strumenti, allo scopo di ottenere il peso ideale (5 grammi), pu\u00f2 essere zavorrato. Nel clavicembalo bris\u00e9 de Jean Marius (1700) i salterelli sono cos\u00ec corti che sono realizzati con una lega di argento.\nLa \"linguetta\" \u00e8 una semplice leva che ruota intorno ad un asse orizzontale costituito da una spina che passa attraverso un foro. Nella linguetta \u00e8 incastrata una \"penna\", anticamente ricavata dal calamo di una penna (usualmente di corvo) e oggi generalmente realizzata in materiale plastico (\"delrin\"); ogni penna \u00e8 sagomata con la punta di un coltello in modo da regolarne la larghezza e l'elasticit\u00e0 in funzione del diametro della corda che deve pizzicare, e del timbro che si vuole ottenere."}
{"id": "2452871", "revid": "339392", "url": "https://it.wikipedia.org/wiki?curid=2452871", "title": "Best Song Written for a Motion Picture, Television, or Other Visual Media", "text": ""}
{"id": "2452873", "revid": "326822", "url": "https://it.wikipedia.org/wiki?curid=2452873", "title": "University of St Andrews", "text": ""}
{"id": "2452875", "revid": "729019", "url": "https://it.wikipedia.org/wiki?curid=2452875", "title": "Fairey Firefly II", "text": "Il Fairey Firefly IIM fu un aereo da caccia monomotore, monoposto e biplano, sviluppato dall'azienda aeronautica britannica Fairey Aviation Company Limited negli anni trenta.\nStoria del progetto.\nNegli anni venti la Fairey decise, su iniziativa privata, di avviare lo sviluppo di un nuovo aereo da caccia affidandone il progetto al proprio ingegnere capo, il belga Marcel Lobelle. Bench\u00e9 condividesse il nome con il precedente Firefly I, Lobelle disegn\u00f2 un progetto completamente nuovo che, sfruttando l'esperienza acquisita nello sviluppo del Firefly I, venne adattato al capitolato tecnico espresso dalla specifica F.20/27 relativa a un intercettore monoposto emessa dall'Air Ministry britannico. Il prototipo vol\u00f2 per la prima volta il 5 febbraio 1929.\nProposto alle autorit\u00e0 della Royal Air Force, il Firefly II si trov\u00f2 a competere con l'Hawker Fury; in una serie di prove di volo comparative si rivel\u00f2 in grado di esprimere una velocit\u00e0 superiore rispetto al concorrente, venendo comunque criticato per avere controlli pi\u00f9 pesanti. Bench\u00e9 le specifiche prevedessero largo uso di componenti metalliche nella struttura, fondamentalmente il modello mantenne una struttura prevalentemente in legno, cosa che influenz\u00f2 ulteriormente la scelta finale in favore del Fury. In seguito il prototipo venne ricostruito e rinominato Firefly IIM, con la \"M\" che sottolineava la costruzione interamente metallica dell'esemplare ricostruito.\nUn ulteriore prototipo caratterizzato dalla velatura dall'apertura maggiorata, il Firefly III, venne costruito per rispondere alla specifica N21/26, destinata a trovare un caccia imbarcato da fornire alla Fleet Air Arm, la componente aerea della Royal Navy, in sostituzione del Fairey Flycatcher, variante che vol\u00f2 il 17 maggio 1929. Cos\u00ec come il suo predecessore basato a terra, venne ricostruito utilizzando maggiori componenti metalliche come Firefly IIIM e, ancora come il Firefly II, non riusc\u00ec a superare il modello concorrente proposto dalla Hawker, in questo caso l'Hawker Nimrod. Bench\u00e9 non fossero stati emessi ulteriori ordini, il Firefly IIIM venne comunque acquisito dalla RAF e, dotato di galleggianti, utilizzato come idroaddestratore dall'High Speed Flight RAF in preparazione dell'edizione 1931 della Coppa Schneider.\nPur non riuscendo ad ottenere alcun ordine in patria, il Firefly IIM riusc\u00ec ad attrarre l'attenzione delle forze armate belghe, le quali stipularono un contratto per 25 esemplari destinati alla Reale aeronautica militare belga (\"Aviation militaire/Militair Vliegwezen\"), al quale segu\u00ec un secondo ordine per 62 unit\u00e0 da realizzare presso la Avions Fairey, la sussidiaria con sede a Charleroi che la Fairey aveva istituito in Belgio.\nNel tentativo di migliorarne ulteriormente le prestazioni, due esemplari di produzione belga sono stati convertiti allo standard Firefly IV, equipaggiando le cellule con un motore Hispano-Suiza 12Xbrs da 785 hp (585 kW), tuttavia le prestazioni espresse non furono ritenute sufficienti a giustificarne lo sviluppo. Dei due prototipi realizzati, uno venne riportato allo standard originale, mentre l'altro venne inviato alla Fairey britannica per una serie di prove.\nImpiego operativo.\nI Firefly IIM iniziarono ad essere consegnati ai reparti dell'Aviation militaire/Militair Vliegwezen dai primi anni trenta ed erano ancora in servizio all'inizio della Campagna di Francia, quando vennero brevemente impiegati per contrastare l'avversaria Luftwaffe in territorio belga dal maggio al giugno 1940."}
{"id": "2452887", "revid": "106456", "url": "https://it.wikipedia.org/wiki?curid=2452887", "title": "Osservatorio di Calar Alto", "text": "L'osservatorio di Calar Alto \u00e8 un osservatorio astronomico spagnolo-tedesco. \u00c8 situato in Calar Alto, un altopiano di 2168 m di altezza nella Sierra de los Filabres (provincia di Almer\u00eda, Spagna).\nIl suo nome ufficiale \u00e8 Centro Astron\u00f3mico Hispano-Alem\u00e1n (CAHA) o, in italiano, Centro astronomico ispano-tedesco, e fu fondato nel 1973 in base ad un accordo tra il governo spagnolo e quello tedesco. Fino al 2005, l'osservatorio apparteneva esclusivamente al Max Planck Institut f\u00fcr Astronomie. Dal 2005 l'osservatorio \u00e8 gestito dall'Instituto de Astrof\u00edsica de Andaluc\u00eda (Granada) e dal Max Planck Institut f\u00fcr Astronomie in proporzione di un 50 per cento cadauno.\nContributo alla ricerca esoplanetaria.\nIl telescopio maggiore da 3,5 metri \u00e8 dotato di un doppio spettrografo ad alta risoluzione, CARMENES (\"Calar Alto high-Resolution search for M dwarfs with Exoearths with Near-infrared and optical \u00c9chelle Spectrographs\"). Lo strumento, installato a gennaio 2016 e progettato per un'indagine esplorativa di durata almeno quinquennale mediante studio delle velocit\u00e0 radiali, ha la possibilit\u00e0 di rilevare esopianeti di massa comparabile a quella terrestre situati in orbite abitabili intorno a stelle di classe M. Al 2019 ha contribuito al rilevamento dei pianeti HD 180617 b, distante 19 al. e avente circa 12 volte la massa terrestre; LSPM J2116 + 0234 b, 13 masse terrestri distante 55 al.; e GL 49 b, con massa 3 volte la terra e distante 32 anni luce.\nLa sensibilit\u00e0 dello strumento ha consentito, nel giugno 2019, di rilevare un sistema planetario intorno alla Stella di Teegarden, una nana rossa scoperta nel 2003 ed avente temperatura superficiale di soli 2700\u00b0. Intorno all'astro orbiterebbero due pianeti di massa terrestre: Teegarden b, il pianeta pi\u00f9 interno, che compirebbe un'orbita in 4,9 giorni, e Teegarden c, anch'esso con massa simile alla terra orbitante in 11,4 giorni. La scoperta \u00e8 stata resa nota a giugno 2019."}
{"id": "2452888", "revid": "101489", "url": "https://it.wikipedia.org/wiki?curid=2452888", "title": "Flavescenza dorata", "text": "La flavescenza dorata (FD) \u00e8 una fitoplasmosi appartenente al gruppo dei giallumi della vite. Il nome viene attribuito dalla colorazione gialla dorata che assumono le foglie, i tralci ed i grappoli di vitigni a bacca bianca una volta colpiti. L'agente causale della malattia \u00e8 il \"Candidatus Phytoplasma vitis\", un fitoplasma che si insedia nei tessuti floematici dell'ospite e ne provoca il blocco della linfa elaborata, inducendo uno squilibrio della attivit\u00e0 fisiologiche dalla pianta stessa.\nSintomatologia.\nI sintomi della flavescenza dorata si riscontrano sulle foglie, sui tralci e sui grappoli. Si osservano in piena estate, dal mese di luglio si accentuano progressivamente fino ad essere riconoscibili dalla met\u00e0 di agosto alla met\u00e0 di settembre. Rimane comunque indistinguibile, senza l'analisi di laboratorio, da un altro fitoplasma che colpisce la vite, quello del legno nero (LN).I sintomi possono essere localizzati sui tralci o essere genericamente sull'intera pianta. Le foglie evidenziano anomalie cromatiche su una parte, le nervature o l'intera lamina (ingiallimenti su vite a bacca bianca e arrossamenti su vite a bacca nera). Possono assumere frequentemente una forma triangolare con i bordi arrotolati verso il basso con un cambiamento anche della consistenza al tatto che diventa cartacea. I tralci rimangono erbacei per la mancata o irregolare lignificazione e presentano spesso pustole oleose alla base. I grappoli possono presentare diversi sintomi: parziali o totali disseccamenti del rachide oppure un appassimento e cascola degli acini al momento della maturazione. Da ci\u00f2 si evince il maggior danno economico per il settore vinicolo.\nLe piante colpite muoiono raramente, per\u00f2 la fitopatia porta a un graduale deperimento della vegetazione influendo negativamente sulle produzioni.\nEziologia.\nLa malattia \u00e8 originaria delle regioni Europee come malattia endemica, ma non ha costituito un problema sino all'arrivo dello \"Scaphoideus titanus\" Ball, originario dell'areale Neartico, dove il fitoplasma non \u00e8 presente e perci\u00f2 lo \"S. titanus\" \u00e8 vettore di altri fitoplasmi come l'Ash Yellows, X-Disease e Grapevine Yellows.\nIl vettore \u00e8 giunto in Francia nel 1955. In Italia \u00e8 stato segnalato per la prima volta nel 1963 in Liguria.\nOggi il ciclo dello \"S. titanus\" \u00e8 chiuso ed \u00e8 pertanto un insetto obbligato della vite. Alcuni studi hanno dimostrato la possibilit\u00e0 da parte della \"Dictyophara europea\" Linnaeus 1767 nel trasmettere la FD da piante spontanee, in particolare da \"Clematis vitalba\", a vite (sebbene questa trasmissione sia rara); \u00e8 quindi probabile che successivamente sia avvenuto il contatto tra S. titanus e una vite infettata precedentemente da D. europea, dando inizio alla diffusione epidemica della FD.\nIl vettore rimane infettivo per tutta la durata del suo ciclo vitale, nutrendosi su piante infette assume il fitoplasma e dopo un periodo di latenza pu\u00f2 inocularlo nel floema di piante sane.\nLa diffusione della malattia non ha limiti, pu\u00f2 avvenire sia in pieno campo che in vivaio. In misura minore la malattia pu\u00f2 essere trasmessa anche attraverso materiale di propagazione infetto (innesti), il danno in questo caso \u00e8 limitato poich\u00e9 il materiale vegetale non attecchisce o d\u00e0 origine a barbatelle di qualit\u00e0 non commerciabile, \u00e8 significativo invece il rischio derivante dall'esposizione alle punture dell'insetto e al trasporto di uova tramite barbatella.\nInfatti questo vettore sverna allo stadio di uovo nel legno di 2 o pi\u00f9 anni, ma le barbatelle sono costituite da materiale di un anno, perci\u00f2 \u00e8 necessario per il vivaista separare il materiale proprio nuovo, il materiale in conto lavorazione e soprattutto le rimesse di vivaio, che vengono poi rivendute l'anno successivo e quindi sono perfettamente adatte a contenere le uova del vettore.\nLotta.\nLa flavescenza dorata in Italia \u00e8 una malattia sottoposta a quarantena, \u00e8 in atto la lotta obbligatoria secondo il decreto ministeriale n\u00ba 32442 del 31 maggio 2000.\nL'articolo 9 specifica che, in caso di mancanza applicazioni delle disposizioni del decreto, gli inadempienti vengono denunciati all'autorit\u00e0 giudiziaria a norma dell'articolo 500 del codice penale.\nLe misure della lotta prevedono, una volta accertata la presenza della malattia, l'eliminazione delle piante infette ed il controllo per gli anni successivi. Nel caso di contemporanea presenza dello Scaphoideus titanus si predispongono anche trattamenti con insetticidi specifici. Tra le misure di prevenzione l'impiego di materiale di moltiplicazione sano.\nUn sistema efficace per la sterilizzazione del materiale vivaistico consiste nella immersione in acqua, in vasca termostatata a 55\u00a0\u00b0C per 45 minuti, del materiale legnoso.\nTramite le analisi di biologia molecolare \u00e8 possibile effettuare una diagnosi precoce, veloce e conveniente, intervenendo in modo rapido e preciso. Grazie a nuovi strumenti si pu\u00f2 effettuare l'estrazione del campione in pochi minuti, il disarmo patogeno e inviare il materiale da analizzare in totale sicurezza.\nVoci correlate.\nMalattie della vite - Flavescenza Dorata"}
{"id": "2452889", "revid": "339392", "url": "https://it.wikipedia.org/wiki?curid=2452889", "title": "Miglior canzone hard rock (Grammy)", "text": ""}
{"id": "2452894", "revid": "25142718", "url": "https://it.wikipedia.org/wiki?curid=2452894", "title": "Radio Shack TRS-80 Color Computer", "text": ""}
{"id": "2452895", "revid": "339392", "url": "https://it.wikipedia.org/wiki?curid=2452895", "title": "Miglior canzone metal (Grammy)", "text": ""}
{"id": "2452897", "revid": "339392", "url": "https://it.wikipedia.org/wiki?curid=2452897", "title": "Miglior canzone rap solista (Grammy)", "text": ""}
{"id": "2452899", "revid": "339392", "url": "https://it.wikipedia.org/wiki?curid=2452899", "title": "Miglior canzone urban/alternative (Grammy)", "text": ""}
{"id": "2452908", "revid": "392652", "url": "https://it.wikipedia.org/wiki?curid=2452908", "title": "Vandea (fiume)", "text": "Il Vandea (in francese Vend\u00e9e) \u00e8 un piccolo fiume della Francia occidentale ed uno degli affluenti destri del S\u00e8vre Niortaise. \u00c8 il fiume che diede il nome all'omonimo dipartimento.\nGeografia.\nIl fiume \u00e8 un corso d'acqua lungo 81,7\u00a0km. La sua fonte \u00e8 a Saint-Paul-en-G\u00e2tine nel dipartimento dei Deux-S\u00e8vres, e attraversa la citt\u00e0 di Fontenay-le-Comte, e poi sfocia nel S\u00e8vre Niortaise a L'\u00cele-d'Elle vicino a Marans.\nPrincipali affluenti.\nIl fiume ha due principali affluenti:"}
{"id": "2452910", "revid": "36426", "url": "https://it.wikipedia.org/wiki?curid=2452910", "title": "Resurrezione del figlio di Teofilo e San Pietro in cattedra", "text": ""}
{"id": "2452914", "revid": "729019", "url": "https://it.wikipedia.org/wiki?curid=2452914", "title": "Gran Premio del Giappone 1987", "text": "Il Gran Premio del Giappone 1987 \u00e8 stato il 451\u00ba Gran Premio di Formula 1 della storia, corso il 1\u00ba novembre 1987 al Circuito di Suzuka, di propriet\u00e0 della Honda. Fu la quindicesima e penultima gara del Campionato Mondiale di Formula 1 1987.\nGara.\nDopo 10 anni la Formula 1 ritorn\u00f2 in Giappone, sul circuito di Suzuka, di propriet\u00e0 della Honda. La casa giapponese, che sperava di vedere sul tracciato di casa una battaglia fra i due piloti della Williams da essa motorizzati in lotta per il mondiale, fu delusa poich\u00e9 Nigel Mansell ebbe un gravissimo incidente nelle prove libere. L'inglese and\u00f2 a sbattere fortemente e riport\u00f2 molte contusioni alla spina dorsale, e questo gli imped\u00ec di correre i successivi gran premi. Dopo aver passato il resto del venerd\u00ec in ospedale, Mansell fece ritorno in Inghilterra. Per questo, Nelson Piquet divenne ufficialmente campione del mondo per la terza volta nella sua carriera, con due gare d'anticipo.\nCon Piquet che non aveva pi\u00f9 motivo di spingere, fu Gerhard Berger a conquistare la pole position con la Ferrari, a conferma del fatto che nella seconda parte della stagione la scuderia di Maranello era migliorata a tal punto da essere, in qualifica, seconda solo alla Williams. Dietro all'austriaco si piazzarono Alain Prost su McLaren, Thierry Boutsen su Benetton e Michele Alboreto sull'altra Ferrari. Al quinto posto il neo-campione Piquet davanti a Teo Fabi (Benetton) e Ayrton Senna (Lotus).\nLa gara fu relativamente calma, con Berger che mantenne la leadership e domin\u00f2 la corsa su una Ferrari finalmente migliorata anche sotto l'aspetto dell'affidabilit\u00e0. Boutsen, dopo una buona partenza con cui si era issato in seconda posizione, si fece passare in sequenza da Senna, Piquet e Johansson. La gara di Piquet termin\u00f2 con una rottura del motore all'ultimo giro, che non gli imped\u00ec di festeggiare il trionfo nel mondiale. Dietro il dominatore Berger si piazzarono dunque nell'ordine Senna, Johansson, Alboreto, Boutsen e l'idolo di casa Satoru Nakajima. Per il pilota austriaco \u00e8 la seconda vittoria in carriera, mentre per la casa di Maranello si tratta di un ritorno al successo per la prima volta dopo il Gran Premio di Germania 1985.\nTra parentesi le posizioni valide per il \"Jim Clark Trophy\", per le monoposto con motori N/A\nNote.\nSalvo ove diversamente indicato le classifiche sono tratte dal Sito ufficiale della Formula 1"}
{"id": "2452918", "revid": "287204", "url": "https://it.wikipedia.org/wiki?curid=2452918", "title": "24129 Oliviahu", "text": "24129 Oliviahu \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2857994\u00a0UA e da un'eccentricit\u00e0 di 0,1543678, inclinata di 1,27090\u00b0 rispetto all'eclittica.\nL'asteroide \u00e8 dedicato a Olivia Hu, finalista nel 2008 del concorso \"Science Talent Search\" dell'Intel."}
{"id": "2452921", "revid": "339392", "url": "https://it.wikipedia.org/wiki?curid=2452921", "title": "Team Columbia-High Road", "text": ""}
{"id": "2452925", "revid": "71433", "url": "https://it.wikipedia.org/wiki?curid=2452925", "title": "Bandslam", "text": ""}
{"id": "2452926", "revid": "913245", "url": "https://it.wikipedia.org/wiki?curid=2452926", "title": "Ekaterina Volkova", "text": "Altre competizioni internazionali.\n2007\n2008"}
{"id": "2452928", "revid": "1573940", "url": "https://it.wikipedia.org/wiki?curid=2452928", "title": "Viola (Delaware)", "text": "Viola \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 156 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Viola si estende su una superficie totale di 0,5 km\u00b2, tutti quanti occupati da terre.\nPopolazione.\nSecondo il censimento del 2000, a Viola vivevano 156 persone, ed erano presenti 48 gruppi familiari. La densit\u00e0 di popolazione era di 339 ab./km\u00b2. Nel territorio comunale si trovavano 62 unit\u00e0 edificate. Per quanto riguarda la composizione etnica degli abitanti, il 93,59% era bianco, il 4,49% era afroamericano e l'1,92% era asiatico. La popolazione di ogni razza proveniente dall'America Latina corrisponde all'1,92% degli abitanti.\nPer quanto riguarda la suddivisione della popolazione in fasce d'et\u00e0, il 21,2% era al di sotto dei 18, il 8,3% fra i 18 e i 24, il 26,3% fra i 25 e i 44, il 32,7% fra i 45 e i 64, mentre infine l'11,5% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 110,8 maschi."}
{"id": "2452931", "revid": "599013", "url": "https://it.wikipedia.org/wiki?curid=2452931", "title": "Vandea (disambigua)", "text": "Con la parola Vandea o in francese Vend\u00e9e ci si pu\u00f2 riferire a:"}
{"id": "2452934", "revid": "339392", "url": "https://it.wikipedia.org/wiki?curid=2452934", "title": "Yekaterina Volkova", "text": ""}
{"id": "2452936", "revid": "339392", "url": "https://it.wikipedia.org/wiki?curid=2452936", "title": "Omonime", "text": ""}
{"id": "2452937", "revid": "125832559", "url": "https://it.wikipedia.org/wiki?curid=2452937", "title": "Opel Astra G", "text": "L'Astra G \u00e8 la seconda serie dell'Opel Astra, un'autovettura della fascia medio-compatta (segmento C) prodotta dal 1998 al 2005 dalla casa automobilistica tedesca Opel. La versione cabriolet \u00e8 stata prodotta fino al 2006.\nProfilo.\nI primi schizzi dell'Astra G risalgono addirittura al 1992, ossia all'anno successivo al lancio della precedente Astra F. Ciononostante, la vettura definitiva non fu lanciata che nell'aprile del 1998. Ma l'Astra F non venne pensionata ovunque, poich\u00e9 in alcuni mercati venne commercializzata come \"Astra Classic\" a fianco della nuova Astra G.\nNuove linee.\nLa nuova serie della media Opel si distingue nettamente dalla precedente per le linee completamente differenti. In generale, il look \u00e8 pi\u00f9 aggressivo e nelle versioni berlina (a 3 o a 5 porte) va a sottolineare un corpo vettura a due volumi e mezzo anzich\u00e9 a due come nella precedente serie. Nei primi mesi di commercializzazione, l'Astra G era infatti disponibile solo in questa configurazione di carrozzeria. Le altre sarebbero arrivate gradualmente solo in seguito. L'introduzione di questo nuovo corpo vettura d\u00e0 un taglio netto e deciso con la precedente configurazione, oramai troppo simile alla vecchia Kadett E e quindi troppo datata. Inoltre, tale rivoluzione \u00e8 stata voluta anche per un altro motivo, riconducibile nei risultati di vendita del precedente modello, i quali testimoniavano una netta preferenza per la versione giardinetta rispetto alla berlina, giungendo ad un divario enorme negli ultimi anni di produzione dell'Astra F. I contenuti stilistici sono quindi assai moderni e gi\u00e0 la berlina a due volumi e mezzo risulta grintosa nelle linee. Caratteristico dell'Astra G \u00e8 il frontale, caratterizzato da una calandra di piccole dimensioni e dai fari che riprendono l'angolatura della calandra con il cofano motore. Decisamente moderno era anche il disegno della fiancata, molto liscio e per nulla tormentato, ed oltretutto reso pi\u00f9 dinamico dall'accenno di coda posteriore. La linea di cintura, decisamente pi\u00f9 alta che non nell'Astra F, rende l'insieme massiccio e grintoso nello stesso tempo. La coda ha un design tutt'altro che scontato, perch\u00e9 consistente in una superficie liscia, ma non piatta, bens\u00ec leggermente bombata all'indietro e dotata di grossi fari trapezoidali. Non si tratta, insomma, della classica due volumi e mezzo scontata che alla fine del secolo stentava a trovare consensi (come per esempio nel caso dell'Alfa Romeo 146), ma una reinterpretazione assai pi\u00f9 gradevole di tale configurazione.\nA parte le considerazioni estetiche, la Casa di R\u00fcsselsheim propone per i lamierati della carrozzeria del suo nuovo modello un nuovo e pi\u00f9 efficace trattamento antiruggine, consistente nella galvanizzazione completa dei lamierati, trattamento che all'epoca era effettuato solo da poche Case automobilistiche. Inoltre, non va trascurato l'ottimo Cx di 0.28.\nSicurezza e dotazioni.\nMolti accorgimenti anche sul fronte della sicurezza: l'Astra G offriva infatti di serie almeno due airbag, che nelle versioni di media ed alta gamma divenivano quattro, contando quelli laterali. Sempre di serie su tutta la gamma era offerto anche l'ABS e l'allora rivoluzionario PRS. Inoltre, in fase di progetto, \u00e8 stata rinforzata l'intera scocca, cos\u00ec da raggiungere un valore di rigidit\u00e0 torsionale praticamente doppio rispetto alla precedente Astra. Ciononostante, la massa complessiva dell'intera scocca non aument\u00f2 che di appena 15 kg.\nPer quanto riguarda la dotazione in generale, oltre ai citati dispositivi di sicurezza, l'Astra G offre di serie chiusura centralizzata, autoradio con comandi al volante, impianto stereo con 6 altoparlanti, fendinebbia (su quasi tutta la gamma, ad eccezione di alcune versioni, come la Njoy e la Club), poggiatesta posteriori, retrovisori esterni in tinta e vetri elettrici anteriori.\nTecnica.\nOltre alla gi\u00e0 menzionata scocca galvanizzata ed altamente irrigidita, l'Astra G propone altri contenuti di indubbia efficacia, come le sospensioni anteriori del tipo MacPherson, ma realizzate in lega di alluminio, con barre antirollio in fibra di vetro. Le sospensioni posteriori sono state invece progettate affinch\u00e9 non vadano ad interferire con lo spazio destinato al vano bagagli.\nL'impianto frenante \u00e8 di tipo misto nelle versioni di base, dal 1.2 al 1.6 compreso. Le motorizzazioni superiori prevedono invece un sistema interamente a dischi.\nL'Astra G fu offerta subito con motori da 1.4, 1.6, 1.8, 2.0 benzina e 2.0 DI (rispettivamente da 90, 101, 115, 136 e 82cv), tutti a 4 valvole per cilindro, pi\u00f9 lo storico 1.7 turbodiesel a bassa pressione montato anche sulla precedente Astra (1.7 TD da 68cv). Il 1.4 16v a benzina era previsto per\u00f2 solo in alcuni mercati esteri, tra cui l'Italia. In alcuni mercati esteri erano fin dall'inizio disponibili anche motorizzazioni da 1.2 litri 16 valvole e da 1.6 litri ad 8 valvole. La novit\u00e0 pi\u00f9 rilevante dal punto di vista della gamma motoristica fu quindi il 2 litri turbodiesel ad iniezione diretta da 82 cv e 4 valvole per cilindro con un solo albero in testa, il 2.0 DI 16V. \u00c8 questa la novit\u00e0 motoristica pi\u00f9 significativa nella gamma della nuova Astra G.\nEvoluzione del modello.\nPochi mesi dopo il lancio, la gamma si arricchisce con la nuova versione station wagon, destinata a rimpiazzare la precedente giardinetta e a divenire nuovamente la versione preferita dal pubblico, nonostante gli accorgimenti dei progettisti Opel volti a rendere pi\u00f9 piacevole la berlina.\nA met\u00e0 del 1999 viene introdotta l'Astra 2.0 DTI, mossa dalla versione pi\u00f9 potente dello stesso motore che equipaggiava la \"2.0 DI\", sempre a 16 valvole ma con 101 CV.\nSuccessivamente la versione 20 DI 16V era disponibile solo in versione con cambio automatico.\nTutti e due i motori sono caratterizzati dalla distribuzione a catena, pi\u00f9 rumorosa di quella a cinghia dentata ma affidabile nel tempo. Nello stesso anno viene introdotta la 2.0 16v OPC, mossa da un 2 litri aspirato da 160 CV e prodotta in tiratura limitata a 3000 esemplari.\nNel 2000 la gamma si arricchisce anche in Italia con l'arrivo di una nuova versione di base, spinta dal 1.2 16V gi\u00e0 previsto per altri mercati, che proprio in quell'anno sub\u00ec un incremento di potenza, passando da 65 a 75 CV. In pi\u00f9, il vecchio 1.7 turbodiesel ad iniezione indiretta viene sostituito dal nuovo 1.7 DTI ad iniezione diretta da 75cv. Ed ancora, la versione 1.8 beneficia di un incremento di potenza, passando da 115 a 125 CV. Nello stesso anno, alcuni mercati (fra i quali non figura l'Italia) videro il lancio della versione equipaggiata da un 2.2 16V da 147 CV, mentre scompare dai listini il 2.0 16v benzina da 136cv, decisamente poco richiesto in Italia. Nel 2000 viene lanciata anche l'inedita Astra Coup\u00e9, dotata di un corpo vettura disegnato da Bertone, allungato e filante. Tale nuova versione viene proposta nei motori 1.8 aspirato e 2.0 Turbo da 190 CV. Quest'ultimo \u00e8 appunto lo stesso motore utilizzato per l'Astra OPC Turbo.\nAlla fine del 2002, avviene il restyling di mezza et\u00e0, per la verit\u00e0 non molto marcato, e che trova uno dei suoi punti pi\u00f9 visibili nei fari anteriori, ora fum\u00e8. Nello stesso periodo viene lanciata l'Astra OPC Turbo, dotata di un motore molto simile a quello dell'Astra Coup\u00e9 Turbo, ma con potenza di 192 CV anzich\u00e9 190. In ogni caso, comunque, con l'arrivo dell'Astra OPC Turbo, anche l'Astra Coup\u00e9 Turbo viene portata a 192 CV. Nello stesso anno viene lanciata l'Astra Cabrio, spinta dagli stessi motori della coup\u00e9 pi\u00f9 il 1.6 16V: quest'ultimo arriv\u00f2 ad una nuova evoluzione, denominata \"Twinport\", con migliorie dal punto di vista dell'erogazione, dei consumi e delle emissioni nocive. La gamma motori si arricchisce inoltre con l'arrivo del 2.2 16V DTI da 125cv, che va ad equipaggiare tutte le versioni, comprese le coup\u00e9 e le cabriolet.\nSempre alla fine del 2002 nasce la versione Station Wagon a gas naturale Astra 1,6 CNG (\"Compressed Natural Gas\"), alimentata a metano e a benzina.\nNel 2003 la versione OPC viene portata a 200 CV di potenza massima e vennero prodotti pochissimi esemplari in tiratura limitata della versione Station Wagon, mentre l'anno successivo, il 1.7 DTI viene affiancato dal 1.7 CDTI da 80 cv, con tecnologia common rail. Ma a met\u00e0 dello stesso anno viene lanciata la nuova generazione di Astra, denominata Astra H, che dapprima affiancher\u00e0 ed in seguito sostituir\u00e0 l'Astra G.\nIn alcuni Paesi dell'Europa dell'Est, in Arabia Saudita e nelle Filippine, l'Astra G viene prodotta anche negli anni seguenti, anche nella versione a tre volumi, non importata in Italia. In alcuni di questi Paesi, ed in particolare nell'Europa orientale, l'Astra G \u00e8 proposta come \"Astra Classic\", che affianca la nuova Astra H.\nCome la precedente serie anche questo modello ha avuto molto successo e dopo un accordo in joint venture tra GM e AvtoVAZ questa serie dell'Astra viene prodotta e venduta anche in Russia.\nLe versioni particolari.\nOltre che dalla berlina, a due volumi e mezzo ed a tre volumi, e dalla station wagon, oramai un classico, la gamma dell'Astra G ha compreso anche versioni particolari, versioni che verranno descritte di seguito.\nL'Astra Coup\u00e9.\nL'Astra Coup\u00e9 merita un discorso a parte, per vari motivi, uno dei quali \u00e8 il suo ruolo commerciale. Infatti, all'Astra Coup\u00e9 andava il compito di colmare, almeno parzialmente, il vuoto lasciato dall'uscita di listino della Calibra, una vettura rimasta nel cuore di molti appassionati. Pur essendo di fascia inferiore, anche l'Astra Coup\u00e9 seppe conquistarsi la sua schiera di affezionati, sebbene non cos\u00ec numerosi come nel caso della coup\u00e9 degli anni novanta.\nL'Astra Coup\u00e9 era dotata di una linea decisamente dinamica, firmata da Bertone e resa slanciata dalla coda allungata, che ne faceva aumentare gli ingombri in lunghezza di 18 cm, ma senza appesantire la linea generale, ed anzi, rendendola ancor pi\u00f9 scattante, sebbene non sia equilibrata al pari della Calibra. La quasi totalit\u00e0 dei lamierati \u00e8 specificamente realizzata per questa vettura, cos\u00ec come i rinforzi alla scocca. Per rendere pi\u00f9 dinamico il comportamento stradale anche a livello telaistico, la scocca \u00e8 stata ulteriormente irrigidita (circa il 33% in pi\u00f9) rispetto a quella delle normali berline, mentre le sospensioni sono state rivisitate dalla Lotus.\nL'Astra Coup\u00e9 era equipaggiata dai motori pi\u00f9 spinti della gamma, ossia il 1.8 da 125 CV che stava alla base dell'offerta ed il 2.0 Turbo da 192 CV, lo stesso montato dalle Astra OPC berlina e SW. Le prestazioni erano di alto livello: la versione di punta raggiungeva una velocit\u00e0 massima di oltre 240\u00a0km/h, con uno scatto da 0 a 100\u00a0km/h in 7\"5. In seguito arriv\u00f2 anche una motorizzazione a gasolio, consistente nel 2.2 16V DTI da 125 CV.\nLa produzione dell'Astra Coup\u00e9 termina durante la prima met\u00e0 del 2005, sostituita dall'Astra GTC realizzata sulla base dell'Astra H.\nL'Astra Cabriolet.\nRealizzata sulla base della Coup\u00e9, l'Astra G Cabriolet va a sostituire la precedente versione scoperta dell'Astra F, che oramai era in listino solo in alcuni Paesi.\nRispetto alla Coup\u00e9 cambia esternamente solo il fatto di possedere un tetto apribile, il che dona maggior slancio alla linea. Dal punto di vista strutturale, la cabriolet \u00e8 stata sotto posta ad alcuni interventi volti al doveroso irrobustimento della scocca, che risulta cos\u00ec pi\u00f9 rigida del 40% rispetto alla precedente Astra Cabriolet ed in linea con quello della versione Coup\u00e9. L'abitacolo \u00e8 in grado di offrire due posti veri anche posteriormente, al contrario di quanto avviene solitamente nelle vetture cabriolet, in cui parte della zona passeggeri posteriore risulta spesso parzialmente sacrificata dall'alloggiamento della capote che penetra in parte nell'abitacolo stesso.\nDella Coup\u00e9, l'Astra G Cabrio riprende anche le motorizzazioni, in quanto vettura di carattere sportiveggiante, compreso il potente 2.0 Turbo da 192 CV, poi passati a 200 nel 2003.\nSi tratta dell'ultima Astra Cabriolet con capote in tela: la successiva Astra scoperta sarebbe stata una coup\u00e9-cabriolet.\nIn sostanza, se si eccettua la presenza della capote, questa versione non si differenzia molto dalla coup\u00e9. Nella maggior parte dei mercati in cui era prevista, l'Astra Cabriolet \u00e8 stata tolta di produzione nel 2005, rimpiazzata dall'Astra CC su base Astra H.\nL'Astra SW CNG.\nUn posto particolare merita l'Astra CNG, caratterizzata dalla doppia alimentazione benzina-metano. Tale vettura, prodotta in parallelo alla monovolume Zafira CNG con lo stesso propulsore 1,6 16v, viene realizzata secondo un nuovo concetto che prende il nome di \"monovalent-plus\": il carburante principale dell'auto \u00e8 il metano, e il serbatoio di benzina viene ridotto al minimo necessario per poter sfruttare le norme europee che classificano come monofuel (monovalenti) le vetture con meno di 15 litri di serbatoio benzina. In questo modo tale modello si affaccia sul mercato europeo delle vetture alimentate con carburanti alternativi godendo di vantaggi fiscali (sconto del 75% sul bollo auto in Italia) e consistenti incentivi (1500\u20ac in Italia e importi simili in Germania). L'accensione del veicolo avviene a metano e la benzina serve unicamente come scorta di emergenza. Il motore \u00e8 una versione particolare del 1,6 litri 16v che equipaggia la versione a benzina con rapporto di compressione aumentato (12,5:1) ed ottimizzato per il numero di ottano pi\u00f9 elevato del metano, ed \u00e8 dotato di testata, pistoni e valvole irrobustiti per meglio sostenere le alte temperature di combustione in camera di scoppio generate dal carburante. La potenza massima erogata \u00e8 molto simile a quella del motore corrispondente a benzina: 97 CV contro 101, per contro le modifiche per l'ottimizzazione a metano costringono su tale modello a limitare la potenza nell'utilizzo a benzina, durante il quale il motore viene limitato a 75 CV, per evitare il battito in testa che l'aumentato rapporto di compressione potrebbe generare. Del resto l'utilizzo a benzina \u00e8 considerato di emergenza. Molto ben ottimizzata anche la disposizione dei serbatoi metano sotto il pianale del baule sacrificando per\u00f2 il vano per la ruota di scorta; i 109 litri di serbatoio (2 bombole da 75 e 34 litri di capacit\u00e0) consentono un'autonomia dichiarata di circa 370\u00a0km a metano, mentre i 15 litri scarsi di serbatoio benzina permettono circa 150\u00a0km in tale modalit\u00e0. In Italia, principale mercato europeo per le vetture alimentate a gas naturale, tale modello sar\u00e0 venduto con la denominazione \"EcoM\" in circa 1300-1400 esemplari tra il gennaio 2003 e il giugno 2004, data di fine produzione dell'Astra G, non tanti, forse anche a causa di una totale assenza di pubblicit\u00e0 per questo particolare modello: la Zafira A CNG costruita nello stesso periodo vendette oltre 20.000 pezzi.\nIl modello a metano ebbe una certa fortuna anche sul mercato tedesco per via di numerose convenzioni con aziende di servizi come Telekom o le locali aziende del gas, qui l'Astra CNG verr\u00e0 venduta in circa 2200 esemplari tra l'ottobre 2002 e aprile 2005. Qualche pezzo pare che sia stato venduto anche in Svizzera ed Austria, per un totale complessivo di 3600 pezzi venduti nell'intera UE.\nL'Astra berlina a 4 porte.\nPer molti mercati esteri \u00e8 stata proposta anche la versione a 4 porte con carrozzeria a tre volumi. Tale versione, costruita nello stabilimento di Gliwice, in Polonia, ha avuto un buon successo nei Paesi dell'Europa dell'Est. La coda pi\u00f9 lunga comporta una lunghezza maggiorata di 14.1 cm, arrivando cos\u00ec a 4.252 m, 1\u00a0cm in meno delle versioni coup\u00e9 e cabriolet. Oltre che nei Paesi dell'Europa orientale, l'Astra 4 porte \u00e8 stata commercializzata anche in Paesi come le Filippine, il Brasile, l'Uruguay, l'Argentina ed alcuni Paesi del Medio Oriente. Tra il 2004 ed il 2008, l'Astra G \u00e8 stata prodotta in Russia con il nome di Chevrolet Viva dalla GM-AvtoVAZ. Anche qui, la vettura \u00e8 stata prodotta anche con carrozzeria a 4 porte e tre volumi.\nSport e prototipi.\nLa seconda serie dell'Astra \u00e8 stata anche la base per la vetturna da turismo, che partecipava al Deutsche Tourenwagen Masters (DTM). Quasi tutte le Astra DTM erano alimentate da un 4.0L V-8 con quasi 500 cv (370\u00a0kW) e trazione posteriore. Grazie ad un pilota di valore come Manuel Reuter, l'Astra DTM riusc\u00ec a conquistare un secondo posto nel 2000 alle spalle della Mercedes-Benz di Bernd Schneider e il primo posto nel 2003 alla 24h del Nurburgring.\nAl Salone di Ginevra del 2001, \u00e8 stata presentata l'Astra XTreme concept. Come la versione DTM, era alimentata da un motore 4.0L V8 da 444 cv (331\u00a0kW). L'estetica era molto simile alla versione DTM di cui riprendeva l'apertura ad ala di gabbiano delle portiere e le cinture a cinque punti di ancoraggio. Pannelli in fibra di carbonio completavano il programma di alleggerimento.\nRiepilogo caratteristiche.\nLe seguenti tabelle a scomparsa mostrano le caratteristiche delle Astra G per ognuna delle configurazioni previste per il mercato italiano. Si tenga presente che la tabella relativa alla versione \"berlina a 3/5 porte\" mostra i dati relativi alla massa a vuoto della versione a 3 porte: la massa della versione a 5 porte \u00e8 superiore di circa 20\u00a0kg.\nLe altre Astra G.\nL'Astra G \u00e8 stata prodotta anche con altri marchi e, a volte, anche altre denominazioni. Nei Paesi dell'Est europeo, l'Astra G \u00e8 stata riproposta nel 2004 con il nome di Astra Classic II a fianco alla pi\u00f9 moderna Astra H. Tra i vari motori previsti per l'Astra Classic II, vi era anche un 1.4 Twinport da 1364\u00a0cm\u00b3 della famiglia di motori Family 0, mai inserito nella gamma dell'Astra G riservata al resto d'Europa negli anni precedenti.\nIn alcuni Paesi del Medio Oriente e nelle Filippine, l'Astra H non \u00e8 stata affatto proposta in listino, e l'Astra G ha continuato ad essere normalmente commercializzata.\nVi sono state poi le Vauxhall Astra previste per il mercato britannico, che potevano essere ordinate anche con un 1.6 monoalbero da 75 CV (poi salito ad 84 CV).\nAnalogamente, in Australia ed in Nuova Zelanda il marchio Opel non esiste: al suo posto vi \u00e8 il marchio Holden, sempre del gruppo General Motors, che propone la Holden Astra, come di consueto.\nSempre in maniera analoga, nei Paesi del Sudamerica, l'Astra G viene commercializzata con il marchio Chevrolet.\nInfine, in Russia, l'Astra venne commercializzata come Chevrolet Viva, e prodotta a Togliattigrad dalla GM-AutoVAZ."}
{"id": "2452938", "revid": "79457", "url": "https://it.wikipedia.org/wiki?curid=2452938", "title": "Teatro comunale Alvito", "text": ""}
{"id": "2452939", "revid": "111486574", "url": "https://it.wikipedia.org/wiki?curid=2452939", "title": "I Want Love", "text": "I Want Love \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\nSi tratta del primo singolo estratto dall'album \"Songs from the West Coast\" (dichiarato ritorno musicale alle origini della carriera di Elton e al periodo degli anni Settanta); brano di stampo piano rock prodotto da Patrick Leonard, mette in evidenza la chitarra acustica di Bruce Gaitsch, pur essendo strutturalmente basata sul pianoforte di Elton. Billy Preston \u00e8 presente all'organo elettrico, mentre Davey Johnstone si cimenta alla chitarra elettrica. Paul Bushnell suona il basso; un altro musicista \u00e8 lo storico batterista Nigel Olsson. Jay Bellerose \u00e8 presente alle percussioni; i cori, infine, sono opera di Kudisan Kai e dei gi\u00e0 citati Nigel Olsson, Davey Johnstone e Paul Bushnell. Il titolo del testo di Bernie significa letteralmente \"Voglio l'amore\".\nParticolarmente curioso risulta il videoclip del brano: Elton non \u00e8 presente, e a cantare, in playback e in un famoso palazzo (\"Greystone Mansion\") di Beverly Hills, \u00e8 l'attore Robert Downey Jr.. A detta di Elton, il video costituisce un'opera d'arte; ecco come lo definisce:\n\"I Want Love\" costituisce una delle hit pi\u00f9 recenti di Elton John: pubblicata nel 2001 (solo promo negli Stati Uniti), ottenne una nomination al Grammy. Consegu\u00ec inoltre una #9 nel Regno Unito e una #6 nella classifica statunitense della musica Adult contemporary. La canzone \u00e8 stata inserita anche nella raccolta del 2007 \"\"."}
{"id": "2452944", "revid": "36426", "url": "https://it.wikipedia.org/wiki?curid=2452944", "title": "Branda da Castiglione", "text": ""}
{"id": "2452945", "revid": "1391549", "url": "https://it.wikipedia.org/wiki?curid=2452945", "title": "Magnolia (Delaware)", "text": "Magnolia \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 226 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Magnolia si estende su una superficie totale di 0,5 km\u00b2, tutti quanti occupati da terre.\nPopolazione.\nSecondo l'ultimo censimento del 2000, a Magnolia abitavano 226 persone, suddivise in 57 famiglie. La densit\u00e0 di popolazione era di 436 ab./km\u00b2. All'interno del territorio comunale erano presenti 96 edifici abitativi. Per quanto riguarda la composizione etnica, l'85,40% degli abitanti era bianco, il 10,18% era afroamericano, lo 0,44% era nativo e lo 0,44% \u00e8 asiatico. Il restante 3,54% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 3,10% degli abitanti.\nPer quanto riguarda la suddivisione della popolazione in fasce d'et\u00e0, il 31,0% era al di sotto dei 18, il 7,1% fra i 18 e i 24, il 32,3% fra i 25 e i 44, il 18,6% fra i 45 e i 64, mentre infine l'11,1% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 115,2 maschi."}
{"id": "2452946", "revid": "36426", "url": "https://it.wikipedia.org/wiki?curid=2452946", "title": "Branda Castiglione", "text": ""}
{"id": "2452948", "revid": "767487", "url": "https://it.wikipedia.org/wiki?curid=2452948", "title": "Albert Delin", "text": "Biografia.\nPoco si conosce dei primi anni della sua vita. Le prime notizie risalgono alla sua presenza a Tournai dove operava come costruttore di strumenti a tastiera.\nDella sua produzione sono pervenuti fino a noi dieci strumenti: 2 clavicembali, 4 spinette, 3 clavicytherium ed un virginale poligonale. I primi strumenti portano la data del 1750. \nDelin \u00e8 stato uno dei migliori costruttori del suo tempo; i suoi strumenti sono di fattura molto sobria e tradizionale in linea con quelli di Ruckers e Couchet."}
{"id": "2452956", "revid": "1391549", "url": "https://it.wikipedia.org/wiki?curid=2452956", "title": "Little Creek", "text": "Little Creek \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 195 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Little Creek si estende su una superficie totale di 0,3 km\u00b2, tutti quanti occupati da terre.\nPopolazione.\nSecondo l'ultimo censimento del 2000, a Little Creek abitavano 195 persone, suddivise in 49 famiglie. La densit\u00e0 di popolazione era di 687 ab./km\u00b2. All'interno del territorio comunale erano presenti 74 edifici abitativi. Per quanto riguarda la composizione etnica, il 91,28% degli abitanti era bianco, il 6,67% era afroamericano, lo 0,51% era nativo. Il restante 1,54% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 3,59% degli abitanti.\nPer quanto riguarda la suddivisione della popolazione in fasce d'et\u00e0, il 33,8% era al di sotto dei 18, il 5,6% fra i 18 e i 24, il 29,2% fra i 25 e i 44, il 14,9% fra i 45 e i 64, mentre infine il 16,4% era al di sopra dei 65 anni di et\u00e0. L'et\u00e0 media della popolazione era di 34 anni. Per ogni 100 donne residenti vivevano 87,5 maschi."}
{"id": "2452958", "revid": "1391549", "url": "https://it.wikipedia.org/wiki?curid=2452958", "title": "Leipsic (Delaware)", "text": "Leipsic \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 195 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Leipsic si estende su una superficie totale di 0,8 km\u00b2, tutti quanti occupati da terre.\nPopolazione.\nSecondo l'ultimo censimento del 2000, a Leipsic abitavano 203 persone, suddivise in 48 famiglie. La densit\u00e0 di popolazione era di 279 ab./km\u00b2. All'interno del territorio comunale erano presenti 89 edifici abitativi. Per quanto riguarda la composizione etnica, il 93,10% degli abitanti era bianco, l'1,97% era nativo e lo 0,99% era asiatico. Il restante 3,94% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 2,46% degli abitanti.\nPer quanto riguarda la suddivisione della popolazione in fasce d'et\u00e0, il 29,1% era al di sotto dei 18, l'8,4% fra i 18 e i 24, il 26,1% fra i 25 e i 44, il 25,1% fra i 45 e i 64, mentre infine l'11,3% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 82,9 maschi."}
{"id": "2452962", "revid": "110157", "url": "https://it.wikipedia.org/wiki?curid=2452962", "title": "FS Logistica", "text": "FS Logistica era un'azienda partecipata al 100% da Ferrovie dello Stato Italiane, e si occupava di servizi di logistica ferroviaria per il sistema italiano delle merci.\nNel gennaio 2017 \u00e8 stata fondata Mercitalia Logistics subholding operativa del Polo Mercitalia composto da: Mercitalia Logistics, Mercitalia Rail, Mercitalia Intermodal, Mercitalia Shunting &amp; Terminal, TX Logistik e TERALP.\nAttivit\u00e0.\nFS Logistica svolgeva attivit\u00e0 di logistica integrata (servizi di deposito, \"handling\" e gestione degli ordini dagli stabilimenti di produzione fino al mercato di consumo della grande distribuzione organizzata) e di progettazione e realizzazione di infrastrutture atte a tal fine.\nQuesta societ\u00e0 si occupava inoltre di progetti su misura per gestione di flussi di prodotti industriali e soluzioni logistiche per la gestione del ciclo dei rifiuti.\nTra le sue finalit\u00e0, c'era quella di creare, in \"partnership\" con operatori logistici nazionali e internazionali, un \"network\" di logistica specificatamente funzionale al trasporto ferroviario.\nOrganizzazione.\nFS Logistica disponeva di infrastrutture logistiche su tutto il territorio italiano ed era presente sul mercato con le proprie \"Business Unit\".\nI settori di attivit\u00e0 principali erano la petrolchimica, l'ambiente e il territorio (\"Business Unit\" \"Industria Chimica e Ambiente\"), la siderurgia (\"Business Unit\" \"Siderurgia\"), quello dei grandi clienti istituzionali (\"Business Unit\" \"Omniaexpress\") e la logistica distributiva di beni di largo consumo realizzata attraverso la societ\u00e0 ItaliaLogistica, creata in \"joint-venture\" paritetica con il gruppo Poste Italiane S.p.A."}
{"id": "2452963", "revid": "1318658", "url": "https://it.wikipedia.org/wiki?curid=2452963", "title": "Abbigliamento del XIII secolo", "text": "L'abbigliamento del tredicesimo secolo in Europa si distinse per l'estrema semplicit\u00e0 sia della moda maschile sia di quella femminile, abbastanza uniformata in tutto il continente e sostanzialmente con poche differenze nei capi di ambo i sessi. Soprattutto nelle classi sociali meno abbienti, vi furono pochissime differenze rispetto alla moda dei secoli precedenti. In compenso vi furono grosse evoluzioni nella lavorazione della lana, che rimase ancora il materiale maggiormente impiegato. Nacque la tintura blu, che divenne particolarmente di moda nei ceti sociali pi\u00f9 ricchi e fu adottata dal re di Francia come colore araldico.\nAbbigliamento maschile.\nGli uomini continuarono a indossare nel tredicesimo secolo una tunica o cotta con il surcot al di sopra di una maglia di fibra. Un particolare tipo di surcot era la \"cyclas\", che consisteva in un rettangolo di stoffa, con un foro centrale, in cui infilare la testa. In alcuni casi i lati erano cuciti insieme, creando una sorta di lunga tunica priva di maniche. Quando nella cyclas erano cucite delle maniche, o anche un cappuccio, si parlava di \"ganache\" o \"gardcorps\", simile alle moderne tuniche accademiche. Spesso veniva abbinato anche un mantello, nelle occasioni pi\u00f9 formali. Gli uomini pi\u00f9 poveri, e i lavoratori, invece usavano indossare una tunica pi\u00f9 corta, spesso fissata in vita con una cintura. Essa veniva decentrata su un lato, in modo che i lembi della tunica fossero bloccati dalla cintura, dando maggiore libert\u00e0 di movimento. Gli uomini, inoltre, indossavano calzini, scarpe e copricapo. Fra i copricapi pi\u00f9 diffusi vi era un cappello, molto simile all'attuale basco, la cuffia, il cappello di paglia (per i contadini) e il capperone. L'abbigliamento dei ceti sociali pi\u00f9 abbienti si distingueva per i tessuti pi\u00f9 pregiati e per l'impiego di lussuose pellicce. Barba e capelli erano portati di una lunghezza media, e generalmente l'acconciatura maschile pi\u00f9 diffusa era quella \"a paggetto\", lunga sino alla nuca. Le calzature degli uomini erano leggermente \"a punta\", pi\u00f9 elaborate e preziose per i nobili e il clero.\nAbbigliamento femminile.\nRispetto ai secoli precedenti, l'abbigliamento femminile divenne ancora pi\u00f9 morigerato e restrittivo. La maggior parte delle donne di ogni estrazione sociale indossava una tunica, lunga sino ai piedi, con maniche lunghe e strette e una cintura in vita. Sopra a questo abito, veniva normalmente indossato il \"cyclas\", o un surcot privo di maniche (esattamente come facevano gli uomini). La distinzione fra differenti classi sociali era essenzialmente nella finitura dei capi e nella ricchezza dei tessuti. le donne pi\u00f9 ricche infatti potevano indossare abiti ricamati, e mantelli, orlati da pelliccia. Esattamente come gli uomini, le donne indossavano anche calze e scarpe in pelle. Le acconciature femminili erano sostanzialmente poche, dato che le donne avevano l'abitudine di confinare i propri capelli all'interno di piccole reti, visibili soltanto da dietro. Particolare importanza invece rivestiva il copricapo. Mentre soggoli e veli del dodicesimo secolo vennero relegate alle donne anziane e alle vedove, divennero di moda le cuffie e le \"barbette\", generalmente di colore bianco.\nLimitazioni e restrizioni.\nIl Concilio Lateranense IV del 1215 stabil\u00ec alcuni obblighi nell'abbigliamento degli ebrei e dei musulmani, affinch\u00e9 essi fossero immediatamente distinguibili, incominciando di fatto un processo di discriminazione. Gli ebrei furono obbligati a indossare un particolare tipo di cappello a punta, o un contrassegno colorato sul braccio. Le Leggi suntuarie invece impedivano alle prostitute di indossare abiti troppo vistosi o colorati, o addirittura di indossare soltanto determinati colori."}
{"id": "2452967", "revid": "1762651", "url": "https://it.wikipedia.org/wiki?curid=2452967", "title": "Stefano Pittaluga", "text": "Biografia.\nOriginario di Campomorone, localit\u00e0 dell'interno alle pendici degli Appennini limitrofa al comune di Genova, fu un giovane distributore e il primo \"tycoon\" italiano. Pittaluga intraprende a partire dal 1911 l'attivit\u00e0 di noleggiatore di film, ottenendo l'esclusiva di alcune pellicole americane per il territorio della Liguria. Costituisce quindi, nel giugno del 1913, la ditta in accomandita Stefano Pittaluga.\nLo scoppio della prima guerra mondiale segna la fine del periodo d'oro del cinema italiano, che negli anni precedenti aveva goduto di una posizione di primo piano sui mercati cinematografici internazionali. L'aumento dei costi di produzione determinato dall'avvento del lungometraggio favorisce nel dopoguerra l'affermazione di un nuovo modello di impresa cinematografica, esemplificato efficacemente dagli \"Studios\" hollywoodiani, basato sull'integrazione verticale, attraverso il controllo dell'intera filiera, dalla produzione alla distribuzione, fino all'esercizio delle sale cinematografiche. Nel 1919 le principali case cinematografiche italiane tentano di frenare la crescente importazione di pellicole americane in Italia attraverso la costituzione di un consorzio, l'Unione Cinematografica Italiana, sostenuto finanziariamente dalla Banca Commerciale Italiana e dalla Banca Italiana di Sconto. L'iniziativa si rivela tuttavia un sostanziale fallimento, data la sempre pi\u00f9 evidente arretratezza tecnologica e gestionale delle imprese italiane.\n\u00c8 Pittaluga il primo imprenditore cinematografico italiano a fare tesoro della lezione rappresentata dal successo del modello americano. Grazie alla scelta indovinata di puntare sulla distribuzione in esclusiva delle principali produzioni europee e americane, riesce nei primi anni del dopoguerra a conquistare una posizione di assoluto rilievo nel segmento della distribuzione, acquisendo il controllo di un circuito di sale che copre buona parte del territorio nazionale: Veneto, Friuli, Piemonte, Liguria, Lombardia, Emilia, Romagna, Toscana, Lazio, Sicilia, Campania. Nel marzo del 1919 costituisce a Torino, insieme a un gruppo di finanziatori, la Societ\u00e0 anonima Stefano Pittaluga (SASP), nella quale viene concentrata l'attivit\u00e0 di distribuzione, mentre l'acquisto, la cessione e la locazione delle sale cinematografiche \u00e8 affidata alla Societ\u00e0 immobiliare cinematografica italiana. Alla met\u00e0 degli anni venti, raggiunta una posizione quasi monopolistica nel settore della distribuzione, con una quota di mercato pari a circa l'80%, Pittaluga porta infine a compimento la propria strategia d'integrazione verticale entrando nel segmento della produzione, prima attraverso l'acquisizione della Fert Film (1922) e della Rodolfi Film (1923) di Torino e, successivamente, rilevando, nel 1926, la Cines di Roma, una delle pi\u00f9 longeve case di produzione italiane. Nel febbraio del 1927 il processo di concentrazione dell'industria cinematografica italiana sotto il controllo di Pittaluga raggiunge infine il picco con l'acquisizione da parte della Banca commerciale italiana dell'UCI e del circuito di sale da essa controllata.\nA partire dal 1913, inizio della sua attivit\u00e0, fino al 1930, port\u00f2 la SASP (la sua societ\u00e0) ad avere il controllo di circa duecento sale cinematografiche.\nAl tempo del cinema muto, fu uno dei fautori e sostenitore del passaggio al sonoro, tanto \u00e8 vero che inser\u00ec nelle sue sale marchingegni per diffondere l'audio, suggerendo sul piano legislativo meccanismi a sostegno del cinema nazionale.\nNel 1929 Pittaluga entr\u00f2 come socio degli stabilimenti cinematografici della Cines, rilevandone l'ottanta per cento delle azioni. Tra le sue produzioni cinematografiche si ricorda il film: \"La canzone dell'amore\" (1930) di Gennaro Righelli, primo film sonoro italiano e i film della commedia leggera di registi quali Guido Brignone e Goffredo Alessandrini oltre che le prime innovative prove di Alessandro Blasetti e Mario Camerini.\nL'avvento del film parlato alla fine degli anni venti impone alle imprese del gruppo Pittaluga un rilevante aggiornamento tecnologico, che richiede nuovi investimenti per la conversione dei teatri di posa e per l'acquisto di apparecchiature pi\u00f9 sofisticate di registrazione e di proiezione. Il problema pi\u00f9 rilevante \u00e8 per\u00f2 quelle delle barriere linguistiche: per essere esportate, le pellicole devono essere adattate ai differenti mercati nazionali, con un conseguente aumento dei costi di produzione, per il doppiaggio e la sincronizzazione dei film. Il sonoro comporta particolari problemi, soprattutto nel settore della distribuzione: le pellicole sonore non hanno lo stesso rendimento economico dei film muti, da una parte perch\u00e9 sono in lingua straniera e quindi non completamente adatte alla programmazione per il pubblico italiano, e dall'altra perch\u00e9 non possono essere proiettate in buona parte delle sale cinematografiche italiane, non ancora attrezzate per il sonoro. L'esportazione di pellicole italiane, gi\u00e0 notevolmente diminuita, cessa quasi del tutto, non solo perch\u00e9 i pochi stabilimenti di produzione esistenti non sono dotati delle attrezzature necessarie per girare con il sonoro, ma anche perch\u00e9 il film parlato italiano fatica a raggiungere lo stesso livello di diffusione e apprezzamento che era stato conquistato con il film muto durante gli anni dieci.\nNel 1929 Pittaluga, in parte indotto dalle sollecitazioni e dalle promesse di sostegno economico del regime fascista, interessato a un rafforzamento del cinema italiano soprattutto in chiave propagandistica, avvia la trasformazione del vecchio stabilimento Cines di via Veio a Roma, il cui primo nucleo risaliva al 1905, attrezzandolo con i pi\u00f9 moderni impianti per la produzione di film sonori; l'operazione \u00e8 resa possibile grazie al sostegno finanziario della Banca commerciale italiana, divenuta ormai il principale azionista della SASP insieme a Pittaluga.\nAttento alla dimensione commerciale, l'imprenditore cinematografico privilegia una produzione popolare, composta soprattutto da commedie, film musicali, riduzioni operistiche e melodrammi, quasi sempre di derivazione letteraria e teatrale. Fra il 1930 e il 1931, sotto la sua direzione vengono prodotte una decina di pellicole sonore, che rappresentano l'intera produzione cinematografica italiana in questo periodo.\nPittaluga muore a Roma il 26 aprile 1932 a causa di un tumore. \u00c8 sepolto nel Cimitero monumentale di Torino.\nAlessandro Blasetti, nell'epitaffio su \"Il Tevere\" del 7 aprile 1931, cos\u00ec scrisse:\nA Genova una sala cinematografica di corso Buenos Aires \u00e8 stata a lungo intitolata a lui, prima di cambiare nome in Odeon. A seguito dell'ultima ristrutturazione nel 2003, il gestore ha ribattezzato le due sale in funzione \"sala Pitta\" e \"sala Luga\" in omaggio al personaggio che tanto diede al cinema italiano delle origini."}
{"id": "2452968", "revid": "1391549", "url": "https://it.wikipedia.org/wiki?curid=2452968", "title": "Kenton (Delaware)", "text": "Kenton \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 237 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Kenton si estende su una superficie totale di 0,4 km\u00b2, tutti quanti occupati da terre.\nPopolazione.\nSecondo l'ultimo censimento del 2000, a Kenton abitavano 237 persone, suddivise in 63 famiglie. La densit\u00e0 di popolazione era di 531 ab./km\u00b2. All'interno del territorio comunale erano presenti 87 edifici abitativi. Per quanto riguarda la composizione etnica, il 94,51% degli abitanti era bianco, il 3,38% era afroamericano. Il restante 2,11% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 4,64% degli abitanti.\nPer quanto riguarda la suddivisione della popolazione in fasce d'et\u00e0, il 27,8% era al di sotto dei 18, il 9,3% fra i 18 e i 24, il 30,4% fra i 25 e i 44, il 24,9% fra i 45 e i 64, mentre infine il 7,6% era al di sopra dei 65 anni di et\u00e0. L'et\u00e0 media della popolazione era di 36 anni. Per ogni 100 donne residenti vivevano 94,3 maschi."}
{"id": "2452977", "revid": "287204", "url": "https://it.wikipedia.org/wiki?curid=2452977", "title": "Houston (Delaware)", "text": "Houston \u00e8 un comune (\"town\") degli Stati Uniti d'America della contea di Kent nello Stato del Delaware. Fa parte dell'area statistica metropolitana di Dover. La popolazione era di 374 persone al censimento del 2010. La citt\u00e0 prende il nome da John W. Houston.\nGeografia fisica.\nHouston \u00e8 situata a (38.917365, -75.507003).\nSecondo lo United States Census Bureau, ha un'area totale di 0,4 miglia quadrate (1,0\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 430 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dall'89,30% di bianchi, l'8,37% di afroamericani, lo 0,70% di nativi americani, lo 0,47% di altre razze, e l'1,16% di due o pi\u00f9 etnie. Ispanici o latinos di qualunque razza erano il 4,65% della popolazione."}
{"id": "2452984", "revid": "110157", "url": "https://it.wikipedia.org/wiki?curid=2452984", "title": "FS Sistemi Urbani", "text": "FS Sistemi Urbani S.r.l. \u00e8 un'azienda partecipata al 100% da Ferrovie dello Stato Italiane, ed ha il compito di valorizzare il patrimonio del Gruppo non funzionale all'esercizio ferroviario e di svolgere servizi integrati urbani.\nFS Sistemi Urbani quindi svolge principalmente attivit\u00e0 di compravendita immobiliari e di servizi per la progettazione, realizzazione e gestione urbanistica (parcheggi per lo scambio intermodale delle merci, aree di immagazzinamento, custodia e distribuzione delle stesse, gestione e manutenzione di aree ed edifici ad uso pubblico e privato ecc.).\nMetropark S.P.A., che opera sotto il controllo di FS Sistemi Urbani, offre soluzioni per la sosta e la mobilit\u00e0 integrata delle persone, in una logica di servizio orientata al cliente."}
{"id": "2452986", "revid": "287204", "url": "https://it.wikipedia.org/wiki?curid=2452986", "title": "Adhafera", "text": "Zeta Leonis (\u03b6 Leo / \u03b6 Leonis) \u00e8 una stella della costellazione del Leone. Viene spesso indicata con il nome tradizionale Adhafera (Aldhafera, Adhafara), dall'arabo \u0627\u0644\u0636\u0641\u064a\u0631\u0629 (\"al-\u00f0af\u012brah\"), \u00abil ricciolo (della criniera)\u00bb.\nAldhafera appartiene alla classe spettrale F0, ha magnitudine apparente +3,44 ed \u00e8 situata ad una distanza di 260 anni luce dal Sole.\nLe stelle di questa classe spettrale sono scarse come numero, perch\u00e9 stanno passando un periodo di transizione in cui una stella della sequenza principale si sta evolvendo in gigante rossa.\nUn milione di anni fa Zeta Leonis era una stella di classe spettrale A e, in un altro milione d'anni, diventer\u00e0 un gigante arancione di classe K, per poi divenire, in un centinaio di milioni d'anni, una gigante rossa con un raggio grande quanto quello dell'orbita terrestre."}
{"id": "2452988", "revid": "767487", "url": "https://it.wikipedia.org/wiki?curid=2452988", "title": "Lago Utah", "text": "Il lago Utah \u00e8 uno dei pi\u00f9 grandi laghi d'acqua dolce della parte occidentale degli Stati Uniti, e il pi\u00f9 grande dello Utah. \u00c8 uno dei resti del preistorico lago Bonneville. I suoi immissari principali sono i fiumi Provo, Spanish Fork e American Fork, mentre l'emissario principale \u00e8 il Jordan, che poi si getta nel Grande Lago Salato. Il lago Utah \u00e8 la principale fonte di acqua per la Salt Lake Valley. \nTredici specie di pesci sono originarie del lago, ma di esse rimangono solamente la \"Catostomus ardens\" e la \"Chasmistes liorus\"; quest'ultima, a rischio di estinzione, \u00e8 endemica del lago, cos\u00ec come la \n\"Cottus echinatus\", oggi estinta. La specie dominante nel lago \u00e8 la carpa comune, introdotta nel 1881, che rappresenta il 90,9% della biomassa."}
{"id": "2452991", "revid": "399017", "url": "https://it.wikipedia.org/wiki?curid=2452991", "title": "Zeta Leonis", "text": ""}
{"id": "2452992", "revid": "1391549", "url": "https://it.wikipedia.org/wiki?curid=2452992", "title": "Hartly", "text": "Hartly \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 78 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Hartly si estende su una superficie totale di 0,2 km\u00b2, tutti quanti occupati da terre.\nPopolazione.\nSecondo il censimento del 2000, a Hartly vivevano 78 persone, ed erano presenti 21 gruppi familiari. La densit\u00e0 di popolazione era di 519 ab./km\u00b2. Nel territorio comunale si trovavano 31 unit\u00e0 edificate. Per quanto riguarda la composizione etnica degli abitanti, il 91,03% era bianco e il 3,85% era afroamericano. Il restante 5,13% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 2,56% degli abitanti.\nPer quanto riguarda la suddivisione della popolazione in fasce d'et\u00e0, il 34,6% era al di sotto dei 18, il 9,0% fra i 18 e i 24, il 39,7% fra i 25 e i 44, il 14,1% fra i 45 e i 64, mentre infine il 12,6% era al di sopra dei 65 anni di et\u00e0. L'et\u00e0 media della popolazione era di 28 anni. Per ogni 100 donne residenti vivevano 81,4 maschi."}
{"id": "2452998", "revid": "103483", "url": "https://it.wikipedia.org/wiki?curid=2452998", "title": "Simage", "text": ""}
{"id": "2453000", "revid": "767487", "url": "https://it.wikipedia.org/wiki?curid=2453000", "title": "Farmington (Delaware)", "text": "Farmington \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 75 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Farmington si estende su una superficie totale di 0,2 km\u00b2, tutti quanti occupati da terre.\nPopolazione.\nSecondo il censimento del 2000, a Farmington vivevano 75 persone, ed erano presenti 20 gruppi familiari. La densit\u00e0 di popolazione era di 519 ab./km\u00b2. Nel territorio comunale si trovavano 35 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 20,0% era al di sotto dei 18, il 4,0% fra i 18 e i 24, il 32,0% fra i 25 e i 44, il 25,3% fra i 45 e i 64, mentre infine il 18,7% era al di sopra dei 65 anni di et\u00e0. L'et\u00e0 media della popolazione era di 42 anni. Per ogni 100 donne residenti vivevano 120,6 maschi."}
{"id": "2453005", "revid": "104485", "url": "https://it.wikipedia.org/wiki?curid=2453005", "title": "Capitali degli Stati Uniti d'America", "text": "La capitale degli Stati Uniti \u00e8 dal 1801 la citt\u00e0 di Washington, D.C. Prima di questa, altre otto citt\u00e0 hanno ospitato il Congresso e possono pertanto considerarsi ex capitali del paese. Inoltre ognuno dei 50 stati e dei territori statunitensi possiede una sua capitale.\nCapitali statali.\n\u00c8 frequente che la capitale di uno Stato federato non coincida con la citt\u00e0 pi\u00f9 popolosa: nel 2009 ci\u00f2 \u00e8 vero per 33 dei 50 stati. Circa la posizione geografica, due sole capitali, Trenton (New Jersey) e Carson City (Nevada) sono situate al confine con un altro Stato federato, mentre Juneau (Alaska) \u00e8 alla frontiera con la provincia canadese della Columbia Britannica.\nCapitali delle aree insulari.\nUn'area insulare statunitense \u00e8 un territorio che non appartiene ad alcuno degli stati federati n\u00e9 al Distretto di Columbia.\nCapitali nazionali storiche.\nStati Uniti d'America.\nIl Congresso statunitense ebbe diverse sedi fra il 1774 e il 1880. Le citt\u00e0 che lo ospitarono possono pertanto considerarsi ex capitali nazionali. Rivendica di aver posseduto lo status di capitale per un giorno anche la citt\u00e0 di Brookeville, nel Maryland, poich\u00e9 il presidente James Madison vi si trasfer\u00ec, ospite di Caleb Bentley, in seguito all'incendio di Washington del 24-25 agosto 1814. Il Congresso per\u00f2 non vi fu mai tenuto.\nStati Confederati d'America.\nDurante la guerra di secessione gli Stati Confederati ebbero tre capitali nazionali. La convenzione costituzionale confederata si tenne nel dicembre 1860 a Montgomery, che fu poi scelta come prima capitale in quanto citt\u00e0 pi\u00f9 grande, influente e geograficamente accentrata nei sette stati secessionisti originari. Le capitali statali rimasero invariate rispetto al momento della secessione, sebbene alcune siano state temporaneamente trasferite per ragioni strategiche.\nCapitali nazionali storiche non riconosciute.\nEntro i confini attuali degli Stati Uniti sono esistite varie nazioni che non sono mai state riconosciute ufficialmente come entit\u00e0 sovrane indipendenti, sebbene durante la loro esistenza abbiano avuto il controllo de facto dei rispettivi territori.\nCapitali statali storiche.\nLe capitali della maggior parte delle tredici colonie originarie furono occupate o comunque attaccate dai britannici durante la Rivoluzione americana, e i governi statali funzionavano dove e come potevano. New York fu occupata dal 1776 al 1783. Situazioni analoghe si presentarono anche nella guerra del 1812, nella guerra civile americana in molti stati confederati, e durante la rivolta dei Pueblo (Nuovo Messico) che caus\u00f2 una lunga interruzione (1680-1692) nello status della capitale pi\u00f9 antica, Santa Fe."}
{"id": "2453007", "revid": "2007969", "url": "https://it.wikipedia.org/wiki?curid=2453007", "title": "Cheswold", "text": "Cheswold \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 313 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Cheswold si estende su una superficie totale di 1,1 km\u00b2, tutti quanti occupati da terre.\nPopolazione.\nSecondo il censimento del 2000, a Cheswold vivevano 313 persone, ed erano presenti 80 gruppi familiari. La densit\u00e0 di popolazione era di 2816 ab./km\u00b2. Nel territorio comunale si trovavano 122 unit\u00e0 edificate. Per quanto riguarda la composizione etnica degli abitanti, il 71,57% era bianco, il 12,54% era afroamericano, il 5,11% era nativo e lo 0,32% era asiatico. Il restante 10,88% della popolazione apparteneva ad altre razze o a pi\u00f9 di una. La popolazione di ogni razza proveniente dall'America Latina corrispondeva al 10,86% degli abitanti.\nPer quanto riguarda la suddivisione della popolazione in fasce d'et\u00e0, il 30,7% era al di sotto dei 18, il 10,2% fra i 18 e i 24, il 32,3% fra i 25 e i 44, il 15,7% fra i 45 e i 64, mentre infine l'11,2% era al di sopra dei 65 anni di et\u00e0. L'et\u00e0 media della popolazione era di 30 anni. Per ogni 100 donne residenti vivevano 108,7 maschi."}
{"id": "2453011", "revid": "125945578", "url": "https://it.wikipedia.org/wiki?curid=2453011", "title": "Common", "text": "Biografia.\nCommon nasce e cresce a Chicago dove viene notato per le sue prime espressioni musicali finendo per essere citato in \"Unsigned Hype Column\", rivista musicale \"The Source\". Il primo singolo, \"Take It EZ\", \u00e8 del 1992 che verr\u00e0 poi inserito in \"Can I Borrow a Dollar?\", il suo primo album. Altri singoli di quegli anni sono \"Breaker 1/9\" e \"Soul By The Pound\". Nel 1994 pubblica il suo secondo album, \"Ressurection\", dove si distingue la traccia \"I Used to Love H.E.R.,\" incentrata metaforicamente sull'hip hop che diventa una donna parlandone di come sia scesa a compromessi con il sesso e la violenza, proprio grazie a questo scritto si avvier\u00e0 una faida con Ice Cube, ex-rapper degli N.W.A..\nL'artista cambia poi il suo nome da \"Common Sense\" al solo \"Common\". Una volta giunto a New York, firma con Relativity Records nel 1997 e pubblica il suo album \"One Day It'll All Make Sense\", impreziosito dalle collaborazioni di Lauryn Hill, Q-Tip, Erykah Badu, De La Soul, Cee-Lo e Black Thought dei Roots. Entra a far parte della Native Tongues Posse, fra cui si annovera Erykah Badu (con cui Common avr\u00e0 una lunga relazione), Mos Def e Talib Kweli, i padri fondatori di De La Soul e gli A Tribe Called Quest. Inizia a collaborare con la Rawkus Records per poi realizzare con la MCA Records, nel 2000 \"Like Water For Chocolate\". Nel 2002 Common collabora con Mary J. Blige in \"Dance for Me\" e al singolo \"Love of My Life (An Ode to Hip Hop)\" di Erykah Badu. Nel dicembre dello stesso anno esce l'album \"Electric Circus\".\nIl suo album \"Be\", uscito a maggio 2005 per l'etichetta G.O.O.D. Music, \u00e8 stato nominato per 4 Grammy Awards nel 2006 (Best rap album, \"Be\"; Best rap performance by a duo or group, \"The Corner\" (featuring The Last Poets); Best rap/sung collaboration, \"They Say\" (feat. Kanye West &amp; John Legend); Best rap song, \"Testify\"). Nel 2007 prende parte al film \"American Gangster\" di Ridley Scott e duetta con Joss Stone nella canzone \"Tell Me What We're Gonna Do Now\". Avrebbe dovuto interpretare Lanterna Verde nel film di George Miller dedicato alla Justice League, \"Justice League: Mortal\", che a causa dello sciopero degli sceneggiatori e a vari problemi produttivi non fu mai realizzato.\nNel 2008 esce \"Universal Mind Control\", anticipato dall'omonimo singolo, che riscuote un pi\u00f9 che buon successo commerciale. Lo stesso anno viene invitato a cantare alla Casa Bianca dal presidente degli Stati Uniti Barack Obama. Nel 2009 Ha inciso un duetto con i Jonas Brothers intitolato \"Don't Change Me for the Crime\", inserito nell'album Lines, Vines and Trying Times. Nel 2011 entra a far parte del cast della serie TV Hell on Wheels come protagonista nel ruolo di Elam Ferguson, schiavo liberato. Durante la cerimonia degli Oscar 2015 la sua collaborazione con John Legend \"Glory\" viene premiata come miglior canzone originale.\nDoppiatori italiani.\nNelle versioni in italiano dei suoi film, Common \u00e8 stato doppiato da:\nDa doppiatore \u00e8 sostituito da:"}
{"id": "2453013", "revid": "1029394", "url": "https://it.wikipedia.org/wiki?curid=2453013", "title": "Mandalari (clan)", "text": ""}
{"id": "2453015", "revid": "287204", "url": "https://it.wikipedia.org/wiki?curid=2453015", "title": "Sebastian Virdung", "text": "Biografia.\nStudi\u00f2 ad Heidelberg, allievo di Johannes von Soest nella cappella ducale di quella citt\u00e0. Dopo essere stato ordinato sacerdote, divenne cappellano di Corte ad Heidelberg. Virdung cant\u00f2 nel coro come voce maschile acuta fino al 1505/1506. Intorno al 1506 egli divenne cantore nella cappella di Corte di W\u00fcrttemberg a Stoccarda. L'anno seguente, nel gennaio 1507, divenne vicedirettore del coro della cattedrale di Costanza, dove si occup\u00f2 dell'istruzione musicale del coro di voci bianche fino al 1508, quando venne licenziato, presumibilmente per il suo pessimo carattere.\nNel 1511 pubblic\u00f2 il suo trattato \"Musica getutscht und ausgezogen\".. Il libro contiene informazioni su Virdung: egli \u00e8 descritto come un prete ed il libro \u00e8 scritto in dialetto bavarese. Esso dovrebbe trattare di teoria musicale, contrappunto e composizione. Comunque, nessuno di questi argomenti \u00e8 stato trovato nell'edizione stampata del libro, il cui contenuto riguarda la descrizione di strumenti musicali, corredata di illustrazioni; \u00e8 la prima fonte a stampa che tratta questo argomento. La seconda fu \"Musica instrumentalis deudsch\" (1529) di Martin Agricola. Queste opere sono entrambe illustrate e sono importanti per comprendere la storia degli strumenti musicali europei. Per la prima volta gli strumenti vengono classificati in famiglie omogenee, come cordofoni, aerofoni e percussioni. Il trattato si occupa anche di notazione musicale."}
{"id": "2453016", "revid": "1987326", "url": "https://it.wikipedia.org/wiki?curid=2453016", "title": "Sistema idraulico di Shushtar", "text": "Il sistema idraulico di Shushtar \u00e8 un insieme di strutture che, gi\u00e0 nel V secolo a.C., rifornivano di acqua la citt\u00e0 di Shushtar.\nDal 2009 viene considerato facente parte dei patrimoni dell'umanit\u00e0 dell'UNESCO.\nDescrizione.\nLa sua costruzione viene fatta risalire al V secolo a.C., per ordine di Dario il Grande. Lo sviluppo che ha subito nel corso dei secoli ci permettono di osservare le tecniche usate dagli Elamiti, dai popoli della Mesopotamia e dai Nabatei.\nIl sistema era composto da due canali che estraevano l'acqua dal fiume K\u00e2run. Il canale Gargar, uno dei due, ancora oggi viene utilizzato per portare l'acqua in citt\u00e0. I suoi condotti sotterranei portano acqua ai mulini della zona.\nIl canale arriva in citt\u00e0 da sud, creando un'ampia zona coltivata ad orchidee. Questa piantagione viene chiamata Mian\u00e2b (paradiso).\nL'area protetta dall'UNESCO comprende il castello Sal\u00e2sel, una torre utilizzata per misurare l'altezza dell'acqua, mulini, dighe e ponti."}
{"id": "2453017", "revid": "184755", "url": "https://it.wikipedia.org/wiki?curid=2453017", "title": "Bowers (Delaware)", "text": "Bowers \u00e8 un comune degli Stati Uniti, situata nella Contea di Kent, nello Stato del Delaware. Secondo il censimento del 2000 la popolazione era di 305 abitanti. Appartiene all'area micropolitana di Dover.\nGeografia fisica.\nSecondo i rilevamenti dello United States Census Bureau, il comune di Bowers si estende su una superficie totale di 0,8 km\u00b2, tutti quanti occupati da terre.\nPopolazione.\nSecondo il censimento del 2000, a Bowers vivevano 305 persone, ed erano presenti 81 gruppi familiari. La densit\u00e0 di popolazione era di 410 ab./km\u00b2. Nel territorio comunale si trovavano 224 unit\u00e0 edificate. Per quanto riguarda la composizione etnica degli abitanti, il 91,48% era bianco, il 5,25% era afroamericano e lo 0,98% era asiatico. Il restante 2,30% della popolazione apparteneva ad altre razze o a pi\u00f9 di una.\nPer quanto riguarda la suddivisione della popolazione in fasce d'et\u00e0, il 20,7% era al di sotto dei 18, il 7,5% fra i 18 e i 24, il 31,8% fra i 25 e i 44, il 23,3% fra i 45 e i 64, mentre infine il 16,7% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 96,8 maschi."}
{"id": "2453019", "revid": "287204", "url": "https://it.wikipedia.org/wiki?curid=2453019", "title": "Gran Premio d'Australia 1987", "text": "Il Gran Premio d'Australia 1987 \u00e8 stato il 452\u00ba Gran Premio di Formula 1 della storia, corso il 15 novembre 1987 sul circuito cittadino di Adelaide. Fu la gara conclusiva del Campionato mondiale di Formula 1 1987.\nAspetti sportivi.\nLa gara conclusiva della stagione 1987 di Formula Uno si corse ad Adelaide, in Australia. In gara manc\u00f2 Nigel Mansell, non ancora ripresosi dopo l'incidente di Suzuka. A sostituirlo ci fu l'italiano Riccardo Patrese, che ricevette un permesso speciale dal \"boss\" della Brabham Bernie Ecclestone. Patrese fu a sua volta sostituito da un altro italiano, Stefano Modena.\nQualifiche.\nGerhard Berger conquist\u00f2 ancora una volta la pole position con la Ferrari davanti ad Alain Prost su McLaren, al campione del mondo Nelson Piquet (alla sua ultima gara in Williams) e ad Ayrton Senna su Lotus.\nGara.\nAlla partenza Piquet ebbe lo scatto migliore, ma Berger si riprese la leadership gi\u00e0 al primo giro e si avvi\u00f2 a dominare anche questa gara. Alessandro Nannini su Minardi si ritir\u00f2 quasi subito, andando a sbattere contro un muretto. Dietro all'austriaco cominci\u00f2 una battaglia per il podio fra Piquet, Prost, Alboreto e Senna. Dopo aver effettuato il suo pit-stop, il campione del mondo si ritir\u00f2 a causa di un malfunzionamento ai freni, lasciando agli altri tre la lotta per la seconda posizione.\nSenna alla fine ebbe il predominio su Alboreto e Prost, tenuti stretti dagli inseguitori. Philippe Alliot in particolare tent\u00f2 pi\u00f9 volte un sorpasso. A causa di un guasto ai freni, Prost and\u00f2 a sbattere contro le barriere e si ritir\u00f2 al 53\u00ba giro. Senna tent\u00f2 disperatamente di spingere al massimo per riprendere Berger, ma il ferrarista riusc\u00ec ad amministrare il suo vantaggio ed and\u00f2 a vincere il suo terzo Gran Premio in carriera, secondo consecutivo, facendo segnare anche il giro veloce che, aggiunto alla pole position, risultarono in un hat-trick; inoltre, grazie proprio a Berger, la Ferrari vinse per la prima volta un Gran Premio d'Australia valevole nelle annualit\u00e0 della Formula 1.\nSenna alla fine concluse secondo ma pi\u00f9 tardi venne squalificato per irregolarit\u00e0 tecniche sulla sua Lotus. Al secondo posto concluse quindi a tavolino Michele Alboreto, a completare una doppietta Ferrari: ci\u00f2 non accadeva dal Gran Premio del Canada 1985. Sul gradino pi\u00f9 basso del podio fin\u00ec Thierry Boutsen su Benetton, davanti a Jonathan Palmer (Tyrrell), Yannick Dalmas (Larrousse) e Roberto Moreno (che conquist\u00f2 il primo punto per l'AGS).\nTra parentesi le posizioni valide per il \"Jim Clark Trophy\", per le monoposto con motori N/A\nClassifiche.\nTrofeo Colin Chapman.\nNota: Nelle due classifiche appaiono i punti finali del campionato, che in alcuni casi non coincidono con quelli reali in quanto nel computo finale venivano calcolati solo i punteggi dei migliori 11 risultati per ogni pilota.\nNote.\nSalvo ove diversamente indicato, le classifiche sono tratte dal Sito ufficiale della Formula 1"}
{"id": "2453021", "revid": "287204", "url": "https://it.wikipedia.org/wiki?curid=2453021", "title": "Obdacher Sattel", "text": "L'Obdacher Sattel (995 ) \u00e8 un valico alpino austriaco. Si trova in Stiria non lontano dal confine con la Carinzia. Collega Obdach nella Stiria con Reichenfels nella Carinzia.\nDal punto di vista orografico separa le Alpi della Lavanttal (nelle Alpi di Stiria e Carinzia) dalle Prealpi nord-occidentali di Stiria (nelle Prealpi di Stiria)."}
{"id": "2453023", "revid": "298171", "url": "https://it.wikipedia.org/wiki?curid=2453023", "title": "Circuito cittadino di Adelaide", "text": ""}
{"id": "2453029", "revid": "339392", "url": "https://it.wikipedia.org/wiki?curid=2453029", "title": "Leandro Vissoto Neves", "text": ""}
{"id": "2453031", "revid": "599013", "url": "https://it.wikipedia.org/wiki?curid=2453031", "title": "Juan Francisco Garc\u00eda Garc\u00eda", "text": "Carriera.\nClub.\nJuanfran inizia la sua carriera al Levante, dove attira l'attenzione del pi\u00f9 grande club valenciano, il Valencia, firmando dopo tre stagioni per 1 milione di euro. Gioca il primo match di Primera Divisi\u00f3n il 31 agosto 1997, contro il Mallorca, e gioca circa 40 partite con il Valencia.\nJuanfran passa al Celta Vigo nel 1999 per 4 milioni di euro, titolare fisso in un club che gioca la Coppa UEFA e la UEFA Champions League 2003-2004 (Juanfran segna nell'1-1 con il , e il Celta pass\u00f2 il turno). Durante il campionato 2003-2004, il Celta Vigo retrocede.\nDopo aver lasciato il Celta Vigo nel 2004, Juanfran passa ai campioni turchi del Be\u015fikta\u015f ma presto esce dalle grazie dell'allenatore (colui che l'aveva portato ad Istanbul, il compatriota Vicente Del Bosque, fu esonerato a met\u00e0 stagione) e passa la stagione successiva in prestito all'Ajax.\nDurante la stagione 2006-07, Juanfran torna in Spagna, passando al Real Zaragoza per 1,5 milioni di euro. Diventa un elemento chiave della retroguardia e la squadra raggiunge la qualificazione alla Coppa UEFA della stagione seguente, in cui per\u00f2 il Real Zaragoza soffre una grave involuzione che porta la squadra alla retrocessione.\nIl 30 giugno 2008 Juanfran firma per due anni con l', per uno stipendio annuo di circa 1 milione di euro.\nIl 4 maggio 2016, dopo la retrocessione del Levante in Segunda Divisi\u00f3n, annuncia l'addio al calcio giocato.\nNazionale.\nJuanfran ha collezionato 11 presenze con la Nazionale di calcio della Spagna, facendo il suo debutto internazionale in un'amichevole contro l'Italia il 29 marzo 2000, dopo una serie di ottime apparizioni con la maglietta del Celta Vigo. Successivamente, viene incluso nella lista dei partecipanti ai Mondiali 2002 per la Spagna, e gioca 3 delle 5 partite disputate dalle furie rosse.\nL'ultima apparizione in nazionale di Juanfran fu durante un match di qualificazione ad Euro 2004 contro l'Irlanda del Nord nel 2003, giocando tutti i 90 minuti del pareggio 0-0.\nStatistiche.\nPresenze e reti nei club.\n\"Statistiche aggiornate al 15 maggio 2016.\""}
{"id": "2453033", "revid": "729019", "url": "https://it.wikipedia.org/wiki?curid=2453033", "title": "Original Sin (Elton John)", "text": "Original Sin \u00e8 un brano composto ed interpretato da Elton John; il testo \u00e8 opera di Bernie Taupin.\nIl brano.\n\u00c8 il terzo e ultimo singolo estratto dall'album \"Songs from the West Coast\" (dichiarato ritorno musicale alle origini della carriera di Elton e al periodo degli anni Settanta). Si tratta di un brano lento, dalla melodia dolce e malinconica, essendo una canzone d'amore. \u00c8 basata sull'onnipresente pianoforte di Elton; importanti risultano anche le chitarre di Rusty Anderson e le tastiere del produttore Patrick Leonard. Al basso \u00e8 presente Paul Bushnell, mentre Matt Chamberlain suona la batteria e Jay Bellerose si cimenta alle percussioni. L'imponente arrangiamento orchestrale che sovrasta e completa l'intera composizione \u00e8 opera di Paul Buckmaster. Il titolo del testo di Bernie significa letteralmente \"Peccato Originale\".\nCome nel caso dei due singoli precedenti, anche il videoclip di \"Original Sin\" risulta essere curioso e significativo; vede infatti la presenza di Elizabeth Taylor, Mandy Moore e dello stesso Elton John. La prima \u00e8 nei panni di una giovane fan di Elton negli anni Settanta, mentre la seconda riveste il ruolo della madre della ragazza. Elton recita nel ruolo del padre della giovane. Ad un certo punto del videoclip, l'adolescente si ritira nella sua camera (piena di poster, vinili e fotografie di Elton John) bramando di poter incontrare il suo idolo; come per incanto, appare una fata che la trasporta (similmente a quanto accade nel film \"Il mago di Oz\") ad un concerto eltoniano. Qui, la giovane fa la conoscenza di alcune star (Barbra Straisand, Liza Minnelli, Bo Derek, Sonny e Cher, Bette Midler, la stessa Elizabeth Taylor da giovane...) prima che John arrivi sul palcoscenico e le porga una rosa. Ma \u00e8 solo un sogno: la ragazza si risveglia all'improvviso, venendo subito calmata dal padre e dalla madre. Particolarmente buffa si rivela l'esclamazione del marito (alias Elton John) rivolta alla moglie una volta rimessa a letto la figlia: \"\"Who is this Elton John, anyway?\" (\"Comunque, chi \u00e8 questo Elton John?\").\nDa notare che Elton, sempre nel ruolo del padre di famiglia, all'inizio del video strimpella su un organetto il motivo di \"Crocodile Rock\".\n\"Original Sin\", tuttavia, non ha avuto un grande successo commerciale: pubblicata nell'aprile del 2002 (solo promo negli Stati Uniti), consegu\u00ec una numero 39 UK e una numero 18 nella classifica statunitense della musica Adult contemporary."}
{"id": "2453036", "revid": "122904887", "url": "https://it.wikipedia.org/wiki?curid=2453036", "title": "Mercedes-Benz OM611 e OM646", "text": "Le sigle OM611 ed OM646 identificano due motori Diesel strettamente imparentati tra loro e prodotti complessivamente dal 1998 al 2011 dalla Casa tedesca Mercedes-Benz.\nProfilo e caratteristiche.\nQuesti due motori vanno considerati in primo luogo come uno stesso motore soggetto ad alcuni aggiornamenti nel corso del tempo. Per primo \u00e8 stato introdotto il motore \"OM611\", il primo Diesel Mercedes-Benz a montare l'alimentazione ad iniezione diretta del tipo common rail ed inoltre \u00e8 stato il secondo common rail nella storia (il primo in assoluto \u00e8 stato il 1.9 JTD Fiat). Nel giro di poco tempo, questo motore ha beneficiato di alcuni importanti aggiornamenti, primo fra tutti l'adozione di una turbina a geometria variabile. Successivamente, e precisamente nel 2003, \u00e8 arrivato il motore \"OM646\", praticamente lo stesso motore di prima, ma con altri significativi aggiornamenti tesi a minimizzare consumi ed inquinamento, salvaguardando o persino migliorando il rendimento e quindi le prestazioni. &lt;br&gt;\nVi sono stati diversi livelli di prestazioni per questi motori, in maniera tale da poter trovare applicazione su svariati modelli della Casa, compresi i mezzi commerciali. Fanno eccezione per i modelli pi\u00f9 prestigiosi, per quelli di base e per i SUV e gli off-road.&lt;br&gt;\nCaratteristiche comuni ai due motori sono:\nDi seguito vengono descritti pi\u00f9 in dettaglio i motori \"OM611\" ed \"OM646\".\nOM611.\nIl motore \"OM611\", primo common rail Mercedes-Benz, era caratterizzato inizialmente da una cilindrata di 2151 cm\u00b3, data da misure di alesaggio e corsa pari ad 88x88.4 mm. Il motore era sovralimentato mediante turbocompressore con turbina a geometria fissa ed era stato proposto in due livelli di potenza, 102 e 125 CV. Circa un anno dopo il suo debutto, alcuni modelli hanno cominciato a montare un nuovo motore \"OM611\", sottoposto a significativi aggiornamenti, il pi\u00f9 importante dei quali \u00e8 stato il passaggio alla turbina a geometria variabile, grazie al quale le due motorizzazioni sono passate rispettivamente a 115 e 143 CV, pur avendo decrementato il rapporto di compressione da 19 a 18:1. \u00c8 stato anche migliorato il sistema di iniezione diretta, aumentando la pressione di alimentazione a 1350 bar. Infine, in quest'ultimo aggiornamento, la corsa dei cilindri \u00e8 stata ridotta di 0,1 mm portando ad un lieve decremento di cilindrata, ora a 2148 cc. Il nuovo motore \"OM611\" \u00e8 stato in seguito diffuso anche in altri modelli della gamma.&lt;br&gt;\nIl motore \"OM611\" \u00e8 stato montato anche su alcuni mezzi commerciali e derivati, ma in versioni depotenziate, allo scopo di privilegiarne il tiro in basso. Inoltre questo motore \u00e8 stato montato anche sulla Chrysler PT Cruiser, in virt\u00f9 dell'alleanza tra la Daimler-Benz e la Chrysler, che nel 1998 diede origine al gruppo DaimlerChrysler, scioltosi poi nel 2007.&lt;br&gt;\nA partire dal 2008 \u00e8 stato introdotto il motore OM651 da 2,1 litri, che gradualmente, modello per modello, sostituir\u00e0 i motori OM646, i quali scompariranno dalla scena nella primavera del 2011.&lt;br&gt;\nNella seguente tabella vengono mostrate le principali caratteristiche ed applicazioni del motore \"OM611\":\nSono esistite altre varianti depotenziate del motore \"OM611\". Tali varianti erano basate sull'unit\u00e0 da 2148 cc ed erogavano rispettivamente 109 e 129 CV a 3800 giri/min, con valori di coppia massiam compresi tra 200 e 300 N\u00b7m. Tali varianti hanno trovato applicazione in alcune versioni dello Sprinter seconda serie.\nOM646.\nIntrodotto nel 2003, il motore \"OM646\" \u00e8 la naturale evoluzione del motore \"OM611\", dal quale differisce per l'aumento della pressione di sovralimentazione e di quella di alimentazione, passata da 1350 bar a 1600 bar. Inoltre sono stati adottati nuovi iniettori a sette fori in luogo di quelli a sei. &lt;br&gt;\nRimangono invariate la cilindrata e la presenza della turbina a geometria variabile. Anche in questo caso vi sono stati due livelli di potenza che sono andati a rimpiazzare i precedenti. Il motore \"OM646\" \u00e8 stato quindi inizialmente proposto nelle varianti da 122 e da 150 CV.&lt;br&gt; Nel 2007 vi sono stati nuovi aggiornamenti: prima di tutto \u00e8 stato ottimizzato il sistema di iniezione common rail. Inoltre sono stati montati un nuovo turbocompressore ed un nuovo intercooler, ottenuti modificando i precedenti. Sono stati adottati inoltre nuovi pistoni e nuove bielle, \u00e8 stato migliorato il sistema di raffreddamento della testata ed \u00e8 stato ridotto il rapporto di compressione da 18 a 17.5:1. Con queste nuove modifiche i due livelli di potenza sono ulteriormente migliorati, passando rispettivamente a 136 e 170 CV.&lt;br&gt;\nAnche in questo caso vi sono state varianti depotenziate, anche se non tutte erano riservate ai soli mezzi commerciali Mercedes-Benz. Se infatti da un lato, l'eterno, inossidabile \"Sprinter\", ma anche il nuovo \"Vito W639\" ed il suo omologo per uso privato, il \"Viano\", hanno usufruito dei motori \"OM646\" da 88, 109, 129 ed anche 150 CV, dall'altro lato una versione da 102 CV \u00e8 stata montata su una versione della \"Mercedes-Benz C200 CDI\" riservata solo ad alcuni mercati, tra cui non figurava quello italiano. Vale la pena aggiungere che la versione da 150 CV \u00e8 una novit\u00e0 per i mezzi commerciali e corrisponde all'unit\u00e0 \"OM646\" da 150 CV regolarmente utilizzata anche per le normali autovetture e rimpiazzata in seguito con quella da 170 CV.&lt;br&gt;\nA partire dalla seconda met\u00e0 del 2008 \u00e8 stato introdotto il nuovo motore OM651 da 2,1 litri che nei primi mesi ha solo affiancato il motore \"OM646\", per poi sostituirlo a partire dal 2009.&lt;br&gt;\nDi seguito vengono mostrate le principali applicazioni del motore \"OM646\". Come gi\u00e0 detto, sono tutte da 2148 cc, per cui in tabella non vi sar\u00e0 alcuna distinzione tra varie cilindrate:"}
{"id": "2453040", "revid": "284225", "url": "https://it.wikipedia.org/wiki?curid=2453040", "title": "5000 a.C.", "text": ""}
{"id": "2453043", "revid": "198277", "url": "https://it.wikipedia.org/wiki?curid=2453043", "title": "Roberto Lerici (calciatore)", "text": "Carriera.\nGiocatore.\nDopo aver iniziato la carriera nel Derthona passa alla Sarzanese, venendo notato come cannoniere; passa quindi allo Spezia, gioc\u00f2 nel Pisa, da cui fu ceduto all'Inter, con un ingaggio che all'epoca fu ritenuto parecchio alto, che in quegli anni sfiorava lo scudetto; la militanza fu deludente perch\u00e9 \u00abtrov\u00f2 la strada sbarrata dagli svedesi\u00bb militanti nella squadra milanese durante quelle stagioni, venendo quindi ceduto all'A.CI.VI. Vicenza distinguendosi per le capacit\u00e0 realizzative da cui pass\u00f2 all'Alessandria, quindi al Marsala, con cui concluse la sua carriera.\nAllenatore.\nLasciato il calcio, allen\u00f2 il Marsala e successivamente il Lanerossi Vicenza, dopo essere stato scoperto dall'allora presidente della squadra; con i veneti ottenne il prestigioso premio del Seminatore d'Oro a 37 anni per la stagione 1960-1961, diventando l'allenatore pi\u00f9 giovane di quella stagione, con giocatori in rosa pi\u00f9 anziani di lui. A Vicenza volle al suo fianco il giovane tecnico Manlio Scopigno che gli subentr\u00f2 quando lasci\u00f2 la squadra.\nAllen\u00f2 poi , per sole tre partite del campionato 1962-1963 e Napoli, appena retrocesso e con problemi economici che alla fine della stagione porteranno la societ\u00e0 campana a trasformarsi da \"Associazione Calcio Napoli\" a \"Societ\u00e0 Sportiva Calcio Napoli\". La societ\u00e0 era di propriet\u00e0 di Achille Lauro ma retta da Luigi Scuotto che successivamente si far\u00e0 aiutare da Roberto Fiore; Lerici non riusc\u00ec a costruire una squadra competitiva, venendo esonerato alla venticinquesima giornata e sostituito da Giovanni Molino, sino ad allora allenatore in seconda.\nFu quindi la volta di , dove esord\u00ec con una prestazione negativa della squadra contro il . Fu quindi alla guida di , e , dove fu sostituito da Maino Neri. Ricopr\u00ec in seguito anche il ruolo di responsabile tecnico dei settori giovanili di Sampdoria e Genoa.\nMor\u00ec ad Atene, citt\u00e0 natale della moglie il 6 marzo 2004.\nViene ricordato per aver favorito la carriera di Manlio Scopigno, Gianni Mura scrive in materia:"}
{"id": "2453044", "revid": "339392", "url": "https://it.wikipedia.org/wiki?curid=2453044", "title": "Arborifera", "text": ""}
{"id": "2453046", "revid": "174925", "url": "https://it.wikipedia.org/wiki?curid=2453046", "title": "Esichio del Sinai", "text": ""}
{"id": "2453048", "revid": "123200611", "url": "https://it.wikipedia.org/wiki?curid=2453048", "title": "Serravalle Pistoiese", "text": "Serravalle Pistoiese \u00e8 un comune italiano di abitanti della provincia di Pistoia in Toscana.\nGeografia fisica.\nSerravalle rappresenta un punto di confine tra la piana di Firenze-Prato-Pistoia e la Valdinievole.\nStoria.\nIl primo insediamento era composto da due rocche, dette di S. Maria e della Nievole; la rocca Nuova fu edificata dai Lucchesi nel 1302. Del castrum si parla in un antico inventario dei beni del comune di Pistoia datato intorno al 1380, in tale documento \u00e8 elencato il \"Castrum Serravallis\" \"cum muri set turribus muratis circumcirca et cum duabus januis\".\nIl castello di Serravalle assunse importanza nel XII secolo quando il Comune di Pistoia lo fortific\u00f2 con torri e mura. In questo periodo il castello conobbe un momento di grande sviluppo e per la sua posizione strategica ebbe un ruolo rilevante nelle contese tra Guelfi Bianchi e Neri che caratterizzarono la storia toscana di quegli anni. All'inizio del Trecento, Serravalle venne assediata e presa dai lucchesi, poi conquistata dal condottiero ghibellino Castruccio Castracani. Nel 1351 il castello pass\u00f2 sotto il dominio fiorentino e da allora in poi Serravalle e il suo territorio conobbero un periodo relativamente pacifico interrotto solo da qualche sporadico episodio bellico. Sotto Cosimo I de' Medici fu sede della podesteria e nel 1866 divenne comune del Regno d'Italia.\nAl plebiscito del 1860 per l'annessone della Toscana alla Sardegna i \"s\u00ec\" non ottennero la maggioranza degli aventi diritto (700 su totale di 1437), con un astensionismo da record, sintomo dell'opposizione all'annessione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 835 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl Miracolo di San Lodovico \u00e8 un'antica tradizione, che risale ai primi del XIV secolo. Esso narra che un giorno arrivarono al castello di Serravalle Pistoiese un pellegrino accompagnato da un bambino chiedendo ospitalit\u00e0 per rifocillarsi e riposare dalle fatiche del loro lungo viaggio. Prontamente e generosamente i serravallini si prodigarono ad accogliere la loro richiesta ed il bambino promise che si sarebbe ricordato in futuro dell'accoglienza data dagli abitanti di questo castello in modo cos\u00ec nobile e misericordioso ai pellegrini. Questo fanciullo in realt\u00e0 altri non era che Lodovico d'Angi\u00f2, figlio di Carlo d'Angi\u00f2, re di Napoli ed erede al trono, corona in seguito lasciata per intraprendere la disciplina ecclesiastica, che lo volle prima vescovo e poi santo per le sue opere misericordiose ed i suoi miracoli. Egli tenne fede a questa promessa salvando, molti anni dopo, Serravalle da un pesante assedio. Nell'anno 1306 infatti accadde che i lucchesi, ritornando alla propria citt\u00e0 dopo aver partecipato, insieme ai fiorentini all'occupazione ed al sacco di Pistoia, decidessero di punire anche Serravalle, rea ai loro occhi di essere rimasta leale agli statuti del comune di Pistoia nonostante essa fosse stata precedentemente presa e costretta a giurare fedelt\u00e0 alla signoria dei lucchesi. Il nemico quindi pose subito assalto al castello che era sulla loro strada, ma questo, tenacemente difeso dai suoi abitanti non cedette e fu cos\u00ec messo sotto duro assedio, un accerchiamento durato circa quattro mesi. Allo stremo delle forze, quando il nemico stava dando la scalata alle sue mura, fu indetta nella chiesa principale del castello una solenne orazione: improvvisamente sulla torre pi\u00f9 alta apparve la figura di un uomo avvolto in una nube risplendente. Era San Lodovico che, armato nella mano destra di una spada fiammeggiante, faceva cenno con il pastorale di respingere gli assalitori: all'istante una fitta nebbia copr\u00ec la roccaforte e una grande forza si abbatt\u00e9 sul nemico che si sent\u00ec come ricacciato dalla fortezza. Incredulit\u00e0 e panico per questo evento soprannaturale si impossess\u00f2 delle milizie nemiche che si dettero a precipitosa fuga tornando alla loro citt\u00e0. Da quel momento San Lodovico divenne il patrono del castello di Serravalle e si istitu\u00ec di celebrarne \"in perpetuo\" solennemente la ricorrenza ogni 19 di agosto. Per capire quanto fosse viva la devozione verso il santo, basta considerare che un'antica disposizione del comune prevedeva che tutti i nati nel paese dovevano avere, tra gli altri nomi, anche quello di Lodovico o Lodovica. Recentemente fu data un'ulteriore prova della benevolenza del santo, cos\u00ec come raccontano gli anziani del paese: nella seconda guerra mondiale Serravalle fu occupata dall'esercito tedesco; alla fine della guerra durante la sua ritirata , questi invasori caricarono un treno di esplosivo per farlo detonare nella galleria che passa proprio sotto il centro del paese con l'intenzione di raderlo al suolo. Quando arriv\u00f2 l'ordine di procedere e vennero premuti ripetutamente i vari inneschi il treno non esplose e il paese fu cos\u00ec salvato per la seconda volta dalla distruzione. La festa patronale di San Lodovico \u00e8 una tradizione che ha pi\u00f9 di sette secoli di vita alle spalle ed \u00e8 sempre stata osservata con amore e tramandata di generazione in generazione come un diritto e dovere sentito da tutti i serravallini.\nEventi.\nFiera di Casalguidi.\nLa Fiera di Casalguidi \u00e8 la manifestazione pi\u00f9 importante e pi\u00f9 antica del paese di Casalguidi, risale infatti alla fine del 1800 (precisamente all'anno 1885) che ha luogo a met\u00e0 di Settembre, e precisamente il terzo luned\u00ec del mese (nella storia giorno dedicato all\u2019antica fiera del Bestiame, che era l'ultimo mercato del bestiame della zona prima della stagione invernale), le manifestazioni ed esposizioni iniziano il gioved\u00ec precedente al terzo luned\u00ec fino al marted\u00ec successivo, per 6 giorni consecutivi. Durante questi giorni ci sono varie manifestazioni che si tengono nelle due piazze principali, Piazza Gramsci e Piazza V. Veneto, di solito sfilata di moda, tombole con ricchi premi, la domenica appuntamento con la tradizionale Festa dell\u2019uva con la sfilata dei carri allegorici, musiche e danze popolari, il luned\u00ec mattina con l'antica fiera del Bestiame nella zona sportiva F. Ballerini, e la sera intrattenimento con cantanti o cabarettisti di fama internazionale in piazza Gramsci, ed al marted\u00ec con l'estrazione della lotteria con in premio due auto, le tombole con ricchi premi ed infine il fantastico spettacolo pirotecnico. Durante questo periodo ci sono stand espositivi di articoli di tutti i generi nella Piazza V.Veneto (dietro al Palazzo del Comune), e lungo tutte le vie del paese fino all'area sportiva F. Ballerini. Da anni a cura dell\u2019Associazione Comitato Festeggiamenti Fiera di Casalguidi, associazione di volontari del paese, nata per organizzare e gestire questa Fiera, che in ogni edizione si dedicano interamente a svolgere i compiti assegnati con tutte le proprie energie, con amore e dedizione patriottica, insieme all'amministrazione Comunale di Serravalle P.se.\nPalio dei Rioni di Serravalle Pistoiese.\nIl Palio dei Rioni di Serravalle Pistoiese \u00e8 una gara fra i rioni, in questo specifico caso le frazioni pi\u00f9 vicine del Castello di Serravalle Pistoiese. La manifestazione consiste in un torneo di tiro con l'arco all'uso medievale ed essa si svolge ogni anno presso la Rocca di Castruccio di Serravalle Pistoiese, nei giorni del 17 e 18 di agosto di ogni anno, giorno antecedente all'importante festa patronale di San Ludovico di Tolosa.\nQuesta competizione nasce da un episodio storico avvenuto nell'anno 1302: il castello di Serravalle viene circondato dalle truppe della coalizione delle citt\u00e0 di Lucca e Firenze subendo per la dura resistenza opposta un assedio durato pi\u00f9 di ottanta giorni. Difeso da 500 arcieri mercenari provenienti dalla citt\u00e0 di Bologna e dalle proprie milizie unite a quelle della citt\u00e0 di Pistoia cui il castello giurava fedelt\u00e0, esso fu vinto non con le armi ma con la fame. Il nemico, una volta occupato, il castello liber\u00f2 i mercenari bolognesi sotto giuramento di non nuocere traducendo invece prigionieri in Lucca le milizie cittadine e pistoiesi. Infine, prima di tornare vincitori alla propria citt\u00e0, i lucchesi decisero che fosse necessario controllare meglio il castello appena preso, vista la fiera difesa dei suoi abitanti, costruendo una nuova roccaforte dalla parte opposta del paese, la Rocca Nuova denominata anche di Castruccio, in onore al signore della citt\u00e0 di Lucca Castruccio Castracani. Entro questa Rocca si svolge la manifestazione a ricordo di quei tempi lontani.\nI rioni partecipanti sono Serravalle, Castellina, Masotti, Ponte di Serravalle. I rioni furono costituiti, insieme al Palio stesso, nel 1993, includendo le pi\u00f9 importanti frazioni vicine al castello, due di queste documentate come gi\u00e0 esistenti all'epoca storica dei fatti, per la precisione il castello di Castellina e la comunit\u00e0 di Masotti (all'epoca chiamata Mormingo).\nNascita del Palio.\nIl Palio nasce nel 1993, su interesse di un gruppo di amici amanti della storia medievale di Serravalle e del tiro con l'arco, per ricordare un antico evento storico.\nDal punteggio ottenuto da ogni rione, alla fine del torneo una giuria stabilisce il vincitore.\nSvolgimento.\nPer poter partecipare al Palio dei Mercenari \u00e8 richiesto agli arcieri di non essere uno degli arcieri che compone un rione. Il numero degli iscritti \u00e8 libero ed \u00e8 consentito usare solo archi storici. La gara consiste in 4 \n\"vol\u00e9\" (tornate) di 3 frecce cadauno da lanciare da una distanza di 18 metri sul bersaglio nel paglione accanto ad una sagoma in cui \u00e8 riprodotta la forma di un soldato. Dal punteggio ottenuto vengono scelti da una giuria i 4 migliori arcieri che in caso di parit\u00e0 si sfideranno fino ad arrivare al pi\u00f9 valente tiratore. Si proceder\u00e0 di seguito all'assegnazione dei mercenari ai vari rioni per il torneo \"Palio dei Rioni\": al primo arciere qualificato viene assegnato il quarto rione classificato nel palio precedente, il secondo al terzo classificato, il terzo al secondo classificato e il quarto al vincitore del Palio in modo da controbilanciare la bravura dei vari rioni rendendo la gara pi\u00f9 imparziale.\nInfrastrutture e trasporti.\nStrade.\nIl comune di Serravalle Pistoiese \u00e8 attraversato dall'autostrada A11 (Firenze-Mare). Il capoluogo si raggiunge uscendo al casello di Pistoia per chi proviene da Firenze e al casello di Montecatini Terme per chi proviene dal mare.\nFerrovie.\nIl comune di Serravalle Pistoiese \u00e8 attraversato dalla ferrovia Firenze-Lucca, lungo la quale \u00e8 presente l'omonima stazione in localit\u00e0 Stazione Masotti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2453051", "revid": "125014563", "url": "https://it.wikipedia.org/wiki?curid=2453051", "title": "Ingegneria delle telecomunicazioni", "text": "L'ingegneria delle telecomunicazioni \u00e8 un ramo dell'ingegneria dell'informazione, derivato in parte dall'ingegneria elettronica, che applica principi di quest'ultima e di altre discipline collegate a metodi di progettazione, realizzazione e gestione di sistemi e soluzioni per trasmettere e ricevere informazioni e dati a distanza. Si occupa soprattutto di sistemi di telecomunicazioni, preposti al passaggio delle suddette informazioni da una o pi\u00f9 sorgenti (o mittenti) a un certo numero di destinatari (o riceventi), in forma orizzontale o verticale.\nDescrizione.\nL'ingegneria delle telecomunicazioni \u00e8 anche conosciuta nel mondo come quel ramo dell'ingegneria elettrica (\"ingegneria delle comunicazioni elettriche\") (ingegneria elettrica all'estero comprende tutta l'Ingegneria dell'Informazione, ingegneria dell'automazione e l'ingegneria elettrica italiana) che si occupa della trasmissione e della ricezione di informazioni ora ricompreso nella pi\u00f9 limitata ingegneria dell'informazione assieme all'ingegneria elettronica e all'ingegneria informatica.\nIngegneria delle telecomunicazioni inoltre eredita dalla vecchia ingegneria elettrotecnica ed elettronica la progettazione impiantistica e di disegno tecnico degli impianti e sistemi di comunicazione (Decreto del presidente della Repubblica 328) che ora ricadono nel ramo dell'Informazione.\nIngegneria delle telecomunicazioni e ingegneria informatica, due tipologie di corsi con percorsi fortemente diversi, si differenziano dall'ingegneria elettronica lavorando ad un livello logico pi\u00f9 alto ovvero a livello sistemico occupandosi della progettazione e sviluppo dei sistemi ed impianti di trasmissione ed elaborazione (a livello hardware e software) la cui implementazione fisica ricade in parte nel campo di studio dell'elettronico, ovvero fa ampio uso delle conoscenze elettroniche (analogiche e digitali) degli elementi circuitali di base.\nIl crescente progresso tecnologico ha portato la progettazione impiantistica alla necessit\u00e0 di due figure professionali diverse, ed anche nelle abitazioni odierne trovano posto gli impianti di distribuzione energetica (impianti elettrici), e gli impianti di distribuzione dell'informazione (impianti di comunicazione e di controllo domotico, impianti di informazione).\nDi recente ingegneria delle telecomunicazioni \u00e8 spesso associata ad ingegneria elettronica: sono nati corsi di laurea con denominazione \"elettronica e telecomunicazioni\", a sottolineare la forte diversit\u00e0 dall'ingegneria informatica e il forte legame con l'elettronica.\nLe informazioni possono essere trasmesse e veicolate attraverso diversi tipi di canali: canali satellitari, canali acustici subacquei, cavi telefonici e collegamenti in fibre ottiche.\nPer quanto riguarda le applicazioni commerciali si possono distinguere principalmente due metodi di trasmissione: il primo utilizza lo spazio libero o mezzo radio o etere, ed \u00e8 sfruttato per applicazioni di radiocomunicazioni quali la radio, la televisione, il telefoni cellulari e i satelliti; il secondo sfrutta invece mezzi fisici cablati o portanti fisici sotto forma di guida per il segnale informativo: (cavo coassiale, doppino telefonico in rame, cavo elettrico powerline, fibra ottica ecc..) e viene utilizzato per la telefonia tradizionale, Internet e tutte le comunicazioni che necessitano di elevate velocit\u00e0 di trasmissione.\nCampi di ricerca accademici.\nI campi di ricerca a livello accademico sono principalmente:\nLa figura professionale: l'ingegnere delle telecomunicazioni.\nIn termini di sbocchi professionali, i laureati in ingegneria delle telecomunicazioni possono trovare occupazione presso:\nIn termini di preparazione, la specificit\u00e0 delle conoscenze acquisite pu\u00f2 costituire, per l'ingegnere delle telecomunicazioni, la base per l'accesso a ruoli manageriali in settori decisionali strategici dell'industria e della pubblica amministrazione.\nLe competenze acquisite, inoltre, consentono di operare nel campo della ricerca e sviluppo nel settore, nonch\u00e9 in quello della promozione, vendita e assistenza tecnica.\nTra le occupazioni di un ingegnere delle telecomunicazioni ci sono anche le aziende di produzione e energia, perch\u00e9 pu\u00f2 impiegarsi fornendo la propria competenza intellettuale, ma non esercitando la libera professione (questo in Italia) a partire dalle aziende dell'energia sostenibile per finire con le compagnie petrolifere.\nIn base al rapporto ISTAT Universit\u00e0 e Lavoro 2008, la laurea in Ingegneria delle Telecomunicazioni \u00e8 quella che permette, dopo ingegneria meccanica, l'inserimento pi\u00f9 rapido nel mondo del lavoro: a tre anni dalla laurea l'88% degli ingegneri delle telecomunicazioni presenta infatti un'occupazione continuativa.\nAspetti legislativi Italiani, competenze professionali e storia.\nIn base agli Art.46 e Art.47 del D.P.R.328/2001 spetterebbero anche a questa figura professionale le competenze di: pianificazione, progettazione, sviluppo, direzione lavori, stima, collaudo e gestione di impianti e sistemi elettronici, di automazione e di generazione, trasmissione ed elaborazione delle informazioni.\nUno dei padri dell'Ingegneria delle Telecomunicazioni \u00e8 stato James Clerk Maxwell il quale scrisse la teoria per la descrizione del fenomeno delle onde elettromagnetiche, nel suo \"Trattato di elettricit\u00e0 e magnetismo\" (1873). L'elettromagnetismo \u00e8 una tradizione secolare che viene portata avanti oggi dagli ingegneri delle Telecomunicazioni.\nLa teoria dell'elettromagnetismo costituisce a tutt'oggi forse il migliore esempio di teoria scientifica, per la sua grande precisione, generalit\u00e0 e capacit\u00e0 di previsione, riuscendo per esempio a relazionare fenomeni apparentemente diversi quali l'elettricit\u00e0, il magnetismo e la luce.\nSe lo studio dei fenomeni elettromagnetici richiede in generale l'uso delle equazioni di Maxwell, il modello a parametri concentrati dei circuiti elettrici permette la riduzione di queste equazioni alle ben pi\u00f9 semplici leggi di Kirchhoff (v. Gustav Robert Kirchhoff).\nHeinrich Rudolf Hertz per primo dimostr\u00f2 l'esistenza delle onde elettromagnetiche con un apparato di sua costruzione, il dipolo hertziano, in grado di emettere onde radio. Nel 1888, Hertz descrisse in un periodico di elettrotecnica come riusciva a scatenare onde elettromagnetiche, le cosiddette onde hertziane, con il suo oscillatore. In suo onore, nel sistema internazionale la frequenza \u00e8 misurata in hertz.\nBen prima dell'avvento dell'elettronica e dei segnali elettronici, gi\u00e0 erano presenti i primi sistemi di comunicazione di natura elettrica. Nikola Tesla nel 1891 cominci\u00f2 la ricerca wireless (senza fili), che continua fino ai giorni nostri. Guglielmo Marconi nel 1901 con la radio effettuo la prima comunicazione radio transatlantica utilizzando antenne in trasmissione e in ricezione, dispositivi ad oggi fino a prova contraria ancora elettrici.\nLa parola \"antenna\" che oggi usiamo cos\u00ec comunemente proviene dai primi esperimenti di Guglielmo Marconi. Le antenne sono dispositivi in grado di convertire (o, pi\u00f9 precisamente, trasdurre) il campo elettromagnetico che captano in un segnale elettrico, oppure viceversa di irradiare, sotto forma di campo elettromagnetico, il segnale elettrico con il quale vengono alimentati.\nNel 2009 \u00e8 stato festeggiato il centenario per il conferimento nel 1909 del premio Nobel per la fisica a Guglielmo Marconi condiviso con Carl Ferdinand Braun \"in riconoscimento del loro contributo allo sviluppo della telegrafia senza fili\".\nIl ruolo di padre della teoria dell'informazione \u00e8 da attribuire a Shannon che effettu\u00f2 studii sulla teoria dell'informazione e sui sistemi di crittografia. Nel 1948 Claude Shannon present\u00f2 il teorema della codifica di canale noto anche come teorema fondamentale della teoria dell'informazione. Per la prima volta nel 1949 in un articolo di C. E. Shannon comparve il teorema del campionamento di Nyquist-Shannon. Shannon coni\u00f2 inoltre la parola \"bit\", per designare l'unit\u00e0 elementare di informazione.\nIl termine radar fu coniato nel 1941 ed \u00e8 l'acronimo della frase inglese \"radio detection and ranging\", e come dice il nome \u00e8 un sistema che usa le onde radio per rilevare la distanza, la posizione e la velocit\u00e0 di oggetti: storicamente la prima applicazione (e a tutt'oggi la pi\u00f9 importante) \u00e8 il rilevamento di posizione, rotta e successivamente la velocit\u00e0 di aerei e navi. Nel tempo il principio fondamentale \u00e8 stato applicato anche al telerilevamento, e sono stati costruiti radar meteorologici in grado di rilevare con precisione non solo pioggia, grandine e altre precipitazioni, ma perfino direzione e forza dei venti. Altra applicazione \u00e8 il monitoraggio della velocit\u00e0 di veicoli su strada.\nI cavi coassiali in rame sono uno dei mezzi utilizzati per la trasmissione delle comunicazioni telefoniche, un altro mezzo sono le fibre ottiche, nel 1966 Charles K. Kao definito anche il padre delle fibre ottiche, insieme a George Hockham pubblic\u00f2 un articolo di importanza fondamentale sull'uso delle fibre ottiche per la trasmissione telefonica: dopo aver dimostrato che la forte attenuazione del segnale nelle fibre era dovuta solo alle impurit\u00e0 presenti nel vetro ed era quindi superabile, Kao fiss\u00f2 in 20\u00a0dB/km la massima attenuazione che un cavo in fibra ottica doveva avere per essere praticamente utilizzabile per la trasmissione di segnali telefonici. Nel 2009 gli viene assegnato il Nobel per la fisica per il pionieristico progresso riguardante la trasmissione di luce in fibre ottiche per la comunicazione.\nI sistemi georadar sono strumenti di indagine non invasiva. Attraverso l'utilizzo di onde elettromagnetiche, questi sistemi sono in grado di esaminare i materiali indagati senza interferire nelle loro caratteristiche fisiche, meccaniche e chimiche.\nNel secondo dopoguerra, il potenziamento della rete telefonica italiana e lo sviluppo nel dopoguerra fu affidato Sirti che viene fatto in parte per cavo coassiale, in parte usando i ponti radio, collegamenti telefonici realizzati via radio tra antenne poste in genere in cima a monti e colli con ampia visuale.\nAttualmente il problema del riordino dei corsi di laurea, e degli ordini professionali connessi, \u00e8 ben lungi dall'essere stato affrontato. Vengono infatti a scontrarsi gli interessi degli studenti, che hanno bisogno di una formazione a pi\u00f9 ampio spettro possibile in modo che sia ammortizzabile nell'arco di tempo della vita lavorativa, e dell'impresa privata che ha bisogno di manodopera iperspecializzata prontamente impiegabile a basso prezzo e solo per il tempo necessario.\nMolti componenti elettronici vengono utilizzati in campo industriale.\nIn questa ottica le competenze attribuite all'area dell'ingegneria dell'informazione risultano essere un sottoinsieme delle competenze di un ingegnere delle telecomunicazioni.\nAl D.P.R. 328 del 2001, fa seguito il Decreto Ministeriale n. 37 del 2008 che recita all'art 2 comma 1, lettera f): \"Si definiscono gli impianti radiotelevisivi ed elettronici come \u201cle componenti impiantistiche necessarie alla trasmissione ed alla ricezione dei segnali e dei dati, anche relativi agli impianti di sicurezza, ad installazione fissa alimentati a tensione inferiore a 50 V in corrente alternata e 120 V in corrente continua, mentre le componenti alimentate a tensione superiore, nonch\u00e9 i sistemi di protezione contro le sovratensioni sono da ritenersi appartenenti all'impianto elettrico; ai fini dell'autorizzazione, dell'installazione e degli ampliamenti degli impianti telefonici e di telecomunicazione interni collegati alla rete pubblica, si applica la normativa specifica vigente\u201d.\"\nQuello che si comprende \u00e8 che un impianto radiotelevisivo ed elettronico non \u00e8 pi\u00f9 tale sotto certe condizioni e diventa un impianto elettrico industriale e di conseguenza un ingegnere delle telecomunicazioni o elettronico non potr\u00e0 pianificare, progettare, sviluppare, dirigere lavori e collaudare in piena autonomia per esempio un ponte radio fisso alimentato a tensione superiore a 50 V in corrente alternata e 120 V in corrente continua, questo in Italia.\nLa parola automazione nel D.P.R. 328 viene citata solo nelle competenze dell'ingegnere dell'informazione, il Decreto Ministeriale D.M. n. 37 del 2008 all'art 2 comma 1, lettera e) recita: \"\"gli impianti per l'automazione di porte, cancelli e barriere, nonch\u00e9 quelli posti all'esterno di edifici se gli stessi sono collegati, anche solo funzionalmente, agli edifici\" sono considerati impianti di produzione, trasformazione, trasporto, distribuzione, utilizzazione dell'energia elettrica.\"\nUno storico produttore italiano di automazione di cancelli, ha presentato quest'anno la sua automazione con accessori completamente wireless, unico cavo quello di alimentazione, tutto il resto autoalimentato e comunicante via radio.\nL'automazione che si basa sull'elaborazione delle informazioni in pi\u00f9 applicazioni industriali va a sostituire o migliorare il controllo meccanico-elettrico.\n\u00c8 bene precisare che la trasformazione dell'energia in alcuni casi va ad utilizzare componentistiche elettroniche si pu\u00f2 pensare ad esempio ad un comune alimentatore switching o \"a commutazione\" anche definito alimentatore elettronico.\nUn'altra normativa da tenere presente \u00e8 il \"Codice delle comunicazioni elettroniche\", il decreto legislativo 1\u00ba agosto 2003, n.259 che da alcune definizioni:\nNella lettura del Codice delle comunicazioni elettroniche si pu\u00f2 osservare che la procedura per il rilascio dell'autorizzazione alla installazione dell'impianto e non alla progettazione, segue due iter diversi a seconda della potenza in antenna maggiore o inferiore di 20 watt art. 87. ma \u00e8 importante notare che l'impianto radioelettrico rimane tale al variare della potenza d'uso.\nAttualmente c'\u00e8 molto interesse per un nuovo sistema di informazione di controllo digitale, che dovrebbe consentire un abbattimento dei consumi energetici del 40%. il sistema \u00e8 basato sulla tecnologia \"smart grid\"."}
{"id": "2453056", "revid": "138642", "url": "https://it.wikipedia.org/wiki?curid=2453056", "title": "Bombardamento atomico di Hiroshima e Nagasaki", "text": ""}
{"id": "2453059", "revid": "125973282", "url": "https://it.wikipedia.org/wiki?curid=2453059", "title": "Resurrection (film 1999)", "text": "Resurrection \u00e8 un film thriller del 1999 diretto da Russell Mulcahy.\nTrama.\nA Chicago l'agente John Prudhomme indaga su un macabro omicidio: alla vittima \u00e8 stato asportato un braccio e con il suo sangue sono stati disegnati dei numeri romani sul corpo e su uno specchio \u00e8 stata scritta la frase: \"Sta arrivando\".\nQuando altri delitti con le stesse caratteristiche seguono il primo, Proudhomme inizia ad intuire che tutto \u00e8 opera di un serial killer, il cui intento \u00e8 di ricostruire il corpo di Cristo con le parti anatomiche sottratte alle vittime."}
{"id": "2453062", "revid": "109411518", "url": "https://it.wikipedia.org/wiki?curid=2453062", "title": "All We Know", "text": "All We Know \u00e8 il terzo e ultimo singolo estratto dall'album dei Paramore \"All We Know Is Falling\", inizialmente pubblicato solo nel Regno Unito nel 2006 e successivamente anche negli Stati Uniti nel 2007.\nDescrizione.\nIl brano parla dell'abbandono dei Paramore da parte del bassista Jeremy Davis, che lasci\u00f2 la band poco prima che iniziassero a registrare l'album.\nVideo musicale.\nIl video ufficiale per il singolo, diretto da Dan Dobi, consiste nel montaggio di vari live della band, video della loro citt\u00e0 e backstage dei loro concerti. Si tratta di un video musicale simile a quelli di \"Hallelujah\" del loro secondo album \"Riot!\" e di \"Careful\" del terzo album \"Brand New Eyes\".\nTracce.\nTesti di Hayley Williams, musiche di Hayley Williams e Josh Farro."}
{"id": "2453067", "revid": "247222", "url": "https://it.wikipedia.org/wiki?curid=2453067", "title": "Brandon Smith", "text": ""}
{"id": "2453090", "revid": "339392", "url": "https://it.wikipedia.org/wiki?curid=2453090", "title": "Regioni tropicali", "text": ""}
{"id": "2453095", "revid": "17654", "url": "https://it.wikipedia.org/wiki?curid=2453095", "title": "Ellison Shoji Onizuka", "text": ""}
{"id": "2453104", "revid": "339392", "url": "https://it.wikipedia.org/wiki?curid=2453104", "title": "Food and Agriculture Organization", "text": ""}
{"id": "2453111", "revid": "1310927", "url": "https://it.wikipedia.org/wiki?curid=2453111", "title": "Heartland Football Club", "text": "L'Heartland Football Club \u00e8 una societ\u00e0 calcistica nigeriana con sede nella citt\u00e0 di Owerri.\nStoria.\nIl club fu fondato nel 1976 col nome di \"Spartans FC\". Nell'agosto dello stesso anno la squadra disput\u00f2 la sua prima partita internazionale, seppur amichevole, affrontando i sovietici del .\nNel novembre del 1985 la squadra cambi\u00f2 nome in \"Iwuanyanwu Nationale FC\". La stagione successiva vide la squadra disputare un ottimo campionato che si concluse con il secondo posto finale, inoltre durante l'anno la squadra si rec\u00f2 in Brasile per un tour di allenamento di 3 settimane.\nIl periodo 1987 - 1990 fu molto positivo per il club che conquist\u00f2 4 titoli nazionali consecutivi e una coppa nazionale. La squadra ottenne ottimi risultati anche a livello internazionale: nel 1988 arriv\u00f2 a disputare la doppia finale della Coppa dei campioni africana contro l'ES S\u00e9tif. La gara d'andata si concluse con la vittoria dei nigeriani per 1-0, ma nel match di ritorno gli algerini si imposero per 4-0 aggiudicandosi il trofeo.\nNel 1993 la squadra vinse il suo quinto titolo nazionale, chiudendo la stagione con un solo punto di vantaggio sulla seconda classificata.\nLa stagione 1999 fu una grossa delusione per il club, la squadra chiuse al primo posto la fase regolare del torneo ma perse il titolo durante la fase dei playoff.\nNel febbraio 2006 il club cambi\u00f2 nuovamente nome, adottando quello attuale.\nNel 2008 la squadra ha concluso il campionato al secondo posto, alle spalle dei Kano Pillars FC, ottenendo la qualificazione per la CAF Champions League 2009."}
{"id": "2453113", "revid": "648716", "url": "https://it.wikipedia.org/wiki?curid=2453113", "title": "Palazzo Barbaja", "text": "Il palazzo Barbaja \u00e8 un palazzo monumentale di Napoli sito in via Toledo, di fronte alla funicolare Centrale nel quartiere San Ferdinando.\nStoria ed architettura.\nIl palazzo fu la residenza di Domenico Barbaja, un impresario teatrale famoso nella Napoli ottocentesca. L'edificio fu anche per breve tempo abitato da Gioacchino Rossini per volont\u00e0 di Barbaja. Il Rossini aveva stipulato impegni dal 1815 al 1822 con il Teatro del Fondo per musicare l'\"Otello\" su libretto di Francesco Berio di Salsa (proprietario del vicino palazzo Berio); pertanto, il compositore pesarese fu rinchiuso nella sua camera, dopo sei mesi di ozio, dal Barbaja che lo minacci\u00f2 di non farlo uscire dall'appartamento fino a quando non avesse finito di musicare l'opera.\nIl fabbricato in questione risale al XVI secolo e fu rimaneggiato nella seconda met\u00e0 del Settecento in un sobrio stile neoclassico. Il piano terra e il mezzanino sono rivestiti in bugnato liscio di piperno; molto semplice \u00e8 il portale, caratterizzato da paraste bugnate ai lati, da una sottile cornice e dalla chiave di volta. La decorazione \u00e8 in stucco e i primi due piani sono scanditi dalle lesene giganti ioniche che evidenziano il settore centrale della facciata."}
{"id": "2453117", "revid": "291370", "url": "https://it.wikipedia.org/wiki?curid=2453117", "title": "Scipione Bargagli", "text": "Biografia.\nDi nobile famiglia senese, trascorse la lunga vita (1540-1612) a Siena dove si form\u00f2 una vasta cultura umanistica. Si ricordano di lui le \"Rime\" e le \"Lettere\" e il \"Turamino\", \"ovvero del parlare e dello scrivere sanese\" (Siena 1602), un dialogo sulla questione della lingua. Pi\u00f9 noto \u00e8 il suo \"Trattato Delle Imprese\" (Siena, appresso Luca Bonetti, 1578; ed. accresciuta Venetia, appresso Francesco de' Franceschi senese, 1594), che gli valse di essere chiamato l'Aristotele di tale dotta materia; ma la sua fama vive ancora per i \"Trattenimenti\", \"dove da vaghe donne e giovani uomini sono rappresentati onesti e dilettevoli giuochi\", \"narrate novelle e cantate alcune amorose canzoni\" (Venetia, Bernardo Giunti, 1587; ed. a cura di Laura Ricco, Roma, Salerno, 1989). Il libro \u00e8 preceduto da un'introduzione ricalcata su quella del \"Decameron\", e si dilunga nella trattazione dei giochi e di questioni e dubbi amorosi; la sua parte pi\u00f9 attraente \u00e8 costituita dalle sei novelle di vario, anzi contrapposto argomento, che Gaetano Poggiali estrasse dall'insieme dell'opera pubblicandole come raccolta autonoma.\nAltre opere minori del Bargagli sono i \"Rovesci delle medaglie\" (Siena 1599), la traduzione del libro VI dei \"Hieroglyfici\" di Pierio Valeriano (compresa nell'edizione in volgare delle opere di questo umanista, Venezia 1602) e la traduzione di una tragedia in latino dello scozzese George Buchanan, \"Iefte, ovvero Il voto\" (Lucca 1587 e Venezia 1600)."}
{"id": "2453119", "revid": "842", "url": "https://it.wikipedia.org/wiki?curid=2453119", "title": "Trasformata discreta in coseno", "text": ""}
{"id": "2453124", "revid": "842", "url": "https://it.wikipedia.org/wiki?curid=2453124", "title": "Trasformata di Fourier discreta", "text": ""}
{"id": "2453128", "revid": "1543377", "url": "https://it.wikipedia.org/wiki?curid=2453128", "title": "Lingua fala", "text": "La Lingua fala o Fala de X\u00e1lima (\"Parlata di X\u00e1lima\"), \u00e8 una lingua romanza del gruppo galego-portoghese o galiziano-portoghese con importanti influenze delle lingue asturiano-leonesi.\n\u00c8 parlata in Spagna da circa 10.500 persone, delle quali 5.500 vivono in una valle nel nord-ovest dell'Estremadura, vicino al confine portoghese.\nI parlanti in lingua fala vivono in particolar modo nei comuni di Valverde del Fresno, Eljas e San Mart\u00edn de Trevejo.\nAlcuni autori non considerano la fala una lingua, ma un dialetto del portoghese con influenze notevoli delle lingue asturiano-leonesi, poich\u00e9 queste lingue appartenevano al Portogallo nei tempi antichi. Tuttavia, gli altri lo considerano un dialetto della lingua gallega. "}
{"id": "2453134", "revid": "1442080", "url": "https://it.wikipedia.org/wiki?curid=2453134", "title": "Nihil inimicius quam sibi ipse", "text": "La locuzione latina Nihil inimicius quam sibi ipse, tradotta letteralmente, significa \"nulla ci \u00e8 di pi\u00f9 nemico di noi stessi\". (Cicerone)\nCon questa frase Cicerone ci ricorda che spesso, nella nostra vita, siamo noi stessi a costruire gli ostacoli pi\u00f9 grandi nel nostro cammino."}
{"id": "2453137", "revid": "339392", "url": "https://it.wikipedia.org/wiki?curid=2453137", "title": "Sulaiman-Too", "text": ""}
{"id": "2453139", "revid": "284225", "url": "https://it.wikipedia.org/wiki?curid=2453139", "title": "Frutti climaterici", "text": ""}
{"id": "2453143", "revid": "1543377", "url": "https://it.wikipedia.org/wiki?curid=2453143", "title": "Butanale", "text": "Il butanale, o butirraldeide secondo la vecchia nomenclatura, \u00e8 un composto chimico di formula C4H8O, appartenente alla classe delle aldeidi. A temperatura ambiente e pressione atmosferica si presenta come un liquido incolore infiammabile.\nLa butirraldeide \u00e8 un isomero strutturale del butanone (ovvero condividono la stessa formula bruta).\n\u00c8 miscibile in molti solventi organici.\nSe viene esposta all'aria, si ossida formando acido butirrico.\nProduzione.\nLa butirraldeide pu\u00f2 essere prodotta per:"}
{"id": "2453146", "revid": "124376079", "url": "https://it.wikipedia.org/wiki?curid=2453146", "title": "Association Sportive de Monaco Football Club 1996-1997", "text": "La pagina racchiude rosa e statistiche del Monaco nella stagione 1996-97."}
{"id": "2453149", "revid": "486946", "url": "https://it.wikipedia.org/wiki?curid=2453149", "title": "Aldeide butirrica", "text": ""}
{"id": "2453150", "revid": "574302", "url": "https://it.wikipedia.org/wiki?curid=2453150", "title": "European Film Awards per il miglior attore non protagonista", "text": "L'European Film Award per il miglior attore non protagonista venne assegnato al miglior attore non protagonista dell'anno dalla European Film Academy dal 1988 al 1992.\nNel 1989 il premio \u00e8 chiamato \"Miglior interprete non protagonista\" e comprende sia attori che attrici.\nVincitori e candidati.\nL'elenco mostra il vincitore di ogni anno, seguito dagli attori che hanno ricevuto una candidatura. Per ogni attore viene indicato il titolo del film in italiano e il titolo originale tra parentesi."}
{"id": "2453151", "revid": "79968", "url": "https://it.wikipedia.org/wiki?curid=2453151", "title": "Lingua galiziano-portoghese", "text": "Il galiziano-portoghese o gal(l)ego-portoghese (chiamato anche \"galego-portugu\u00eas\" o \"galaico-portugu\u00eas\" in portoghese e come \"galego-portugu\u00e9s\" o \"galaico-portugu\u00e9s\" in galiziano) \u00e8 stata una lingua iberica occidentale parlata durante il Medioevo nel nord-ovest della penisola iberica. In Portogallo il galiziano-portoghese \u00e8 anche chiamato \"portugu\u00eas medieval\".\nParlata da principio nella zona tra il golfo di Biscaglia e il Duero, si espanse poi verso sud a seguito della Reconquista. \u00c8 considerato l'ascendente comune degli attuali galiziano, portoghese, mirandese, eonaviego e fala e la lingua estinta giudeo-portoghese.\nIl termine \"galiziano-portoghese\" indica inoltre la suddivisione del gruppo moderno iberico-occidentale, composto dalle lingue galiziano, portoghese e fala.\nLingua.\nOrigini e storia.\nIl galiziano-portoghese si sviluppa nella Gallaecia romana dal latino volgare (latino comune) introdotto dai soldati, coloni e magistrati romani durante l'impero. Sebbene il processo possa essere stato pi\u00f9 lento rispetto ad altre regioni, i secoli di contatto con il latino volgare, dopo un periodo di bilinguismo, portarono all'estinzione completa delle lingue native, sviluppando una nuova variet\u00e0 di latino con alcune caratteristiche del \"gallaeciano\". L'influenza celtica e lusitana venne cos\u00ec assorbita nel latino volgare e ci\u00f2 pu\u00f2 essere rivelato in alcune parole galiciano-portoghesi cos\u00ec come in toponimi di origine celtica o iberica (per es. Bolso). In genere, la variet\u00e0 pi\u00f9 colta ed elitaria del latino parlato nella Hispania romana sembra gi\u00e0 avere avuto un accento particolare regionale, riferito come \"hispano ore\" e \"agrestius pronuntians\". La variet\u00e0 pi\u00f9 colta di latino coesiste con quella popolare. Si presume che le lingue pre-romane parlate dai popoli nativi, nelle diverse regioni della Hispania romana, contribuissero allo sviluppo di diversi altri dialetti del latino volgare e che questi andassero sempre pi\u00f9 divergendo con il tempo, fino a evolversi nelle prime lingue romanze iberiche. Si crede che a cominciare dall'anno 600 il latino volgare non fosse stato pi\u00f9 parlato nella Penisola Iberica. Una prima forma di galiziano-portoghese era gi\u00e0 parlata nel suebico del Regno di Galizia e dall'anno 800 il galiziano-portoghese era ormai diventato il volgare del nord-ovest dell'Iberia. La prima fonetica mai conosciuta muta nel latino volgare che inizia a evolversi verso il galiziano-portoghese durante il governo di gruppi germanici, suebi (411-585) e visigoti (585-711). E le vocali nasali galiziano-portoghesi potrebbero essersi evolute sotto l'influenza delle lingue celtiche locali (come nell'antico francese), caratteristica fonologica possibilmente del latino volgare parlato nella Gallaecia romana, ma attestate solo in documenti scritti successivi al VI e al VII secolo.\nLetteratura.\nIl galiziano-portoghese ebbe uno speciale ruolo culturale nella letteratura dei regni cristiani dell'Iberia medievale, comparabile a quello dell'occitano in Francia e Italia durante lo stesso periodo storico. Le principali fonti esistenti della poesia lirica galiziano-portoghese sono:\nLa lingua venne a essere usata per scopi letterari a cominciare dalla fine del XII fino alla met\u00e0 del XIV secolo circa nelle regioni che oggi sono Spagna e Portogallo e fu, quasi senza eccezione, la sola lingua utilizzata per la composizione della poesia lirica. Sono documentati oltre 160 poeti, dei quali se ne possono menzionare alcuni in particolare: Bernal de Bonaval, Pero da Ponte, Airas Nunez, Johan Garcia de Guilhade, Johan Airas de Santiago, Pero Amigo, Xoh\u00e1n de Cangas, Mart\u00edn Codax, ecc.\nI principali generi poetici secolari furono le \"cantigas d'amor\" (lirica d'amore con voce narrante/cantante maschile), le \"cantigas d'amigo\" (lirica d'amore con voce narrante/cantante femminile) e le \"cantigas d'escarnho e de mal dizer\" (comprendenti una variet\u00e0 di generi che vanno dall'invettiva personale alla satira sociale, alla parodia poetica e al dibattito letterario). Sopravvivono in tutto circa 1700 componimenti poetici di questi tre generi, ed esiste un \"corpus\" di oltre 400 \"cantigas de Santa Maria\" (poemi narrativi che trattano dei miracoli e inni in onore della Santa Vergine). Il re castigliano Alfonso X compose le sue \"cantigas de Santa Maria\" e le sue \"cantigas de esc\u00e1rnio e maldizer\" in galiziano-portoghese, anche se usava il castigliano per la prosa.\nAnche il re Dionigi del Portogallo contribu\u00ec (con 137 testi esistenti, pi\u00f9 di ogni altro autore) ai generi poetici secolari, facendo nel 1290 del galiziano-portoghese la lingua ufficiale del Portogallo. Fino ad allora, il latino era stato la lingua (scritta) ufficiale utilizzata per i documenti reali; la lingua parlata non aveva un nome, dato che era conosciuta come \"lingua vulgar\" (\"lingua originaria\", vale a dire latino volgare) fino a che non venne chiamata \"portoghese\" durante il regno di Dionigi. Il \"galiziano-portoghese\" e il \"portugu\u00eas arcaico\" (\"antico portoghese\"), sono termini moderni riferiti al comune progenitore delle moderne lingue portoghese e galiziano. Rispetto alle differenze tra i dialetti greci arcaici, le presunte differenze tra il portoghese e il galiziano del XIII secolo sono insignificanti.\nDocumenti pi\u00f9 antichi in galiziano-portoghese.\nIl documento pi\u00f9 antico conosciuto contenente parole galiziano-portoghesi, trovato nel Portogallo settentrionale e conservato all'Archivio Nazionale della Torre del Tombo, \u00e8 il cosiddetto \"Doa\u00e7\u00e3o \u00e0 Igreja de Sozello\" e datato all'870 d.C., ma redatto in tardo latino. Un altro documento dell'882 contenente anche alcune parole galiziano-portoghesi \u00e8 la cosiddetta \"Carta de dota\u00e7\u00e3o e funda\u00e7\u00e3o da Igreja de S. Miguel de Lardosa\". Infatti, molti documenti latini scritti nel territorio portoghese contengono forme romanze. La \"Not\u00edcia de fiadores\", scritta nel 1175, viene supposta da alcuni come il pi\u00f9 antico documento mai conosciuto scritto in galiziano-portoghese. Si \u00e8 affermato che il \"Pacto dos irm\u00e3os Pais\", scoperto di recente (e possibilmente databile prima del 1173), sia anche pi\u00f9 antico. Ma nonostante l'entusiasmo di alcuni studiosi, \u00e8 stato dimostrato che questi documenti non siano veramente scritti in galiziano-portoghese, bens\u00ec siano un misto di fonologia, morfologia e sintasi del tardo latino e del galiziano-portoghese. La \"Not\u00edcia de Torto\", di data incerta (si pensa sia stato scritto tra il 1211 e il 1216), e il \"Testamento de D. Afonso II\" (27 giugno 1214) sono di certo in massima parte scritti in galiziano-portoghese. Appena anteriore \u00e8 il primo documento letterario conosciuto scritto in galiziano, \"Ora faz ost'o senhor de Navarra\" di Jo\u00e3o Soares de Paiva. I testi poetici pi\u00f9 arcaici (anche se non propriamente i manoscritti in cui sono stati trovati) risalgono a un periodo che va dal 1195 circa al 1225 circa. Cos\u00ec alla fine del XII e inizio del XIII secolo ci sono documenti in prosa e in versi scritti nella lingua volgare romanza locale. Recentemente \u00e8 stato rinvenuto il documento pi\u00f9 antico scritto in Galizia, risalente all'anno 1228. Si tratta del \"Foro do b\u00f5 burgo de Castro Caldelas\" rilasciato da Alfonso IX nell'aprile di detto anno al municipio di Allariz.\nDiversificazione del galiziano dal portoghese.\nA partire dalla sua indipendenza, il regno del Portogallo inizia a creare una norma scritta (una data importante \u00e8 la dichiarazione del galiziano-portoghese - chiamato \"nosa linguage\" (nostra lingua) o \"vulgar\" - come lingua ufficiale amministrativa nel 1290), che in Galizia non venne elaborata se non all'inizio del XX secolo. Come osservato da Azevedo Maia, rapidamente le forme scritte in Portogallo iniziano a omogeneizzarsi sotto l'influenza della corte, mentre gli scritti galiziani si vanno impregnando di castiglianismi. Il fatto che a partire dal 1480 i \"tabeli\u00f3ns\" galiziani hanno dovuto cambiare i loro formulari influenzati dagli spagnoli e studiare a Toledo, hanno reso profondo il processo di spagnolizzazione del galiziano scritto.\nLe differenze tra galiziano e portoghese traggono origine dal galiziano medievale, dove nei testi antichi gi\u00e0 iniziavano a confondersi le sibilanti sorde con le sonore (conservatesi in Portogallo), cos\u00ec come altre piccole variazioni nella morfologia (per es. \"disso\" di fronte a \"disse\"). Inoltre, il progresso del galiziano-portoghese verso sud e lo spostamento della capitale portoghese introdussero una serie di elementi nuovi che diedero luogo alla situazione attuale:\nIn seguito alla divisione politica, il galiziano-portoghese perse la sua unit\u00e0 linguistica allorch\u00e9 la Contea del Portogallo si venne a separare dal Regno di Castiglia per formare il Regno del Portogallo. Il galiziano e portoghese da allora in poi andranno sempre pi\u00f9 divergendo con il tempo, seguendo i loro percorsi evolutivi indipendenti. Inoltre, il galiziano venne sempre pi\u00f9 a essere influenzato dal castigliano, mentre il portoghese assorbiva influenze dal latino e dall'arabo dei territori sottratti ai mori durante la reconquista. Due importanti citt\u00e0 al tempo della separazione, Braga e Porto, si trovavano all'interno della Contea Portucalense, e rimasero cos\u00ec al Portogallo, mentre pi\u00f9 a nord, le citt\u00e0 di Santiago di Compostela, Lugo e La Coru\u00f1a, rimasero alla Galizia. Il galiziano si conserv\u00f2 in Galizia fino all'era moderna poich\u00e9 coloro che lo parlavano erano la maggioranza rurale o la popolazione \"incolta\" che viveva in villaggi e cittadine, mentre i castigliano veniva insegnato come lingua \"corretta\" all'\u00e9lite colta bilingue delle citt\u00e0; perci\u00f2 il galiziano rimase il volgare della Galizia fino al tardo XIX-inizio XX secolo ed \u00e8 ancora ampiamente parlato; la maggioranza dei galiziani \u00e8 bilingue. Il galiziano moderno venne ufficialmente riconosciuto solo durante la Seconda Repubblica spagnola come una lingua co-ufficiale della Galizia, riconoscimento revocato dal regime di Francisco Franco, e restaurato dopo la fine del regime.\nLa classificazione linguistica del galiziano e del portoghese \u00e8 ancora discussa oggi; ci sono coloro, una piccola minoranza tra i gruppi nazionalisti galiziani, i quali chiedono la loro riunificazione, cos\u00ec come i filologi portoghesi e galiziani, i quali credono che entrambi siano dialetti di una lingua comune, piuttosto che due lingue separate, ma tali punti di vista sono ampiamente considerati eclettici.\nLa lingua fala, parlata in una piccola regione della comunit\u00e0 autonoma spagnola d'Extremadura, ha subito uno sviluppo simile al galiziano.\nIl galiziano \u00e8 la lingua regionale della Galizia (condividendo la co-ufficialit\u00e0 con lo spagnolo), ed \u00e8 parlato dalla maggioranza della popolazione, mentre l'utilizzo del portoghese continua a crescere e oggi \u00e8 la quinta lingua pi\u00f9 parlata al mondo.\nFonologia.\nIl galiziano medievale si distingue da quello attuale principalmente per:\nIl sistema vocalico orale era quello attuale, sebbene non con la stessa distribuzione, a causa soprattutto della successiva azione metafonica. Inoltre, esistono vocali nasalizzate dovute alla perdita di una nasale. La caduta di consonanti intervocaliche provocava molti iati, che verranno poi a ridursi, principalmente tramite crasi.\nTradizioni orali.\nC'\u00e8 stata un folclore condiviso nella regione galiziano-portoghese, andando a ritroso fino ai tempi preistorici. Con l'espansione della lingua portoghese a sud della reconquista, questa antica condivisione folcloristica venne a intensificarsi. Nel 2005 i governi di Portogallo e Spagna proposero unitamente che le tradizioni orali galiziano-portoghesi facessero parte dei patrimoni orali e immateriali dell'umanit\u00e0, con un lavoro di documentazione e trasmissione della cultura comune che coinvolge molte universit\u00e0 e altre organizzazioni.\nIl folclore galiziano-portoghese \u00e8 ricco di tradizioni orali. Queste comprendono le \"cantigas ao desafio\" o \"regueifas\", canti di sfida improvvisati, molte leggende, storie, poemi, romance, canzoni folcloristiche, modi di dire e indovinelli, modi di parlare che ancora conservano una similarit\u00e0 lessicale, fonetica, morfologica e sintattica.\nParte della comune eredit\u00e0 delle tradizioni orali sono anche i mercati e le festivit\u00e0 dei santi patroni e le processioni, le celebrazioni religiose come il \"magosto,\" \"entroido\" o Corpus Domini, con danze e tradizioni antiche \u2014 come quella dove Coca il drago combatte contro San Giorgio; e inoltre, abbigliamento e ornamenti, arti e mestieri, strumenti di lavoro, lucernari vegetali intagliati, superstizioni, conoscenze tradizionali riguardo a piante e animali. Tutto ci\u00f2 fa parte di un'eredit\u00e0 comune considerata in pericolo di estinzione, dato che la maniera tradizionale viene a essere rimpiazzata dalla quella moderna, e il gergo del pescatore, i nomi degli strumenti nelle professioni tradizionali e le tradizioni orali che formano parte delle celebrazioni vengono lentamente a essere dimenticate.\nIl galiziano-portoghese \"baixo -limiao\" \u00e8 parlato in molti villaggi. In Galizia \u00e8 parlato a Entrimo e Lobios e nel Portogallo settentrionale a Terras de Bouro (terre dei buri) e Castro Laboreiro.\nBibliografia.\nManoscrittii contenenti lirica galiziano-portoghese ('secolare') (citati da Cohen 2003 [vedi sotto \"edizioni critiche\"]):\nManuscritti contenenti le \"Cantigas de Santa Maria\":\nEdizioni critiche dei singoli generi della poesia galiziano-portoghese (da notare che le \"cantigas d'amor\" sono suddivise tra Micha\u00eblis 1904 e Nunes 1932):\nSulla biografia e la cronologia dei poeti e le corti frequentate, la relazione di queste riguarda la struttura interna della tradizione manoscritta, e per una miriade di questioni rilevanti in materia, si veda:\nPer la prosa Galiziano-portoghese, il lettore pu\u00f2 iniziare con:\nNon vi \u00e8 alcuna grammatica storica aggiornata del galiziano-portoghese medievale. Vedi comunque:\nUn lavoro recente contenente informazioni sul galiziano-portoghese medievale \u00e8:\nUn vecchio lavoro di riferimento sul portoghese \u00e8:\nLessico latino:\nGrammatica storica e comparativa del latino:\nIn merito ai primi documenti citati del XII secolo vedi:"}
{"id": "2453153", "revid": "149727", "url": "https://it.wikipedia.org/wiki?curid=2453153", "title": "Gr\u00fcnberg i. Schlesien", "text": ""}
{"id": "2453163", "revid": "38120", "url": "https://it.wikipedia.org/wiki?curid=2453163", "title": "DC animated universe", "text": ""}
{"id": "2453165", "revid": "38120", "url": "https://it.wikipedia.org/wiki?curid=2453165", "title": "DCAU", "text": ""}
{"id": "2453166", "revid": "38120", "url": "https://it.wikipedia.org/wiki?curid=2453166", "title": "Universo animato DC", "text": ""}
{"id": "2453167", "revid": "38120", "url": "https://it.wikipedia.org/wiki?curid=2453167", "title": "Geo-force", "text": ""}
{"id": "2453168", "revid": "38120", "url": "https://it.wikipedia.org/wiki?curid=2453168", "title": "Geoforce", "text": ""}
{"id": "2453169", "revid": "38120", "url": "https://it.wikipedia.org/wiki?curid=2453169", "title": "Geo Force", "text": ""}
{"id": "2453170", "revid": "2373", "url": "https://it.wikipedia.org/wiki?curid=2453170", "title": "Pulheim", "text": "Pulheim \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia ed al circondario (\"Kreis\") del Reno-Erft (targa BM).\nPulheim si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSuddivisione amministrativa.\nPulheim si divide in 12 zone (\"Stadtteil\"), corrispondenti all'area urbana e a 11 frazioni:"}
{"id": "2453174", "revid": "1226", "url": "https://it.wikipedia.org/wiki?curid=2453174", "title": "Pierre Beno\u00eet", "text": "Biografia.\nNato ad Albi, nella regione Midi-Pirenei (Francia meridionale), era il figlio di un soldato. Beno\u00eet spese i suoi primi anni e il servizio militare nell'Africa settentrionale, prima di diventare un funzionario. Il suo primo romanzo, \"Koenigsmark\", fu pubblicato nel 1918; \"L'Atlantide\" segu\u00ec l'anno successivo e fu insignito del Gran premio dell'Acad\u00e9mie fran\u00e7aise.\nL'anno successivo alla pubblicazione il romanzo fu accusato dal critico letterario Harry Magden di essere un plagio de \"La donna eterna\" (\"She\") di H. Rider Haggard del 1886-1887. In realt\u00e0 entrambe le storie - che hanno somiglianze superficiali - sembrano ispirarsi all'antica leggenda di Tin Hinan dei Tuareg. Beno\u00eet promosse una causa per diffamazione, perdendola.\nNonostante una parte della critica lo ritenesse mediocre, il libro divent\u00f2 subito un \"best seller\" tradotto in quindici lingue, grazie alla sua trama avvincente, e fu uno dei maggiori successi della letteratura avventurosa della prima met\u00e0 del Novecento. Ad esso sono ispirati numerosi film sul tema di Atlantide.\nBeno\u00eet stesso divenne membro dell'Acad\u00e9mie fran\u00e7aise nel 1931.\nSi spense nel marzo del 1962 a Ciboure.\nOpere.\nRomanzi.\nCon l'eccezione di \"K\u0153nigsmark\", pubblicato inizialmente presso \u00c9mile-Paul Fr\u00e8res, tutti gli altri romanzi di Pierre Beno\u00eet sono stati pubblicati da \u00e9ditions Albin Michel (alcuni di essi furono pre pubblicati su giornali e riviste).\nFilmografia.\nElenco parziale di pellicole tratte da opere dello scrittore."}
{"id": "2453176", "revid": "110157", "url": "https://it.wikipedia.org/wiki?curid=2453176", "title": "Luxor (azienda)", "text": "La Luxor \u00e8 stata una azienda svedese produttrice di elettronica e di computer con sede a Motala. \n\u00c8 stata acquistata nel 1984 dalla Nokia.\nStoria.\nGli inizi.\nLuxor \u00e8 fondata nel 1923 da Axel Harald Holstensson (Norberg 1889-Motala 1979), figlio di un falegname che inizia a lavorare come elettricista e nel 1918 si trasferisce a Motala aprendo un'officina elettrica, la Motala Electric Agency. E dal momento che a Motala viene nel frattempo installato un ripetitore molto potente, nel 1923 d\u00e0 vita insieme al fratello Karl alla Radiofabriken Luxor acquistando componenti dalla Germania e ricorrendo al nome Luxor che in quel periodo \u00e8 sulla bocca di tutti in seguito alla scoperta della tomba di Tutanchamon vicino alla citt\u00e0 di Luxor, in Egitto.\nAll'epoca il tipo di radio pi\u00f9 comune \u00e8 quello a cristallo ma Holstensson vuole subito ampliare l'offerta in modo da poter ricevere anche emittenti straniere. Questi ricevitori hanno uno o pi\u00f9 tubi elettronici che amplificano il segnale dall'antenna alle cuffie collegate. L'attivit\u00e0 cresce al punto che nel 1927 viene preso in affitto un capannone di legno a Strandv\u00e4gen. Tra il 1927 e il 1940, periodo in cui lo sviluppo della radio \u00e8 forte con gli altoparlanti integrati, la fabbrica sar\u00e0 ampliata o ricostruita non meno di nove volte.\nNel 1934, quando la societ\u00e0 viene trasformata in Luxor Radio AB, inizia a produrre registratori a cassette grazie ad un multilettore che pu\u00f2 riprodurre automaticamente i dischi, uno ad uno, per un massimo di dieci dischi, permettendo cos\u00ec di avere circa una mezz'ora di tempo di riproduzione totale prima di caricare nuovamente il multilettore. In quegli anni viene anche accusata (insieme ad un'altra societ\u00e0, Gylling &amp; Company) da Philips e AGA-Baltic per violazione di brevetto. Il processo va per le lunghe, molti rivenditori lasciano perdere in quanto anche minacciati nel caso in cui avessero venduto i prodotti delle due societ\u00e0, cos\u00ec Luxor trova una soluzione per riuscire a vendere: apre propri negozi nelle citt\u00e0 in cui i concessionari hanno dato forfait. Alla fine del 1938 Luxor ha una cinquantina di negozi.\n1955: televisori.\nNel 1945 Luxor acquisisce dalla bancarotta Skandinaviska Radio AB, proprietaria del marchio Skantic che sar\u00e0 poi utilizzato parallelamente a quello di Luxor. Nel 1948 l'intera fabbrica \u00e8 spostata in un nuovo stabilimento a Hagen, nel 1949 \u00e8 commercializzato il nuovissimo registratore a filo Magnefon, basato su un brevetto americano sviluppato da Luxor. Nel 1955 Luxor inizia a produrre televisori, risale al 1965 la prima batteria TV costruita in Svezia, \u00e8 del 1964 la prima telecamera TV realizzata in Svezia ed \u00e8 del 1969 la prima TV a colori progettata in Svezia.\nUn disastroso incendio distrugge, l'8 ottobre 1976, lo stabilimento di 15.000 m\u00b2. Due dipendenti muoiono. Il blocco della produzione mette in ginocchio Luxor che prova a reagire aumentando le importazioni di dispositivi venduti poi con i marchi Luxor e Skantic. Ma la concorrenza dell'Estremo Oriente \u00e8 tale da portare ben presto alla fine non solo della propria produzione di radio ma anche quella di grammofoni e registratori.\n1978: personal computer.\nLa produzione di personal computer inizia nel 1978 con il modello ABC 80, seguito nel 1981 da ABC 800. Inizialmente le vendite vanno bene ma intorno al 1983 il PC IBM con sistema operativo Microsoft DOS comincia a dominare il mercato dei PC. Luxor prova a resistere con una campagna promozionale (\"Chi ha bisogno di essere compatibile con IBM?\") ma senza successo e nel 1986 la produzione cesser\u00e0 con il fallimentare ABC 1600. Comunque gi\u00e0 alla fine del 1979 l'azienda si trova vicina al fallimento per una serie di motivi (scarsi risultati dall'esportazione, perdite dovute all'incendio, cattiva gestione). Viene cos\u00ec rilevata dallo Stato salvando circa 2.000 posti di lavoro. E la societ\u00e0 viene divisa in quattro filiali: Luxor Consumer Electronics AB (televisioni), Luxor Electronics AB (elettronica per le auto), Luxor Computers AB e Luxor Parts (assistenza e parti di ricambio). Successivamente \u00e8 aggiunta anche Luxor Satellite AB per la produzione e la vendita di ricevitori satellitari.\n1984: in mano Nokia.\nNel 1984 Luxor \u00e8 acquisita dalla finlandese Nokia. La produzione di computer \u00e8 interrotta due anni pi\u00f9 tardi, nel 1986, la produzione di televisori \u00e8 trasferita nel 1992 in Finlandia, nel 1997 la produzione di altoparlanti per auto e amplificatori audio \u00e8 venduta a Harman International Industries, nel 1998 l'attivit\u00e0 di ricevitori satellitari \u00e8 ceduta a US Space Craft Inc: la produzione rimane a Motala sino al 2002 per poi essere trasferita in paesi con bassi salari. Sempre nel 1998 Autoliv AB, di propriet\u00e0 Electrolux, diventa partner di Luxor Electronics con l'obiettivo di acquisire l'intero business. A Motala la produzione di vari tipi di prodotti per l'elettronica automobilistica rimane fino al 18 gennaio 2016, quando viene chiusa anche l'ultima linea di produzione.\nIl marchio Luxor sar\u00e0 poi ceduto alla societ\u00e0 turca Vestel e utilizzato per la vendita di televisori sul mercato svedese."}
{"id": "2453177", "revid": "74801", "url": "https://it.wikipedia.org/wiki?curid=2453177", "title": "Brauweiler", "text": "Brauweiler \u00e8 un comune di 62 abitanti della Renania-Palatinato, in Germania.\nAppartiene al circondario (\"Landkreis\") di Bad Kreuznach (targa KH) ed \u00e8 parte della comunit\u00e0 amministrativa (\"Verbandsgemeinde\") di Kirn-Land."}
{"id": "2453178", "revid": "149727", "url": "https://it.wikipedia.org/wiki?curid=2453178", "title": "Brauweiler (Pulheim)", "text": ""}
{"id": "2453179", "revid": "110157", "url": "https://it.wikipedia.org/wiki?curid=2453179", "title": "Lingue iberiche occidentali", "text": "Le lingue iberiche occidentali sono un ramo delle lingue ibero-romanze.\nClassificazione.\nSecondo l'edizione 2009 di \"Ethnologue\", le lingue iberiche occidentali sono cos\u00ec classificate:"}
{"id": "2453180", "revid": "149727", "url": "https://it.wikipedia.org/wiki?curid=2453180", "title": "Dansweiler", "text": ""}
{"id": "2453181", "revid": "1226", "url": "https://it.wikipedia.org/wiki?curid=2453181", "title": "Grand prix du roman de l'Acad\u00e9mie fran\u00e7aise", "text": ""}
{"id": "2453182", "revid": "149727", "url": "https://it.wikipedia.org/wiki?curid=2453182", "title": "Freimersdorf", "text": ""}
{"id": "2453183", "revid": "149727", "url": "https://it.wikipedia.org/wiki?curid=2453183", "title": "Geyen", "text": ""}
{"id": "2453184", "revid": "110157", "url": "https://it.wikipedia.org/wiki?curid=2453184", "title": "Ingendorf", "text": "Ingendorf \u00e8 un comune di 237 abitanti della Renania-Palatinato, in Germania.\nAppartiene al circondario (\"Landkreis\") Eifelkreis Bitburg-Pr\u00fcm (targa BIT) ed \u00e8 parte della comunit\u00e0 amministrativa (\"Verbandsgemeinde\") di Bitburg-Land."}
{"id": "2453186", "revid": "149727", "url": "https://it.wikipedia.org/wiki?curid=2453186", "title": "Manstedten", "text": ""}
{"id": "2453187", "revid": "35813", "url": "https://it.wikipedia.org/wiki?curid=2453187", "title": "Pierre Benoit (scrittore)", "text": ""}
{"id": "2453188", "revid": "125395152", "url": "https://it.wikipedia.org/wiki?curid=2453188", "title": "Centro studi e archivio della comunicazione", "text": "Il Centro studi e archivio della comunicazione (noto anche con l'acronimo di CSAC) \u00e8 un centro di ricerca dell'Universit\u00e0 di Parma fondato dal professor Carlo Arturo Quintavalle nel 1968. Fin dai suoi primi anni l\u2019attivit\u00e0 \u00e8 volta alla costituzione di una raccolta di archivi di arte, fotografia, architettura, design, moda e grafica, all\u2019organizzazione di esposizioni e alla pubblicazione dei cataloghi.\nAttualmente suo compito istituzionale \u00e8 la raccolta, conservazione, catalogazione e promozione del patrimonio culturale. Svolge anche un\u2019attivit\u00e0 di consulenza scientifica, di supporto alla didattica, di ricerca e progetta e organizza mostre: al suo attivo ha oltre 100 esposizioni e altrettante pubblicazioni.\nDal 2007 ha sede presso l\u2019Abbazia di Valserena, conosciuta anche come \u201cCertosa di Paradigna\u201d, a pochi chilometri da Parma. \u00c8 strutturato in cinque sezioni - Arte, Fotografia, Media, Progetto, Moda \u2013 all'interno delle quali sono conservati circa 12 milioni di pezzi. \nDal 23 maggio 2015 il centro \u00e8 stato trasformato in un nuovo spazio multifunzionale che mantiene le funzioni di Archivio e Centro di Ricerca, affiancandogli un Museo aperto al pubblico.\nStoria.\nIl Centro studi e archivio della comunicazione \u00e8 nato dall'esigenza di formare delle raccolte d'arte seguendo i modelli delle collezioni Statunitensi, viste di persone dallo stesso Quintavalle e cercando di integrare nuove prospettive di ricerca. I primi nuclei della raccolta, sono stati costituiti da dipinti, in particolare di Pop art ed Arte informale, e da archivi fotografici, nello specifico quello storico dello Studio fotografico Vasari proveniente da Roma, di Villani proveniente da Bologna e quello dello studio Stefani proveniente da Milano.\nLa prima sezione denominata \"Progetto\" \u00e8 inaugurata nel 1980 nell'ambito di un convegno al quale partecipano alcuni dei principali progettisti italiani. Tale sezione, che all'epoca contava una raccolta di 400.000 pezzi (e che attualmente ne annovera circa un milione e mezzo), era costituita prevalentemente da schizzi, disegni, \"maquette\" e oggetti di design.\nLa raccolta in seguito apre altre sezioni che affiancano quella \"Arte\" e quella \"Progetto\": la sezione \"Fotografia\", quella dedicata ai \"Media\" e quella dedicata allo \"Spettacolo\".\nOriginariamente il CSAC ha avuto sede nel Palazzo della Pilotta, che ben presto si dimostra insufficiente per contenere le varie raccolte che si sono arricchite negli anni di collezioni e donazioni da parte di soggetti diversi. In particolare si \u00e8 andata costituendo una sezione dedicata alla Moda con oltre 70.000 disegni originali dei principali stilisti italiani, da Giorgio Armani a Gianfranco Ferr\u00e9, a Krizia, le Sorelle Fontana, Pino Lancetti, Franco Moschino, Gianni Versace, e una sezione dedicata all'Architettura con oltre 1.500.000 di progetti e disegni, di architetti quali ad esempio Alpago Novello, De Finetti, Ignazio Gardella, Roberto Menghi, Pier Luigi Nervi, Gio Ponti, Carlo Enrico Rava, Giuseppe Samon\u00e0 e di designer come Mario Bellini, Achille e Pier Giacomo Castiglioni, Enzo Mari, Alessandro Mendini, Bruno Munari, Marcello Nizzoli, Paolo Rosselli, Roberto Sambonet, Afra e Tobia Scarpa, Ettore Sottsass Jr. Le collezioni di arte ad oggi rappresentano uno spaccato del panorama della cultura artistica italiana del secondo dopoguerra: il realismo di Renato Guttuso, l\u2019astrazione di Carla Accardi, Emilio Scanavino, Mario Radice, Nicola Carrino, l\u2019informale di Giuseppe Santomaso e Arnaldo Pomodoro, l\u2019arte povera con Mario Ceroli e Luciano Fabro, il concettuale di Alighiero Boetti e Giulio Paolini. Ad oggi la Sezione Arte contiene oltre 1.700 dipinti, 300 sculture, 17.000 disegni e una consistente bibliografia e documentazione legata a molti fondi. Per quanto riguarda la fotografia si \u00e8 cos\u00ec costituito un fondo di oltre 6 milioni di pezzi tra fotografie originali, lastre e negativi tra i quali sono conservate le opere di fotografi come Man Ray, Nino Migliori, Ugo Mulas, Mario Giacomelli, Mario Cresci, Giovanni Chiaramonte, Uliano Lucas, Luigi Ghirri. Oltre a donazioni di singoli autori, sono presenti importanti archivi come Farm Security Administration (Dorothea Lange, Walker Evans, Ben Shahn ed altri), Stefani, Orlandini, Villani, Publifoto, Vasari, di fotografia ottocentesca dai dagherrotipi alle stampe all\u2019 albumina, e di una raccolta di apparecchi fotografici di decine di pezzi. Attualmente consta in oltre 300 fondi, pi\u00f9 di 9.000.000 di immagini, dal 1840 ad oggi. Nella sezione \"Media\" sono conservati invece archivi dedicati a bozzetti di manifesti e manifesti cinematografici di autori come Anselmo Ballester, Manfredo Acerbo, Angelo Cesselon, Averardo Ciriello, Dante Manno, archivi di disegni di autori di satira, fumetto e illustrazione come Tullio Pericoli e Alfredo Chiappori, quelli del gruppo de \u201cIl Male\u201d (Angese, Giuliano, Perini, Vincino), quelli del gruppo di \u201cLa Repubblica\u201d (Bevilacqua, Bucchi, Alain Denis, Valerio Eletti, Jezek, Micheli). Per quanto riguarda la grafica sono stati donati allo CSAC importanti fondi di Erberto Carboni, Giancarlo Iliprandi, Sepo, Pino Tovaglia e Armando Testa.\nI materiali vengono quindi trasferiti nel 1989 nel Padiglione Nervi e successivamente nel 2006 nella sede definitiva della Abbazia di Valserena. Il Centro studi ha cos\u00ec a disposizione oltre 8.000 metri quadri, all'interno dei quali trovano spazio dipinti, fotografie, lastre originali e negativi originali, disegni, plastici, \"maquette\", oggetti per un totale di circa 12 milioni di pezzi.\nDopo una seconda parte di lavori di restauro, dopo quelli del 2015 che hanno portato all'apertura di uno spazio espositivo all'interno dell'Abbazia, dal febbraio 2020 lo CSAC affianca agli spazi destinati ad archivio e ricerca una serie di spazi per le mostre e le collezioni aperti al pubblico."}
{"id": "2453189", "revid": "1543377", "url": "https://it.wikipedia.org/wiki?curid=2453189", "title": "Glicole propilenico", "text": "Il glicole propilenico o 1,2-propandiolo \u00e8 un composto chimico (un diolo o doppio alcol) di formula C3H8O2 o HO-CH2-CHOH-CH3. \u00c8 un liquido inodore e incolore, chiaro e viscoso dal sapore dolciastro, altamente igroscopico e miscibile con acqua, acetone, e cloroformio.\nUn altro nome del composto \u00e8 \u03b1-propilen glicole per distinguerlo dall'isomero 1,3-propandiolo HO-(CH2)3-OH, anche chiamato \u03b2-propilen glicole.\nChiralit\u00e0.\nIl glicole propilenico contiene un centro stereogenico, ed esiste quindi sotto forma di due enantiomeri. Il prodotto commerciale \u00e8 un racemo, e gli enantiomeri puri possono essere ottenuti attraverso idratazione dell'ossido di propilene otticamente puro.\nProduzione.\nIl glicole propilenico pu\u00f2 essere prodotto industrialmente dalla reazione di idratazione dell'ossido di propilene. Diversi produttori utilizzano sia una reazione non catalizzata ad alta temperatura condotta tra i 200\u00a0\u00b0C e i 220\u00a0\u00b0C, sia una reazione catalizzata da una resina scambiatrice o da piccole quantit\u00e0 di acido solforico o di alcali condotta tra i 150\u00a0\u00b0C e i 180\u00a0\u00b0C.\nIl prodotto di reazione contiene il 20% di glicole propilenico, l'1,5% di glicole dipropilenico e una piccola percentuale di altri polipropilen glicoli. Ulteriore purificazione conduce al propilen glicole di grado industriale o di grado USP/JP/EP/BP che \u00e8 tipicamente puro al 99,5% o pi\u00f9. Il glicole propilenico pu\u00f2 anche esser prodotto dal glicerolo, un sottoprodotto del biodiesel.\nApplicazioni.\nIl glicole propilenico \u00e8 utilizzato:\nIl glicole propilenico ha propriet\u00e0 simili a quelle del glicole etilenico (monoetilenglicole, o MEG).\nLa prassi, a livello industriale, \u00e8 sostituire il glicole etilenico con il glicole propilenico quando sono necessarie condizioni di maggiore sicurezza.\nPropriet\u00e0.\nIl glicole propilenico \u00e8 il componente dei moderni liquidi anti-gelo per motori ed \u00e8 usato come agente decongelante negli aeroporti. Come per il glicole etilenico, il punto di congelamento del glicole propilenico si abbassa se miscelato con acqua a causa della rottura dei legami idrogeno. A differenza dell'etilen glicole, per\u00f2, il glicole propilenico ha una tossicit\u00e0 molto bassa. Entrambi sono estremamente biodegradabili.\nSicurezza.\nUomo.\nLa tossicit\u00e0 acuta orale del glicole propilenico nell'uomo \u00e8 molto bassa, e, per causare danni significativi alla salute, \u00e8 necessaria l'ingestione di quantit\u00e0 notevoli; Il glicole propilenico \u00e8 metabolizzato ad acido piruvico (un intermedio della glicolisi, poi convertito in energia), acido acetico (via metabolica dell'etanolo), acido lattico e propionaldeide.\nSeri episodi di tossicit\u00e0 si osservano esclusivamente a concentrazioni plasmatiche superiori ad 1\u00a0g/L, che richiedono l'ingestione di quantit\u00e0 molto alte in un breve periodo di tempo. Sarebbe praticamente impossibile raggiungere livelli tossici attraverso l'assunzione di alimenti contaminati, che normalmente contengono al massimo 1 g/kg di glicole propilenico. Casi di avvelenamento sono generalmente correlati a somministrazione endovenosa non corretta o ingestione accidentale da parte di bambini di una notevole quantit\u00e0 di sostanza pura. Anche il rischio di tossicit\u00e0 orale a lungo termine \u00e8 basso. In uno studio, alcuni ratti sono stati nutriti con alimenti contenenti il 5% di glicole propilenico per un periodo superiore alle 104 settimane e non hanno mostrato apparenti effetti nocivi. Per questa sua bassa tossicit\u00e0 orale cronica, il glicole propilenico \u00e8 stato classificato dalla Food and Drug Administration \"generalmente riconosciuto come sicuro\" (GRAS sigla in inglese) ed ha autorizzato l'utilizzo come additivo alimentare.\nIl contatto prolungato della pelle con il glicole propilenico \u00e8 essenzialmente non irritante. Il glicole propilenico concentrato \u00e8 debolmente irritante per gli occhi, e pu\u00f2 provocare una congiuntivite temporanea (l'occhio guarisce non appena si rimuove il glicole propilenico). L'esposizione ai vapori di glicole propilenico pu\u00f2 causare irritazioni agli occhi o alle vie aeree superiori. Si \u00e8 evidenziato che l'inalazione di vapori di glicole propilenico pu\u00f2, in alcuni individui, causare fenomeni di irritazione. Alcune ricerche hanno suggerito di evitare l'utilizzo del glicole propilenico in applicazioni in cui pu\u00f2 avvenire l'inalazione o il contatto con gli occhi di nebbia o soluzioni, come nel caso le macchine per il fumo in teatro, o soluzioni antigelo in postazioni d'emergenza per il lavaggio degli occhi.\nIl glicole propilenico non causa sensibilizzazione ed \u00e8 stata dimostrata l'assoluta assenza di cancerogenicit\u00e0 o genotossicit\u00e0.\nRisposte avverse alla somministrazione endovenosa di farmaci che utilizzano glicole propilenico come eccipiente sono state segnalate in alcuni soggetti, specialmente ad alti dosaggi. Tali controindicazioni includono \"ipotensione, brachicardia, anomalie nei T e nei QRS dell'ECG, aritmie, arresto cardiaco, iperosmolarit\u00e0 sanguigna, acidosi lattica ed emolisi\".\nUn'alta percentuale (dal 12% al 42%) di glicole propilenico iniettato direttamente \u00e8 eliminato attraverso le urine in forma inalterata a seconda del dosaggio e la parte rimanente viene escreta sotto forma di metabolita glucuronico.\nLa velocit\u00e0 di filtrazione renale cala all'aumentare del dosaggio effetto dovuto alle propriet\u00e0 debolmente anestetica (depressiva del SNC), del glicole propilenico.\nIn un solo caso, la somministrazione endovenosa di nitroglicerina sospesa in glicole propilenico ad un soggetto anziano, sembra avere indotto coma e acidosi.\nSecondo uno studio del 2010 della Karlstad University, le concentrazioni di vapori di PGE (propilen glicoli e glicol eteri) in stanza da letto, \u00e8 stato correlato ad un maggiore rischio di sviluppare disordini respiratori in bambini, soprattutto asma, febbre da fieno, eczema e allergie con un aumento del rischio di sviluppare questi disturbi dal 50% al 180%. La concentrazione di questi composti \u00e8 stata associata all'utilizzo di pitture ad acqua e detersivi.\nAnimali.\nIl glicole propilenico \u00e8 un additivo alimentare per cani ed \u00e8 generalmente riconosciuto come sicuro per i cani. Per lo stesso motivo per cui il glicole propilenico \u00e8 un additivo alimentare il cui uso \u00e8 considerato sicuro anche per gli uomini.\nIl suo uso \u00e8 proibito per i gatti a causa di una reazione specie specifica, come indicato in 21 CFR 582.1666.\nStudi veterinari indicano che la LD50 nei cani \u00e8 di 9\u00a0mL/kg e questo valore \u00e8 ancora pi\u00f9 alto in altre specie (LD50 a livelli di 20\u00a0mL/kg).\nIl glicole propilenico mostra una tossicit\u00e0 nei gatti, non evidenziata in altre specie. L'FDA ha stabilito, alla luce delle attuali evidenze scientifiche, che la presenza di glicole propilenico in cibo per gatti, non pu\u00f2 considerarsi sicura. La sua presenza pertanto d\u00e0 luogo ad adulterazione e a violazione della legge federale.\nReazioni allergiche.\nLe ricerche hanno suggerito che i soggetti intolleranti al glicole propilenico evidenziano delle forme di irritazione, ma che soltanto raramente sviluppano dermatite allergica da contatto. Altri ricercatori credono che l'incidenza della dermatite allergica da contatto per il glicole propilenico, in pazienti con eczema, pu\u00f2 raggiungere il 2%.\nPazienti affetti da vulvodinia e cistite interstiziale possono essere particolarmente sensibili al glicole propilenico. In donne affette da micosi alcune creme OTC potrebbero causare intenso bruciore. Donne in post menopausa che utilizzano creme a base di estrogeni, contenenti glicole propilenico spesso creano una forte e fastidioso bruciore nella zona vaginale e perianale. In questi casi le pazienti potrebbero richiedere al farmacista di preparare una crema priva di glicole propilenico.\nAlcuni consumatori di sigarette elettroniche che inalano vapori di glicole propilenico potrebbero sperimentare secchezza delle fauci o respiro corto. In alternativa, alcuni produttori utilizzano glicerina vegetale come veicolo per coloro che sono allergici (o sperimentano reazioni avverse) al glicole propilenico.\nUno studio Svedese pubblicato nel 2010 stabilisce una forte connessione tra la concentrazione aerea negli ambienti domestici e lo sviluppo nei bambini, di asma e reazioni allergiche come riniti.\nPossibile utilizzo come germicida.\nStudi condotti nel 1942 dal Dr. Oswald Hope Roberson dell'University of Chicago's Billings Hospital hanno dimostrato che l'inalazione di glicole propilenico vaporizzato nei topi pu\u00f2 prevenire polmonite, influenza e altre malattie respiratorie. Sono stati condotti ulteriori studi nelle scimmie e in altri animali per determinare effetti a lungo termine, specialmente per determinare il potenziale accumulo nei polmoni. Dopo alcuni mesi di trattamento, non fu rilevato alcun effetto collaterale.\nAmbiente.\n\u00c8 noto che il glicole propilenico manifesta alti livelli di domanda biochimica di ossigeno (BOD) durante il processo di degradazione in acqua. Questo processo pu\u00f2 influenzare negativamente la vita degli organismi marini, consumando l'ossigeno, di cui gli esseri viventi necessitano per sopravvivere. Quando le colonie di microorganismi decompongono il glicole propilenico vengono consumate enormi quantit\u00e0 di ossigeno disciolto (DO).\nIl potenziale consumo di ossigeno causato dalle scarichi di un'operazione di decongelamento di un aereo \u00e8 notevolmente superiore a quello generato da normali acque di scarico. Ad esempio, prima dell'applicazione, un fluido antigelo di Tipo I a base di glicole propilenico, \u00e8 in genere diluito fino ad ottenere una miscela contenente circa il 50% di glicole propilenico. Il glicole propilenico puro ha un valore di BOD5 pari a circa 1\u00a0kg/L, mentre un liquido antigelo costituito da una soluzione al 50% di glicole propilenico ha un valore di BOD5 pari a circa 500\u00a0g/L. Come termine di paragone le normali acque di scarico hanno un valore BOD5 pari a circa 200\u00a0mg/L. La quantit\u00e0 di fluido utilizzato per un singolo jet dipende dalle condizioni meteorologiche e dalle dimensioni dell'aereo ma varia comunque da alcune centinaia ad alcune migliaia di litri. In ogni caso decongelare un singolo aereo pu\u00f2 generare un valore di BOD5 maggiore di quello generato da 4 milioni di litri di normali acque di scarico. Un grande aeroporto normalmente supporta diverse centinaia di voli al giorno.\nLivelli sufficienti di DO in acqua sono critici per la sopravvivenza di pesci, macroinvertebrati o altri organismi acquatici. Se il livello di ossigeno cala al di sotto del livello minimo, gli organismi migrano, se possibile, verso aree con livelli maggiori di ossigeno oppure muoiono. Questo effetto pu\u00f2 ridurre drasticamente le aree acquatiche adatte alla vita. La riduzione dei livelli di DO pu\u00f2 ridurre o eliminare del tutto le specie viventi a profondit\u00e0 maggiori, e quindi creare condizioni che possono favorire delle modificazioni della tipologia di specie marine, o alterare in maniera critica la catena alimentare.\nIl caso Corexit.\nIl glicole propilenico \u00e8 un ingrediente del disperdente Corexit, utilizzato in grandi quantit\u00e0 durante il disastro ambientale della piattaforma petrolifera Deepwater Horizon. Il Corexit \u00e8 stato oggetto di attento esame per i probabili effetti negativi sugli organismi marini e sugli umani. Il glicole propilenico permette la dispersione del Corexit e del petrolio in profondit\u00e0."}
{"id": "2453191", "revid": "149727", "url": "https://it.wikipedia.org/wiki?curid=2453191", "title": "Sinnersdorf", "text": ""}
{"id": "2453192", "revid": "149727", "url": "https://it.wikipedia.org/wiki?curid=2453192", "title": "Sinthern", "text": ""}
{"id": "2453193", "revid": "88740", "url": "https://it.wikipedia.org/wiki?curid=2453193", "title": "Stommeln", "text": "Stommeln \u00e8 una localit\u00e0 della Renania Settentrionale-Vestfalia, in Germania, ricompresa nel territorio della citt\u00e0 di Pulheim.\n\u00c8 patria della beata Cristina e del produttore discografico Dieter Dierks."}
{"id": "2453194", "revid": "149727", "url": "https://it.wikipedia.org/wiki?curid=2453194", "title": "Stommelerbusch", "text": ""}
{"id": "2453198", "revid": "339392", "url": "https://it.wikipedia.org/wiki?curid=2453198", "title": "1,2-propandiolo", "text": ""}
{"id": "2453201", "revid": "149727", "url": "https://it.wikipedia.org/wiki?curid=2453201", "title": "Ingendorf (Pulheim)", "text": ""}
{"id": "2453204", "revid": "339392", "url": "https://it.wikipedia.org/wiki?curid=2453204", "title": "Propilenglicole", "text": ""}
{"id": "2453209", "revid": "80598", "url": "https://it.wikipedia.org/wiki?curid=2453209", "title": "Trio Convers", "text": ""}
{"id": "2453213", "revid": "339392", "url": "https://it.wikipedia.org/wiki?curid=2453213", "title": "1,2-diidrossipropano", "text": ""}
{"id": "2453216", "revid": "339392", "url": "https://it.wikipedia.org/wiki?curid=2453216", "title": "Metiletilglicole", "text": ""}
{"id": "2453223", "revid": "276327", "url": "https://it.wikipedia.org/wiki?curid=2453223", "title": "Regno di Sicilia Citeriore", "text": ""}
{"id": "2453228", "revid": "181541", "url": "https://it.wikipedia.org/wiki?curid=2453228", "title": "Sito nucleare Marcoule", "text": ""}
{"id": "2453229", "revid": "33689", "url": "https://it.wikipedia.org/wiki?curid=2453229", "title": "ABC 80", "text": "L'ABC 80, da \"Advanced BASIC Computer for the 1980s\", \u00e8 un home computer progettato dalla azienda svedese Dataindustrier AB e prodotto dalla Luxor con sede a Motala in Svezia. Fu messo in commercio nell'agosto del 1978.\nCaratteristiche tecniche.\nL'ABC 80 era basato sul microprocessore Zilog Z80 operante alla frequenza di 3 MHz ed era dotato di 16 kB di memoria RAM, espandibile a 32 KB, e di 16 KB di memoria ROM. Come linguaggio di programmazione era presente un interprete BASIC.\nEra dotato di un registratore a cassette per la memorizzazione di programmi e dati, ma poteva essere espanso aggiungendo sia un floppy disk drive che altre periferiche. Per la visualizzazione delle immagini era utilizzato un monitor CRT in bianco e nero, realizzato anch'esso da Luxor, capace di 40\u00d724 caratteri.\nI suoni erano prodotti tramite il chip SN76477 prodotto dalla Texas Instruments, e c'era anche la possibilit\u00e0 di connettere pi\u00f9 computer tra di loro grazie ad una rete denominata \"ABC NET\".\nL'ABC 80 riscosse un buon successo: nei 2 anni in cui fu in commercio ne furono venduti pi\u00f9 di 10.000 esemplari e, con il successore ABC 800, domin\u00f2 per 6 anni il mercato svedese degli home computer. Entrambi i computer furono adottati anche nelle scuole per insegnare l'informatica agli studenti.\nL'ABC 80 fu anche prodotto, come BRG ABC-80 su licenza dalla Budapesti R\u00e1di\u00f3technikai Gy\u00e1r (BRG) in Ungheria. Aveva la stessa tastiera, ma il \"case\" era in metallo anzich\u00e9 in materiale plastico."}
{"id": "2453232", "revid": "124027308", "url": "https://it.wikipedia.org/wiki?curid=2453232", "title": "Hyperion (albero)", "text": "Hyperion \u00e8 l'albero pi\u00f9 alto del mondo, una \"Sequoia sempervirens\" della California settentrionale la cui altezza \u00e8 stata accertata essere di 115,66 metri.\nDescrizione.\nFu scoperta l'8 settembre 2006 dai biologi Chris Atkins e Michael Taylor nel Parco nazionale di Redwood.\nLa sua esatta posizione non \u00e8 stata rivelata per evitare che un'eccessiva presenza di visitatori possa disturbare la sua vita e danneggiare l'ecosistema circostante.\nNonostante la sua altezza, non \u00e8 per\u00f2 l'albero pi\u00f9 grande in termini di volume. Tale primato spetta al Generale Sherman, una sequoia del Parco nazionale di Sequoia alta 83,8 metri con un diametro (alla base) di 11,10 metri, il cui volume \u00e8 stato calcolato in 1.487\u00a0m3. Per contro, il volume di Hyperion \u00e8 stimato in 502\u00a0m3.\nPrecedentemente il record di altezza apparteneva alla sequoia Helios, alta 114,30 metri, anch'essa situata nel Parco nazionale di Redwood.\nAltre sequoie che superano i 110 metri sono Icarus (113,10\u00a0m), Stratosphere Giant (112,94\u00a0m), e Mendocino (112,30\u00a0m), tutte situate in California. La sequoia Mendocino \u00e8 ancora spesso citata, erroneamente, come l'albero pi\u00f9 alto del mondo."}
