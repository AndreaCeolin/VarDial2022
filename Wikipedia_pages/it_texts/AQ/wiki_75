{"id": "2573733", "revid": "1566286", "url": "https://it.wikipedia.org/wiki?curid=2573733", "title": "Fruit Chan", "text": "Biografia.\nNato in Cina, a Guangdong, emigra a dieci anni con la famiglia a Hong Kong. Studia regia e sceneggiatura all'Hong Kong Film Culture Center, in seguito interpreta alcuni film, lavora come assistente alla regia e nel 1985 co-dirige \"La prima missione\" (\"Long de xin\"), interpretato da Jackie Chan. \nDopo un paio di regie non memorabili, raggiunge la notoriet\u00e0 nel 1997 con \"Made in Hong Kong\", un film indipendente a basso costo, con un cast di giovani interpreti non professionisti, nel quale racconta con crudo pessimismo le vicende autodistruttive di un gruppo di adolescenti. Grazie a questa opera, che viene spesso erroneamente considerata il suo esordio, Chan ottiene numerosi premi in festival internazionali, fra i quali un premio speciale al Festival di Locarno, la Mongolfiera d'oro al Festival des 3 Continents di Nantes e il premio FIPRESCI al Festival di Pusan.\nNel successivo \"The Longest Summer\" (1998) affronta il passaggio epocale costituito dall\"'handover\" dell'estate 1997, la restituzione di Hong Kong dal Regno Unito alla Cina, gi\u00e0 in sottofondo nel film precedente, di cui mostra le conseguenze sociali e psicologiche dal punto di vista di alcuni soldati che hanno servito vent'anni nell'esercito britannico e che ora subiscono una drammatica crisi identitaria. Con \"Little Cheung\" (1999), pardo d'argento al Festival di Locarno, conclude una sorta di informale trilogia sugli eventi del 1997, osservandoli questa volta ad altezza di bambino.\n\"Durian Durian\" (2000), presentato in concorso alla 57\u00aa Mostra del cinema di Venezia, si riallaccia al precedente \"Little Cheung\", per l'ambientazione nel povero quartiere di Mong Kok, ed apre un nuovo trittico sugli squilibri e le contraddizioni del post-riunificazione, raccontando della realt\u00e0 di precariet\u00e0 e sfruttamento vissuta da due giovani immigrate cinesi ad Hong Kong, l'una prostituta, l'altra lavapiatti. La rappresentazione di miserie e contrasti socio-economici della metropoli cantonese viene ripresa in \"Hollywood Hong Kong\" (2001) nel quale, rispetto all'abituale stile naturalistico del regista, si accentuano i toni grotteschi e surreali. Con \"Public Toilet\" (\"Ren min gong che\") (2002), sua prima opera in digitale, realizzata in giro per il mondo, da New York a Benares, Chan partecipa per il terzo anno consecutivo alla Mostra di Venezia.\nNel 2004 partecipa al film a episodi \"Three... Extremes\" con \"Dumplings\", che poi amplia in un vero e proprio lungometraggio."}
{"id": "2573735", "revid": "62004", "url": "https://it.wikipedia.org/wiki?curid=2573735", "title": "Denys Viktorovy\u010d Olijnyk", "text": ""}
{"id": "2573737", "revid": "62004", "url": "https://it.wikipedia.org/wiki?curid=2573737", "title": "Volodymyr Volodymyrovy\u010d Lysenko", "text": ""}
{"id": "2573739", "revid": "62004", "url": "https://it.wikipedia.org/wiki?curid=2573739", "title": "Oleksandr Mykolajovy\u010d Ku\u010der", "text": ""}
{"id": "2573745", "revid": "62004", "url": "https://it.wikipedia.org/wiki?curid=2573745", "title": "Artem Anatolijovi\u010d Kravec'", "text": ""}
{"id": "2573747", "revid": "62004", "url": "https://it.wikipedia.org/wiki?curid=2573747", "title": "Jevhen Viktorovy\u010d Lev\u010denko", "text": ""}
{"id": "2573751", "revid": "62004", "url": "https://it.wikipedia.org/wiki?curid=2573751", "title": "Vitalij Vasyl'ovy\u010d Mandzjuk", "text": ""}
{"id": "2573755", "revid": "1305772", "url": "https://it.wikipedia.org/wiki?curid=2573755", "title": "Martin Hansson", "text": ""}
{"id": "2573758", "revid": "125250566", "url": "https://it.wikipedia.org/wiki?curid=2573758", "title": "Governo Goebbels", "text": "Il Governo Goebbels, presieduto da Joseph Goebbels \u00e8 stato in carica dal 30 aprile alla notte del 1\u00ba maggio 1945 per un totale di due giorni (1 giorno e 23 ore per la precisione): fu il pi\u00f9 corto della storia della Germania.\nAveva sede nel bunker della Cancelleria a Berlino.\nComposizione.\nCancelliere del Reich.\nJoseph Goebbels (NSDAP)\nMinistri.\nAffari Esteri.\nArthur Seyss-Inquart (NSDAP)\nAlimentazione e Agricoltura.\nHerbert Backe (NSDAP)\nArmamento e Munizioni.\nKarl Saur (NSDAP)\nEconomia.\nWalther Funk (NSDAP)\nFinanze.\nLutz Graf Schwerin von Krosigk (NSDAP)\nGiustizia.\nOtto Georg Thierack (NSDAP)\nInterni.\nPaul Giesler (NSDAP)\nIstruzione Pubblica e Propaganda.\nWerner Naumann (NSDAP) \nLavoro.\nTheodor Hupfauer (NSDAP)\nPartito.\nMartin Bormann (NSDAP)\nScienza, Educazione e Cultura.\nGustav Adolf Scheel (NSDAP)\nAlto Comando dell'Esercito Tedesco.\nFerdinand Sch\u00f6rner (NSDAP)\nAlto Comando della Marina Tedesca.\nKarl D\u00f6nitz (NSDAP)\nComandante Generale delle SS e Capo delle Forze di Polizia.\nKarl Hanke (NSDAP)\nComando supremo delle Forze Aeree.\nRobert Ritter von Greim (NSDAP)\nCapo del Fronte tedesco del lavoro.\nRobert Ley (NSDAP)"}
{"id": "2573763", "revid": "767487", "url": "https://it.wikipedia.org/wiki?curid=2573763", "title": "Coppa di Francia 1971-1972", "text": "La Coppa di Francia 1971-72 fu la 55\u00aa edizione della coppa nazionale francese di calcio.\nLa finale di quell'edizione di manifestazione coincise con il primo incontro di club che si tenne al rinnovato Parco dei Principi di Parigi e vide l' battere 2-1 il ."}
{"id": "2573776", "revid": "709565", "url": "https://it.wikipedia.org/wiki?curid=2573776", "title": "Pitt &amp; Kantrop", "text": "\u00c8 un cartone animato trasmesso su Rai Gulp. \u00c8 un programma televisivo per bambini prodotto da Eurovision Network al pari di Tom (serie animata) e L'isola di No\u00e8.\nTrama.\nPitt \u00e8 un ragazzo di 12 anni che vive nell'et\u00e0 della pietra e che fa parte della trib\u00f9 dei Pitechi. Ha come amico uno strano rettile volante di nome Kantrop, che sembra essere uno pterodattilo. Ogni giorno fa una scoperta nuova per lo sviluppo della sua trib\u00f9 come il telefono o lo specchio ma le sue scoperte non vengono mai prese sul serio o vengono usate nel modo sbagliato."}
{"id": "2573778", "revid": "62004", "url": "https://it.wikipedia.org/wiki?curid=2573778", "title": "Sergij Atelkin", "text": ""}
{"id": "2573779", "revid": "33751", "url": "https://it.wikipedia.org/wiki?curid=2573779", "title": "Listen Up (Oasis)", "text": ""}
{"id": "2573789", "revid": "922800", "url": "https://it.wikipedia.org/wiki?curid=2573789", "title": "Coppa Sudamericana 2009", "text": "La Copa Sudamericana 2009 \u00e8 l'ottava edizione del torneo.Alla manifestazione partecipano 31 squadre. La squadra campione in carica \u00e8 l'Internacional di Porto Alegre. La compagine vincente si qualifica automaticamente per la Recopa Sudamericana 2010."}
{"id": "2573790", "revid": "1226", "url": "https://it.wikipedia.org/wiki?curid=2573790", "title": "It Came from Outer Space", "text": ""}
{"id": "2573791", "revid": "94427804", "url": "https://it.wikipedia.org/wiki?curid=2573791", "title": "Catia Sonetti", "text": "Biografia.\nCatia Sonetti \u00e8 una scrittrice, storica, insegnante nel Liceo Scientifico Enriques di Livorno fino al 2017, dottoressa di ricerca in Storia del movimento sindacale nell'Universit\u00e0 di Teramo e direttrice dell'Istituto Storico della Resistenza e della Societ\u00e0 Contemporanea di Livorno.\nStudiosa di storia orale, i suoi lavori si occupano principalmente del movimento operaio, delle tematiche della memoria e di alcune riflessioni sulla sua citt\u00e0, Livorno. Fra i suoi lavori, \"Dentro la mutazione. La complessit\u00e0 nelle storie del sindacato in provincia di Pisa\" (Torino, Einaudi, 2006); \"Giovani a Piombino negli anni della rivolta\", in \"Movimenti cattolici e sociali a Piombino e Follonica nel dopo Concilio Vaticano II\" (Firenze, Libreria Editrice Fiorentina, 2006); \"Condizione operaia e Resistenza. Il caso Toscana\" (Roma, Ediesse, 2007), \"Una morte irriverente. La Societ\u00e0 di Cremazione e l'anticlericalismo a Livorno\"."}
{"id": "2573793", "revid": "62004", "url": "https://it.wikipedia.org/wiki?curid=2573793", "title": "Andrej Kan\u010delskis", "text": ""}
{"id": "2573794", "revid": "260215", "url": "https://it.wikipedia.org/wiki?curid=2573794", "title": "Sede titolare di Termini Imerese", "text": ""}
{"id": "2573795", "revid": "1543377", "url": "https://it.wikipedia.org/wiki?curid=2573795", "title": "MSN Explorer", "text": "MSN Explorer \u00e8 un browser web sviluppato da Microsoft che integra le caratteristiche di MSN e Windows Live come Windows Live Hotmail e Windows Live Messenger.\nL'uso di questi servizi richiede un Windows Live ID (o .NET Passport).\nMSN Explorer \u00e8 essenzialmente una versione dalla grafica alternativa di Microsoft Internet Explorer"}
{"id": "2573796", "revid": "767487", "url": "https://it.wikipedia.org/wiki?curid=2573796", "title": "Devil's Tomb - A caccia del diavolo", "text": "Devil's Tomb - A caccia del diavolo (\"The Devil's Tomb\") \u00e8 un film del 2009 del regista Jason Connery.\nTrama.\nUn gruppo di soldati mercenari viene contattato da un'agente della CIA per estrarre uno scienziato da un laboratorio nel bel mezzo del deserto in medio oriente. Di li a poco si rendono conto che non \u00e8 una normale missione, ma che hanno a che fare con delle persone trasformate in mostri e che dietro a tutto questo c'\u00e8 un Nefilim, un angelo caduto sulla terra che deve essere contrastato."}
{"id": "2573797", "revid": "287204", "url": "https://it.wikipedia.org/wiki?curid=2573797", "title": "Antonio Valentin Angelillo", "text": ""}
{"id": "2573801", "revid": "322321", "url": "https://it.wikipedia.org/wiki?curid=2573801", "title": "Diocesi di Termini Imerese", "text": "La diocesi di Termini Imerese (in latino: \"Dioecesis Himerensis\") \u00e8 una sede soppressa e sede titolare della Chiesa cattolica.\nStoria.\nTermini Imerese fu un'antica sede vescovile della Sicilia. A partire dal VII secolo fu introdotta la liturgia in rito greco; nel IX secolo le \"Notitiae Episcopatuum\" del patriarcato di Costantinopoli l'annoverano fra le sedi suffraganee di Siracusa.\nLa cronotassi dei vescovi di \"Thermae Himerenses\" risulta incompleta e confusa con un'altra sede omonima menzionata dalle fonti (\"Thermas Selinuntias\"). Il primo vescovo attribuito, con il beneficio del dubbio, a questa sede \u00e8 Elpidio, che avrebbe preso parte al Concilio di Calcedonia nel 451. Due sono i vescovi certi di questa diocesi, Pasquale e Giovanni, che presero parte ai concili romani del 649 e del 680. Un quarto vescovo, Giorgio, avrebbe preso parte al concilio di Nicea del 787, ma l'attribuzione della sede di appartenenza \u00e8 controversa.\nLa sede vescovile rimase a Termini Imerese fino all'avvento dei Normanni.\nDal 1968 Termini Imerese \u00e8 annoverata tra le sedi vescovili titolari della Chiesa cattolica; dal 15 febbraio 2019 il vescovo titolare \u00e8 Marco Salvi, vescovo ausiliare di Perugia-Citt\u00e0 della Pieve."}
{"id": "2573804", "revid": "216401", "url": "https://it.wikipedia.org/wiki?curid=2573804", "title": "Giri d'Italia", "text": ""}
{"id": "2573812", "revid": "697352", "url": "https://it.wikipedia.org/wiki?curid=2573812", "title": "Autoritratto (disambigua)", "text": ""}
{"id": "2573817", "revid": "125250573", "url": "https://it.wikipedia.org/wiki?curid=2573817", "title": "Governo Schwerin von Krosigk", "text": "Il governo Schwerin von Krosigk, presieduto da Lutz Graf Schwerin von Krosigk, \u00e8 stato in carica dal 1\u00ba al 23 maggio 1945, per un totale di 22 giorni. Aveva sede a Flensburgo, al confine con la Danimarca.\nComposizione del governo.\nPrimo ministro.\nLutz Graf Schwerin von Krosigk (Indipendente)\nMinistri.\nAffari Esteri.\nLutz Graf Schwerin von Krosigk (Indipendente)\nAlimentazione e Agricoltura.\nHerbert Backe (NSDAP)\nIndustria e Produzione.\nAlbert Speer (NSDAP)\nEconomia.\nAlbert Speer (NSDAP)\nEsercito.\nKarl D\u00f6nitz (NSDAP)\nFinanze.\nLutz Graf Schwerin von Krosigk (Indipendente)\nGiustizia.\nOtto Georg Thierack (NSDAP)\nInterni.\nWilhelm Stuckart (NSDAP)\nLavoro.\nFranz Seldte (NSDAP)\nPoste.\nJulius Heinrich Dorpm\u00fcller (NSDAP)\nTrasporti.\nJulius Heinrich Dorpm\u00fcller (NSDAP)"}
{"id": "2573818", "revid": "169219", "url": "https://it.wikipedia.org/wiki?curid=2573818", "title": "Dino Da Costa", "text": ""}
{"id": "2573820", "revid": "287204", "url": "https://it.wikipedia.org/wiki?curid=2573820", "title": "Akseli Pelvas", "text": "Carriera.\nHa iniziato a giocare all'et\u00e0 di cinque anni, quando entr\u00f2 a far parte dell'Etel\u00e4-Espoon Pallo di Espoo. Nel 2003 \u00e8 entrato nelle giovanili dello HJK. Solo due dopo anni \u00e8 stato promosso nella squadra riserve dello HJK, il Klubi-04.\nHa fatto il suo debutto in prima squadra il 28 giugno 2007, all'et\u00e0 di diciotto anni, in occasione del pareggio per 1-1 contro l'Inter Turku. Ha trascorso la prima parte della stagione 2008 nella squadra riserve, segnando 24 gol in 17 partite, trasferendosi quindi in prestito al IFK Mariehamn per la seconda met\u00e0 di stagione. Ha segnato i suoi primi due gol il 19 ottobre 2008 in una vittoria per 2-3 contro lo Haka.\nIl 22 febbraio 2009 ha firmato un contratto triennale con lo HJK Helsinki."}
{"id": "2573825", "revid": "584834", "url": "https://it.wikipedia.org/wiki?curid=2573825", "title": "Chiesa di Santa Maria Scolanova", "text": ""}
{"id": "2573826", "revid": "767487", "url": "https://it.wikipedia.org/wiki?curid=2573826", "title": "Shahrest\u0101n di Genaveh", "text": "Lo shahrest\u0101n di Genaveh (farsi \u0634\u0647\u0631\u0633\u062a\u0627\u0646 \u06af\u0646\u0627\u0648\u0647) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Bandar-e Gonaveh."}
{"id": "2573828", "revid": "726373", "url": "https://it.wikipedia.org/wiki?curid=2573828", "title": "Chicken Invaders", "text": "Chicken Invaders \u00e8 una serie di videogiochi sparatutto a schermata fissa sviluppata da InterAction Studios.\nLa serie rappresenta una parodia del famoso videogioco \"Space Invaders.\" Il primo Chicken Invaders \u00e8 stato pubblicato nel 1999, e ha avuto 4 sequel.\nModalit\u00e0 di gioco.\nPer completare i livelli \u00e8 necessario sparare a dei polli volanti (i quali salendo di livello diventano pi\u00f9 potenti) e cercare di non farsi colpire da essi, dalle loro uova o da altri oggetti pericolosi come asteroidi o UFO (guidati dai polli stessi).\nChicken Invaders (1999).\nChicken Invaders ha un gameplay semplice, con la possibilit\u00e0 di giocare con uno o due giocatori. I livelli sono composti da dieci tappe che aumentano progressivamente di difficolt\u00e0. In tutte le tappe, le galline fanno cadere delle uova, che se non vengono evitate causano la distruzione della navetta del giocatore. Alcune delle galline uccise contengono al loro interno dei doni che servono per ricevere punti o aumentare l'intensit\u00e0 dell'arma.\nL'arma del giocatore dispone di 8 livelli di potenza e la navetta ha inizialmente 5 vite.\nChicken Invaders 2: The Next Wave (2002).\nIn Chicken Invaders 2 viene introdotta la modalit\u00e0 multigiocatore: due giocatori possono giocare sullo stesso computer controllando due astronavi (distintamente con la tastiera ed il mouse) e dunque aumentando notevolmente la potenza di fuoco.\nDispone di 110 livelli (di cui 10 segreti), divisi in 11 \"sistemi\". Gli 11 sistemi corrispondono agli 8 pianeti del Sistema solare, con l'aggiunta di Plutone, del Sole e della fascia di asteroide situata tra Marte e Giove.\nIn tutti i sistemi, ad eccezione di \"Fascia di asteroidi\", il nono livello funge da bonus e fornisce di solito un aumento di potenza per l'arma del giocatore. Nel decimo livello \u00e8 necessario sconfiggere un boss (in tutti i sistemi ad eccezione di \"Fascia di asteroidi\").\nA differenza del gioco precedente in cui era disponibile solo un tipo di arma, qui ne sono presenti tre. Il giocatore pu\u00f2 quindi cambiare da un'arma all'altra raccogliendo dei bonus lasciati cadere dai nemici.\nLe armi hanno 10 livelli, e un ulteriore livello segreto, che pu\u00f2 essere raggiunto solo attraverso la raccolta di altri 10 potenziamenti dopo aver raggiunto il 10\u00ba livello.\nIn tutti i livelli, il giocatore ha la possibilit\u00e0 di raccogliere delle cosce di pollo lasciate cadere dai nemici. Dopo averne raccolto una certa quantit\u00e0 verr\u00e0 sbloccato un missile. Il missile \u00e8 un'arma pi\u00f9 potente del fuoco primario, ed \u00e8 in grado di distruggere tutti i polli presenti nel livello. Tuttavia, i missili vengono spesso conservati dai giocatori ed utilizzati per infliggere un danno maggiore ai boss di fine capitolo.\nChicken Invaders 3: Revenge of the Yolk (2006).\nTradotto: \"Polli Invasori 3: La vendetta del Tuorlo\".\nIl gameplay di Chicken Invaders 3 \u00e8 simile a quello della seconda edizione. Esso dispone di 120 livelli divisi 12 capitoli. Vengono introdotti altri tipi di armi come il friggitore a fulmini ,il raggio al plasma e le medaglie: per ciascun livello di difficolt\u00e0 (Recluta, Veterano ed Eroe Superstar) il giocatore pu\u00f2 ricevere delle medaglie per aver completato dei compiti speciali. Ad esempio, completare un intero capitolo o un'intera missione senza utilizzare missili.\nInoltre \u00e8 disponibile per la prima volta una modalit\u00e0 multigiocatore online, oltre alla gi\u00e0 presente modalit\u00e0 di gioco cooperativo sullo stesso computer. \nLe armi hanno 11 livelli di potenza e un livello segreto, che pu\u00f2 essere raggiunto solo attraverso l'acquisizione di 9 ulteriori potenziamenti dopo aver raggiunto l'undicesimo livello.\nIn questo capitolo, i polli decidono di prendere il controllo della galassia grazie alla loro nuova arma: il Tuorlo Stellare (che assomiglia alla Morte Nera di Guerre Stellari) con il quale vogliono distruggere la Terra.\nL'eroe mentre difende inizialmente la Terra da un'invasione di polli, finisce in un buco nero che lo porta dall'altra parte della galassia, e deve combattere orda dopo orda di polli spaziali, per tornare nel Sistema solare in modo da fermare la costruzione del Tuorlo Stellare prima che esso distrugga la Terra.\nChicken Invaders 4: Ultimate Omelette (2010).\nChicken Invaders 4 \u00e8 il quarto episodio della saga dei polli invasori.\nQuesto gioco ha migliorato la grafica e apportato numerose innovazioni al gameplay, tra cui: \nL'introduzione di queste nuove funzionalit\u00e0 ha migliorato notevolmente l'esperienza di gioco, che ormai si discosta notevolmente da Space Invaders e dal primo Chicken Invaders che rappresentava una parodia di quest'ultimo.\ninoltre questo capitolo \u00e8 stato il primo di cui \u00e8 stata sviluppata una versione per dispositivi mobili.\nChicken Invaders 5: Cluck of the Dark Side (2014).\nChicken Invaders 5 \u00e8 il quinto episodio della saga, uscito il 22 novembre 2014, e disponibile su diverse piattaforme, tra cui anche i dispositivi mobili.\nIn questo capitolo l'eroe dovr\u00e0 vedersela con la Henterprise-CK-01, un'astronave costruita dai polli che sparger\u00e0 milioni di piume davanti al sole per far congelare la Terra. L'ultima speranza \u00e8 costruire Il Pi\u00f9 Grande Ventilatore Mai Creato, un macchinario in grado di spazzare via le piume dal sole.\nIl gameplay \u00e8 molto simile a quello del quarto gioco, ma le missioni per il recupero degli artefatti sono state ulteriormente migliorate. Analogamente al gioco precedente \u00e8 necessario raccogliere le tre parti da tre pianeti diversi, tuttavia stavolta \u00e8 anche necessario tornare sulla Terra per montare il dispositivo: i \"capitoli speciali\" dunque non sono pi\u00f9 tre ma quattro. Inoltre, la prima missione speciale si svolge interamente sott'acqua (infatti la navetta aterra su un pianeta oceano)\ne fornisce un'esperienza di gioco completamente diversa rispetto al primo Chicken Invaders e ad altri giochi basati su Space Invaders. Il giocatore dovr\u00e0 sconfiggere un gran numero di meduse ed evitare tentacoli di piovre giganti. La seconda missione speciale si svolge invece all'interno di caverne in cui il giocatore dovr\u00e0 combattere i soliti polli ed evitare di scontrarsi con le pareti. La terza missione speciale invece si svolge normalmente nell'atmosfera ma risente di condizioni climatiche particolari. \u00c8 in corso infatti una tempesta e il giocatore dovr\u00e0 evitare fulmini e blocchi di ghiaccio giganti.\nVengono introdotti anche due nuovi tipi di polli e tre nuove armi. Inoltre il numero massimo di giocatori nella modalit\u00e0 multiplayer viene aumentato da 2 a 4.\nLa lingua italiana \u00e8 stata aggiunta con la versione 5.04 del gioco uscita il 3 giugno.\nEdizioni speciali.\nNel corso degli anni, la serie \u00e8 stata arricchita da alcune versioni alternative del gioco distribuite in occasione di varie festivit\u00e0 in particolare Natale, Pasqua, Halloween e il Giorno del Ringraziamento. Di seguito \u00e8 elencata la lista completa delle edizioni speciali di ciascun gioco della saga:\nQueste edizioni non differiscono dai giochi standard per il gameplay, ma soltanto per l'aspetto. Nelle versioni natalizie del gioco, il giocatore deve affrontare dei polli agghindati o vestiti da Babbo Natale, e per ottenere missili deve raccogliere degli rami di abete invece di cosce di pollo.\nNelle versioni pasquali, i polli vengono sostituiti da conigli pasquali o grossi pulcini\nIn \"Chicken Invaders 4: Ultimate Omelette Thanksgiving Edition\" la maggior parte dei polli viene sostituita da tacchini. In \"Chicken Invaders 5: Cluck of the Dark Side Halloween Edition\" la maggior parte dei polli \u00e8 travestita da mostri, scheletri o zombie."}
{"id": "2573836", "revid": "1573940", "url": "https://it.wikipedia.org/wiki?curid=2573836", "title": "Shahrest\u0101n di Jam", "text": "Lo shahrest\u0101n di Jam (farsi \u0634\u0647\u0631\u0633\u062a\u0627\u0646 \u062c\u0645) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Jam. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2573839", "revid": "125601633", "url": "https://it.wikipedia.org/wiki?curid=2573839", "title": "Monica Romano", "text": "Biografia.\nNasce nel 1979 a Milano in una famiglia della classe operaia, mamma spezzina e pap\u00e0 siciliano, e nel sesso maschile.\nLa madre le trasmette l'amore per la cultura e la sprona a studiare, mentre il padre, caposala in ristorante, le permette di costruire una visione politica attraverso il marxismo, la coscienza di classe e l'orgoglio operaio.\nNel 1997 consegue la maturit\u00e0 classica.\nNel 1998 rifiuta il genere maschile e inizia a vivere socialmente come ragazza, scegliendo il nome \"Monica\". La famiglia la sostiene con grande coraggio.\nNello stesso anno inizia la sua avventura politica e militante nelle associazioni, ispirata dalla \u201cmadre politica e mentore\u201d Deborah Lambillotte.\nLa sua militanza dura per pi\u00f9 di vent'anni, attraversa varie associazioni e la porta ad essere tra le protagoniste del movimento LGBT.\nNel 2006 lo Stato italiano, tramite sentenza del tribunale, le riconosce il nome \"Monica\" come nome legale.\nDel nome maschile che le \u00e8 stato assegnato alla nascita conserva a livello informale la sola iniziale, la \u201cJ.\u201d, \u00abda una parte per tributare memoria, affetto e testimonianza ai primi diciannove anni della mia vita, ma anche per dare rappresentazione di quella non binariet\u00e0 che ho sempre sentito appartenermi. La \u201cJ.\u201d esprime inoltre un posizionamento politico di rifiuto di quella pratica che porta molte persone trans* a scomparire nell\u2019anonimato dopo essere riuscite ad acquisire le sembianze del genere di elezione, da me chiamata \u00abcismimetismo\u00bb. Tale pratica opprime da sempre le soggettivit\u00e0 e le comunit\u00e0 transgender, gender non-conforming e non binarie.\u00bb Oggi si definisce una donna transgender e non binaria. \nNel 2007 consegue la Laurea magistrale in Scienze Politiche, con una votazione di 100/110 e una tesi dal titolo \"La transessualit\u00e0 come oggetto di discriminazione. Oppressione, dignit\u00e0 e riconoscimento\"\nLa sua battaglia pi\u00f9 nota \u00e8 quella per il diritto al lavoro delle persone transgender che la porta, nel 2008, a pubblicare il primo testo italiano dedicato all'argomento, il saggio \"Diurna. La transessualit\u00e0 come oggetto di discriminazione.\", rielaborazione della sua tesi di laurea, per i tipi di Costa &amp; Nolan. \nUna significativa parte delle sue attivit\u00e0 si concentra nella costruzione di gruppi di auto aiuto e autocoscienza rivolti a persone transgender e non binarie.\nNel 2015 pubblica il romanzo di formazione \"Storie di ragazze XY\" e nel 2017 il memoir militante \"Gender (R)Evolution\", entrambi editi da Ugo Mursia.\nNel 2021 si candida alle elezioni comunali a Milano con il Partito Democratico a sostegno del Sindaco Giuseppe Sala, guadagnando 938 preferenze e diventando la prima donna transgender eletta a Milano.\nViene eletta successivamente Vicepresidente della Commissione Pari Opportunit\u00e0 e Diritti Civili.\nPubblicazioni e opere.\nNel 2018 ha scritto la postfazione per il libro \"I libri delle donne. Case editrici femministe degli anni settanta\" di Vera Navarr\u00eca.\n\u00c8 autrice della parte dedicata alla storia del movimento transessuale contenuta nel libro \"Milano e 50 anni di movimento LGBT\", pubblicato nel 2019 .\nFilm e documentari.\nFilm, documentari e libri raccontano l'attivista, la sua militanza e la sua vita: \"Crisalidi. Cinque racconti di vita T*\", regia di Federico Tinelli; \"O sei uomo o sei donna... chiaro?\", regia di Enrico Vanni ; \"Ci chiamano diversi\", regia di Vincenzo Monaco ; \"R/BELLE. Storie vere di orgoglio e successo al femminile\", regia di Marzia De Clercq .\nAttivismo e militanza.\nIl suo attivismo ha inizio nel 1998, presso il circolo milanese Arcitrans \"Fenice\". Dal 2003 al 2007 \u00e8 stata coordinatrice della sede milanese e consigliera del direttivo nazionale dell'associazione Crisalide AzioneTrans ONLUS. Nel 2007 viene nominata delegata alla consulta per il Cig Arcigay Milano. Nel 2008 ha fondato l'associazione \"La Fenice\", di cui \u00e8 stata presidente fino al marzo del 2009. Nel 2013 ha avviato un gruppo di auto aiuto e autocoscienza dedicato alla variabilit\u00e0 e non conformit\u00e0 di genere presso il Circolo culturale Harvey Milk a Milano. \nNel 2019, in occasione dei festeggiamenti per i 50 anni del movimento LGBT+, \u00e8 stata scelta dalle associazioni del Coordinamento Arcobaleno per aprire la manifestazione del Milano Pride con un discorso introduttivo, pronunciato insieme all'attivista Antonia Monopoli.\nNel 2020, con Daniele Brattoli e Laura Caruso, fonda l'Associazione per la Cultura e l'Etica Transgenere, della quale \u00e8 attulamente Presidente Onoraria..\nDocenze.\nHa tenuto, in qualit\u00e0 di docente, il primo corso italiano di formazione e orientamento al lavoro rivolto a persone transgender, non binary e gender non-conforming. Il corso, organizzato dall'associazione Sat Pink, \u00e8 stato finanziato dalla Regione Veneto e patrocinato dal ministero del lavoro e delle politiche sociali.\nNell'ambito del corso di Educazione degli Adulti e degli Anziani presso l'Universit\u00e0 di Milano-Bicocca tenuto dalla Prof.ssa Micaela Castiglioni \u2013 partecipa, in qualit\u00e0 di docente, al ciclo di seminari \"Transiti riguardanti l'appartenenza di genere\" con lezioni dedicate alla storia del movimento transgender.\nNegli anni ha preso parte e organizzato numerosi eventi di formazione sul tema della variabilit\u00e0 di genere presso associazioni, istituzioni, aziende, universit\u00e0 e scuole superiori.\nVita professionale.\nHa collaborato per 13 anni con studi di consulenza del lavoro a Milano, occupandosi di supervisione dell'amministrazione del personale delle aziende clienti e di consulenza giuslavoristica. Successivamente si \u00e8 occupata di selezione del personale. Attualmente, si occupa di formazione in \"diversity management\" e \"gender equality\" presso aziende ed enti pubblici e privati . Ha conseguito il Master in Gender Equality e Diversity Management della Fondazione Giacomo Brodolini.\nPremi e riconoscimenti.\nIl 20 novembre 2021 il Coordinamento Torino Pride, in collaborazione con l\u2019Universit\u00e0 di Torino e il Politecnico di Torino, le conferisce il premio per la catagoria \"attivismo\", nell'ambito della seconda edizione di \u201cStar.T - Trans Celebration Night\u201d. "}
{"id": "2573840", "revid": "62004", "url": "https://it.wikipedia.org/wiki?curid=2573840", "title": "HJK Helsinki", "text": ""}
{"id": "2573843", "revid": "486946", "url": "https://it.wikipedia.org/wiki?curid=2573843", "title": "Kakheti (lista di sovrani)", "text": ""}
{"id": "2573846", "revid": "599013", "url": "https://it.wikipedia.org/wiki?curid=2573846", "title": "Timoth\u00e9e Kolodziejczak", "text": "\u00c8 soprannominato \"Kolo\".\nBiografia.\n\u00c8 nato ad Avion, in Francia da padre polacco e da madre della Martinica.\nCaratteristiche tecniche.\nBuona capacit\u00e0 di corsa sulla fascia mancina, buona tecnica e buona resistenza, \u00e8 dotato sotto il profilo del gioco aereo, tanto da poter essere utilizzato anche come difensore centrale.\nCarriera.\nClub.\nGli inizi al Lens e il passaggio al Lione.\nHa iniziato la sua carriera all'et\u00e0 di 7 anni nel Saint Maurice Loos, nel 2000 inizia ad allenarsi con il Lens insieme a un altro giocatore poi diventato famoso, Ga\u00ebl Kakuta. Rimane nel Lens fino al 2008, molti club iniziano ad interessarsi a lui come il Manchester United, ma la squadra pi\u00f9 veloce ad accaparrarselo fu il Lione per 3 mln di euro con un prestito oneroso.\nFa il suo esordio nel settembre del 2008 tra le file della squadra riserve insieme ad altri talenti molto interessanti contro il Saint Etienne, nel novembre dello stesso anno viene convocato in prima squadra viste le sue ottime performance. L'allenatore del Lione fu particolarmente colpito che chiese alla societ\u00e0 di riscattare l'intero cartellino del giovane per 2.5 mln di euro. Dal 2008 \u00e8 diventato a tutti gli effetti un giocatore della prima squadra del Lione.\nNizza.\nIl 26 giugno 2012 passa al dove in due anni colleziona 82 presenze e 4 reti.\nSiviglia.\nIl 29 agosto 2014 viene acquistato dal Siviglia, per una cifra attorno ai 3 milioni firmando un contratto quadriennale. Con gli andalusi colleziona in due stagioni e mezzo globalmente in tutte le competizioni 90 presenze segnando 3 reti.\nBorussia Monchengladbach.\nIl 4 gennaio 2017 passa per 7.5 milioni ai tedeschi del Borussia M\u00f6nchengladbach dove firma un contratto fino al 2021.\nTigres.\nIl 6 settembre 2017 passa a titolo definitivo al Tigres.\nNazionale.\nSvolge tutta la trafila delle nazionali giovanili francesi dall'Under-16 sino all'Under-20.\nStatistiche.\nPresenze e reti nei club.\n\"Statistiche aggiornate al 24 luglio 2020.\""}
{"id": "2573864", "revid": "1573940", "url": "https://it.wikipedia.org/wiki?curid=2573864", "title": "Shahrest\u0101n di Kangan", "text": "Lo shahrest\u0101n di Kangan (farsi \u0634\u0647\u0631\u0633\u062a\u0627\u0646 \u0643\u0646\u06af\u0627\u0646) \u00e8 uno dei 9 \"shahrest\u0101n\" della provincia di Bushehr, in Iran. Il capoluogo \u00e8 Bandar-e Kangan. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2573871", "revid": "124199682", "url": "https://it.wikipedia.org/wiki?curid=2573871", "title": "Federico Valignani", "text": "Biografia.\nFederico Valignani, marchese di Cepagatti, nacque dal matrimonio di Giacomo con Porzia Capranica, nobile romana. Dal matrimonio di Federico con Margherita Valignani dei baroni di Miglianico nacquero due figlie: Anna Ninfa, che and\u00f2 in matrimonio a Don Cesare Monticelli Della Valle, Duca di Ventignano a Napoli; Olimpia, che spos\u00f2 Ignazio Leognani-Ferramosca duca di Alanno.\nIl Valignani fu un illustre letterato nel XVIII secolo. \nDurante i suoi studi a Napoli e Roma e durante le sue visite presso le corti europee, Federico ebbe modo di conoscere ed instaurare contatti con molti letterati dell'epoca (per esempio Ludovico Antonio Muratori). Suo zio Innocenzo XIII (la nonna paterna di Federico era sorella della madre di Innocenzo XIII) lo nomin\u00f2 Presidente di Regia Camera di Spada e Cappa del Regno inviandolo a Napoli. Ritornato a Chieti, nel 1720 fond\u00f2, col nome di Nivalgo Aliarteo, la Colonia \u201dTegea\u201d dell'Arcadia Romana. Nello spirito del movimento arcadico del tempo Federico chiam\u00f2 a raccolta un gruppo di aristocratici e di intellettuali della citt\u00e0 di Chieti, creando un'attivit\u00e0 culturale molto intensa nella comunit\u00e0 teatina dell'epoca.\nIl Valignani si dedic\u00f2 anche alla costruzione e restauro di vari edifici di famiglia, tra essi la torre \"Alex\" (dal nome del possessore Alessandro Valignani) del castello di Cepagatti, il palazzo familiare di Chieti e la villa castello di Torrevecchia Teatina.\nDi particolare rilevanza \u00e8 l'impostazione che egli diede alla realizzazione di quest'ultima intorno al 1743. Essa fu progettata secondo criteri classicistici (ampio giardino, un bosco, etc.) per farne la sede ufficiale e simbolica della Colonia Tegea. \nNe \u00e8 testimonianza l'iscrizione su una lapide presente al piano terra: \"DOMINUS FEDERICUS VALIGNANUS PATRICIUS ROMANUS AC TEATINUS MARCHIO CEPAGATTI DOMINUS TURRIS VETERIS ET CASANOVAE A PROGENITORE DROGONE EX COMITIBUS LORITELLI NORMANNIS CASTRI VALIGNANI XXI TOPARCHA HAS AEDES A FEDERICO CONSTRUCTAS POMARIIS VIRIDIS ORNATAS CUNCTIS ADVERSANTIIS DIVINAE PROVIDENZIA DE FORTUNAE PEREIDIA VELUT TROPHAEUM EREXIT MDCCXLIII\" (\"Il Signore Federico Valignano Patrizio Romano Teatino Marchese di Cepagatti Signore di Torrevecchia e di Casanova dal progenitore Drogone dei Conti Loritelli Normanni dei Castelli Valignani XXI governatore Questo edificio ha costruito ed ornato di frutteti e giardini nonostante l'opposizione di tutti eresse questo trofeo alla Divina Provvidenza nel 1743\").\nIn questo palazzo Federico Valignani mor\u00ec nel 1754. Fu sepolto nella chiesa di San Giovanni dei Cappuccini a Chieti, con monumentale lapide. \nLo stabile (ora di propriet\u00e0 del Comune di Torrevecchia Teatina e restaurato dal progettista architetto Gregorio DiLuzio di Chieti) \u00e8 attualmente utilizzato dall\u00b4Universit\u00e0 \u201cG. d\u00b4Annunzio\u201d per la sede dell'Universit\u00e0 Telematica \"Leonardo da Vinci\" e del CEDUC - Continuing Education Center.\nIl palazzo signorile di Federico Valignani a Chieti \u00e8 frutto di riadattamenti di una casa patrizia medievale, cone dimostra la torre merlata visibile da via De Lollis; l'ingresso dal corso Marrucino \u00e8 preceduto da un androne porticato a campate, presso il portale c'\u00e8 lo stemma di famiglia con l'aquila asburgica e un'iscrizione che attesta la propriet\u00e0 del marchese Federico.\n\"Centuria di sonetti istorici\"(1729).\nSi tratta di una sorta di poema didascalico composto in sonetti, pubblicato a Napoli nel 1729, in cui il Valignani esprime tutta la sua conoscenza dell'Arcadia. Qui ripercorre la storia della sua citt\u00e0, Chieti, partendo dalle origini, dal mito di Achille che avrebbe fondato la citt\u00e0 per omaggiare la madre Teti, passando poi all'apogeo di \"Teate Marrucinorum\" sotto il governo romano, alla decadenza, e alla lenta ripresa nel Medioevo, parlando soprattutto dell'antico castello di Valignano, da cui ebbero le origini i suoi familiari.Il castello fu distrutto da Carlo I d'Angi\u00f2 per ribellione, ma i Valignani continuarono a rimanere in loco, sino a raggiungere i vertici del potere nel XV-XVII secolo, installandosi nel palazzo municipale dentro la citt\u00e0. Valignani interviene personalmente nella narrazione epica, esprime pareri propri, si dispiace, ora gioisce, ora propone argomenti di riflessione di carattere filosofico o storico, e spesso cita dei personaggi influenti vissuti nel XVII-XVIII secolo che lo ispirarono per la realizzazione della Centuria, tra cui lo storico teatino Girolamo Nicolino, principale fonte per gli avvenimenti storici."}
{"id": "2573873", "revid": "599013", "url": "https://it.wikipedia.org/wiki?curid=2573873", "title": "Linea R3", "text": "La linea R3 della Cercan\u00edas di Barcellona \u00e8 una linea di trasporto ferroviario suburbano facente parte della rete suburbana della citt\u00e0 catalana che collega la stazione di L'Hospitalet de Llobregat a quella di Vic.\n\u00c8 gestita da Renfe Operadora. \u00c8 contrassegnata dal colore rosso.\nStoria.\nLa linea \u00e8 stata aperta nel 1980.\nProgetti futuri.\nIl futuro della linea passa dalla duplicazione dei binari fino a Vic (oltre al prolungamento dell'infrastruttura, gi\u00e0 in corso, fino a Latour-de-Carol). All'altro estremo \u00e8 progettato il prolungamento fino alla stazione di Vilanova i la Geltr\u00fa attraverso un tunnel tra le stazioni di Cornell\u00e0 e Castelldefels, dove si allaccer\u00e0 con la linea del Corridoio Mediterraneo. Questa linea, oltre a Vic, conter\u00e0 con la stazione di Francia come punto di partenza.\nCaratteristiche.\nLa linea s'instrada su una ferrovia che viene anche impiegata da treni regionali aventi come destinazione Ripoll, Ribes de Freser, Puigcerd\u00e1 e Latour-de-Carol. La stessa linea passa dal doppio a quello singolo presso la stazione di Montcada Bifurcaci\u00f3, condizionando le frequenze del servizio suburbano."}
{"id": "2573876", "revid": "316629", "url": "https://it.wikipedia.org/wiki?curid=2573876", "title": "Lingue irochiane", "text": ""}
{"id": "2573879", "revid": "62004", "url": "https://it.wikipedia.org/wiki?curid=2573879", "title": "KuPS Kuopio", "text": ""}
{"id": "2573880", "revid": "1573940", "url": "https://it.wikipedia.org/wiki?curid=2573880", "title": "Shahrest\u0101n di Tangestan", "text": "La provincia di Tangestan (farsi \u0634\u0647\u0631\u0633\u062a\u0627\u0646 \u062a\u0646\u06af\u0633\u062a\u0627\u0646) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Ahram. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2573887", "revid": "1543377", "url": "https://it.wikipedia.org/wiki?curid=2573887", "title": "Cladonia corallifera", "text": "Cladonia corallifera (Kunze) Nyl. (1874), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"corallum\", che significa \"corallo\" e dal suffisso -fero, -fera, che indica \"ha l'aspetto di, il portamento di\", ad indicare la forma delle ramificazioni di questa specie, simili a quelle dei coralli.\nCaratteristiche fisiche.\nIl fotobionte \u00e8 principalmente un'alga verde delle Trentepohlia.\nAll'esame cromatografico sono state rilevate tracce consistenti di acido usnico, acido didimico e acido thamnolico.\nHabitat.\nIn ambienti residui di foreste nella savana, ai margini di zone sabbiose.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2573889", "revid": "1903211", "url": "https://it.wikipedia.org/wiki?curid=2573889", "title": "Chuck Bartowski", "text": "Charles Irving \"Chuck\" Bartowski \u00e8 un personaggio immaginario, protagonista della serie televisiva statunitense \"Chuck\", ideata da Josh Schwartz e Chris Fedak. \u00c8 interpretato da Zachary Levi e nell'edizione italiana \u00e8 doppiato da Nanni Baldini.\nChuck \u00e8 un ragazzo nerd, semplice e di animo buono che si trova a possedere tutti i maggiori segreti governativi degli Stati Uniti, impressi nel proprio cervello a causa di un computer neurale noto come \"Intersect\".\nCaratteristiche.\nAspetto.\nIl personaggio \u00e8 dipinto fondamentalmente come lo stereotipo nerd: alto, magro, goffo, pallido e con i capelli castani arruffati, ricci, scuri e generalmente folti (nelle prime tre stagioni) ma successivamente (a partire dalla quarta stagione), con la crescita come uomo del personaggio, inizier\u00e0 a portarli tagliati corti. La sua divisa da lavoro a sua volta riflette parte di tale stereotipo: camicia bianca a maniche corte con tanto di cravatta scura ed un ingente numero di matite e penne nel taschino. Curiosamente nella serie Chuck \u00e8 visto pi\u00f9 spesso con la divisa del \"Nerd Herd\" che in abiti civili, cosa che rafforza l'immagine di tale uniforme in maniera quasi caricaturale.\nSpesso Chuck indossa la divisa anche a casa sua o in missione, tuttavia, in alcune occasioni, lo si \u00e8 visto sfoggiare un abbigliamento diverso costituito da t-shirt aderenti e jeans. L'abbigliamento casual di Chuck consiste in una vasta gamma di felpe e magliette generalmente di colore blu scuro, marrone o rosso, mentre durante certe missioni indossa un completo nero per mimetizzarsi meglio.\nNei panni di \"Charles Carmichael\" il personaggio \u00e8 invece solito indossare un completo formata da giacca e cravatta scuri ed una camicia bianca molto sofisticate ed ispirate al \"look\" classico di Sean Connery, George Lazenby, Roger Moore, Timothy Dalton, Pierce Brosnan e Daniel Craig nel ruolo di 007.\nCaratteristica distintiva del personaggio sono le scarpe da ginnastica Chuck Taylor All-Stars nere, che indossa in ogni occasione, formando un gioco di parole con il suo nome.\nPersonalit\u00e0.\nChuck viene presentato come un ragazzo schietto, spontaneo, semplice, socievole, bonario, dolce, affettuoso e simpatico. Nonostante i rischi e le brusche realt\u00e0 della sua doppia vita, egli tenta di mantenere integra la sua onest\u00e0 e sfoggia un atteggiamento positivo, ottimista e ironico. La sua natura pacifica lo porta ad essere spesso tirato in causa per risolvere le dispute tra i colleghi, cosa che lo rende unanimemente benvoluto al \"Buy More\", sebbene talvolta i colleghi lo prendano in giro. Ha un gran senso di responsabilit\u00e0 e tenta sempre di rimediare ai propri errori, soprattutto se \u00e8 qualcun altro a doverli pagare. Chuck tenta sempre di fare la cosa giusta ed aiutare le persone, tuttavia si trova costantemente in contrasto con l'ambigua etica di una spia e gli innumerevoli segreti che essa comporta. A riprova di tutto ci\u00f2 \u00e8 estremamente restio all'idea di sfruttare le sue relazioni personali per ottenere un'informazione.\nLa cosa pi\u00f9 importante nella vita del ragazzo sono gli amici e la famiglia; pi\u00f9 volte nella serie ha disobbedito agli ordini per salvare la vita di Ellie, Anna, Morgan, Casey o Sarah. Inoltre mette a repentaglio la sua vita per recuperare l'anello di fidanzamento smarrito da Capitan Fenomeno, tenter\u00e0 di far riappacificare Casey e la sua vecchia fiamma nonostante la freddezza con cui questi reagisce ai suoi tentativi, e prometter\u00e0 ad Ellie di far tutto il possibile per far presenziare il loro padre al suo matrimonio. Chuck \u00e8 estremamente premuroso e si mostra sempre disponibile all'ascolto ed al supporto degli altri quando questi hanno dei problemi e, inoltre, cerca di risolverli, spesso riuscendoci grazie alla sua grande intelligenza.\nLa spontaneit\u00e0 e la semplicit\u00e0 d'animo del ragazzo spinge le persone che gli stanno intorno a riporre facilmente la propria fiducia in lui. I colleghi del \"Nerd Herd\" lo considerano infatti una sorta di leader; in un'occasione lo definiscono la \"bussola morale del Buy More\" ed ogni qualvolta viene loro domandato chi sia il capo all'interno del negozio, essi rispondono all'unisono Chuck. Perfino Casey, sotto l'effetto del siero della verit\u00e0, ha ammesso di nutrire una grande ammirazione per il ragazzo e per la sua fermezza. Sono queste sue qualit\u00e0 che hanno fatto s\u00ec che Sarah si innamorasse di lui fin dal primo istante e che, progressivamente, iniziasse ad aprirsi nei suoi confronti, contravvenendo al codice delle spie, tanto che Chuck appare sempre visibilmente ingelosito dai rapporti di Sarah con altri uomini, come Bryce e Shaw. Con il tempo ambedue capiranno di essere innamorati l'uno dell'altra e diverranno dapprima una coppia e poi marito e moglie.\nChuck tende a guardare solo il lato positivo delle cose e delle persone, ragion per cui diverse persone approfittano della sua personalit\u00e0 raggirandolo. A causa del suo animo buono, \u00e8 sostanzialmente incapace di uccidere perci\u00f2, una volta appreso l'uso delle armi e delle arti marziali dall\"'Intersect 2.0\", decider\u00e0 di utilizzare solamente pistole ai tranquillanti.\nDispone di un grande senso dell'umorismo, che spesso gli \u00e8 indispensabile nella sua vita da spia, consentendogli di trovare del comico in ogni situazione e tirare su il morale sia a se stesso che agli altri.\nDurante la serie il personaggio presenta le classiche passioni da stereotipo nerd: \u00e8 un grande fan dei videogiochi (ad esempio Missile Command, The Legend of Zelda, Gears of War, Halo 3 e ), dei fumetti (di cui conosce enciclopedicamente trame, fatti e personaggi) e film di ogni genere (ad esempio i film di James Bond). Inoltre ha una collezione di \"wicked vinyl\". Adora la musica indie rock, \u00e8 un fan dei \"The National\" e ascolta anche l'alternative rock, soprattutto gruppi come \"The Republic Tigers\" e gli \"Arcade Fire\". La canzone preferita di Chuck \u00e8 \"Feeling Good\", il che potrebbe significare che \u00e8 anche un fan del jazz, mentre la sua suoneria telefonica \u00e8 il brano dei Journey, \"Any Way you Want It\".\nPer sua stessa ammissione, Chuck ha una bassissima soglia del dolore, \u00e8 allergico al pelo dei felini e soffre di allergie stagionali legate ai fiori e nei momenti di stress, come ogni membro della sua famiglia, lava qualcosa. Dimostra un'enorme paura di aghi, coltelli e pistole. Sebbene spesso si comporti da vigliacco nelle situazioni di pericolo, qualora sia necessario (ad esempio quando la vita di chi ama \u00e8 in pericolo) \u00e8 in realt\u00e0 in grado di sfoderare un grande coraggio.\nBiografia del personaggio.\nAntefatti.\nChuck nacque il 18 settembre 1981 da Stephen e Mary Bartowski, secondogenito della coppia dopo la sorella Ellie. Per quanto amasse i suoi figli, Stephen era con loro molto distante a causa del suo lavoro.\nQuando la madre lasci\u00f2 la famiglia Chuck aveva solo nove anni e da allora lui ed Ellie divennero estremamente uniti ed iniziarono a prendersi strenuamente cura l'uno dell'altro, consci di poter contare unicamente su s\u00e9 stessi.\nStephen Bartowski, agente della CIA noto come \"Orion\" era a capo di un progetto denominato \"Intersect\": un computer neurale contenente tutti i segreti militari del governo. A causa della pericolosit\u00e0 e del valore del progetto l'uomo lo rub\u00f2 e divenne latitante per impedire alla CIA di far del male ai suoi cari. Al tempo Chuck non aveva ancora Iniziato il liceo.\nNel 1999 Chuck, grazie alla sua grande intelligenza, verr\u00e0 ammesso alla Stanford University; qui far\u00e0 amicizia con Bryce Larkin, suo compagno di stanza, il quale gli presenter\u00e0 Jill Roberts, che diventer\u00e0 la sua fidanzata.\nNel 2002 Bryce verr\u00e0 reclutato dalla CIA, che seleziona nell'universit\u00e0 gli studenti pi\u00f9 promettenti di modo di farne degli agenti. Saputo nel 2003 che anche Chuck, per via dei suoi eccellenti risultati, \u00e8 destinato al reclutamento, Bryce, preoccupato per il destino dell'amico, troppo buono per un campo di battaglia, denunci\u00f2 il furto delle risposte di un test ai danni del malcapitato, facendole poi trovare sotto il suo letto.\nParallelamente all'espulsione, Chuck venne lasciato da Jill, la quale poco dopo inizi\u00f2 una relazione proprio con Bryce. Da allora il ragazzo nutrir\u00e0 un profondo risentimento verso quello che una volta aveva considerato un amico e che dopo tali fatti considerer\u00e0 la sua nemesi.\nCacciato a soli 12 crediti dal conseguimento della laurea, Chuck \u00e8 dunque costretto a tornare a Burbank, in California, nella casa che i genitori avevano lasciato a lui e alla sorella. Qui incomincia a lavorare per un centro commerciale noto come \"Buy More\" e, grazie al suo talento per l'informatica, diviene il supervisore del \"Nerd Herd\", il reparto di informatica del negozio.\nPrima stagione.\nAll'inizio della serie Chuck conduce una vita spensierata e priva di aspettative, divisa tra il lavoro al \"Buy More\" e il divertimento con Morgan Grimes, il suo migliore amico; la sorella Ellie e il fidanzato Devon, soprannominato da Chuck \"Capitan Fenomeno\", tentano, inutilmante, di spronarlo in tutti i modi a riprendere in mano le redini della propria esistenza.\nIl giorno del suo ventiseiesimo compleanno Chuck riceve una e-mail da parte di Bryce Larkin che, una volta aperta, scarica nel suo cervello i contenuti del cosiddetto \"Intersect\", il superarchivio progettato dal padre di Chuck e ricostruito dalla CIA e dall'NSA. Dal momento che il supercomputer originale \u00e8 andato distrutto proprio da Bryce in un'azione di sabotaggio ai danni dell'agenzia, il cervello di Chuck rimane l'unica banca dati di questi preziosi segreti.\nScoperto ci\u00f2, la CIA e l'NSA affidano ai loro migliori agenti, l'agente Sarah Walker per la CIA e il maggiore John Casey per la NSA, il compito di recuperare i dati e contenere l'emergenza. Walker tenta inizialmente di sottrarre il PC del ragazzo, che per\u00f2 viene distrutto dopo una breve colluttazione con l'ignaro Chuck.\nLa donna si finge allora una cliente del \"Buy More\" per sedurre Chuck e capire quanto ne sapesse dell'azione di Bryce. Casey invece tenta direttamente di rapirlo; Walker intanto, convintasi della buona fede del ragazzo, decide di proteggerlo. I due agenti si scontrano fino a quando Chuck non ha un \"flash\" che gli svela alcuni dei segreti governativi nascosti nella sua testa. I due capiscono che Chuck \u00e8 divenuto una versione umana dell'Intersect capace, ogniqualvolta venga stimolato da immagini o suoni, di attivarsi permettendo al suo cervello di accedere alle informazioni contenutevi. Dopo aver ricevuto i rapporti di Casey e Walker le due agenzie concludono che Chuck deve essere protetto e assegnano ai due tale compito.\nChuck sar\u00e0 dunque costretto a lavorare per i servizi segreti fino a quando non verr\u00e0 costruito un nuovo Intersect e nel frattempo proseguir\u00e0 il lavoro al \"Buy More\" come copertura insieme a Casey; Walker si finger\u00e0 invece la sua ragazza, tanto che i due avranno modo di conoscersi quanto basta per scoprire che tra loro c'\u00e8 un legame pi\u00f9 forte di una relazione di copertura e, in un momento di tensione, convinti di stare per morire, si scambieranno un bacio che, risolta la situazione in un falso allarme, provocher\u00e0 un notevole imbarazzo per entrambi. Nel momento in cui il ragazzo, stanco della relazione fittizia con Sarah, avr\u00e0 una breve relazione con una donna di nome Lou Palone, Walker ne sembrer\u00e0 parecchio gelosa.\nVerso la fine della stagione Chuck scopre che Bryce, contrariamente a ci\u00f2 che i servizi segreti credevano, \u00e8 in realt\u00e0 ancora vivo e che il motivo per cui ha distrutto l'Intersect mandandone una copia al ragazzo era proteggerlo da un gruppo di spie corrotte denominatosi \"Fulcrum\", obiettivo per il quale occorreva qualcuno che non fosse nella CIA e che non avrebbero mai cercato. Bryce difatti ha convinto la Fulcrum di essere egli stesso l'Intersect, motivo per il quale viene reintegrato nella CIA e mandato all'estero sotto copertura come agente autonomo. Dopo anni Chuck e Bryce finalmente si riappacificano.\nIn seguito a tale evento Chuck teme che Sarah possa partire con Bryce, tuttavia la ragazza decide di rimanere al suo fianco, nonostante entrambi concordino di poter essere solo amici. Al gruppo di spie saranno dunque assegnate varie missioni volte a sgominare la Fulcrum. Tuttavia quando la Fulcrum, tramite un loro agente, inizier\u00e0 a monitorare il \"Buy More\" la CIA, preoccupata che possano aver scoperto il segreto di Chuck, decider\u00e0 di internarlo. Sarah e Casey, ormai affezionatisi al compagno, tenteranno di guadagnare tempo e catturare l'agente della Fulcrum prima che possa divulgare quanto appreso ai suoi superiori. I due riusciranno con successo nella loro missione e Chuck, scampato alla minaccia dell'internamento, assister\u00e0 con Sarah alla proposta di matrimonio di Devon alla sorella Ellie, dando loro la sua benedizione.\nSeconda stagione.\nDopo che la squadra Bartowski reperir\u00e0 un componente informatico dagli agenti della Fulcrum, la CIA incomincer\u00e0 la costruzione del nuovo \"Intersect\" e Chuck, sollevato dai suoi doveri verso il paese far\u00e0 dei progetti legati al suo futuro quali lasciare il Buy More, provare a terminare l'universit\u00e0, viaggiare in Europa e soprattutto inviter\u00e0 a cena Sarah, deciso a dichiararle i suoi sentimenti; quando per\u00f2 il supercomputer si rivela un trojan horse della Fulcrum il ragazzo sar\u00e0 nuovamente costretto a lavorare per la CIA, sebbene tale servizio gli varr\u00e0 come ricompensa i dodici crediti necessari per conseguire la laurea.\nIl rapporto stroncato sul nascere tra Chuck e Sarah sar\u00e0 messo in crisi nel momento in cui egli rincontrer\u00e0 Jill Roberts, con la quale, dopo averle rivelato del suo impiego di spia a seguito di una serie di circostanze, riallaccer\u00e0 la relazione interrotta alla Stanford. In seguito scoprir\u00e0 tuttavia che la ragazza \u00e8 un'agente della Fulcrum, e che non ebbe mai una relazione con Bryce; infatti venne reclutata nel 2003 ricevendo l'ordine di lasciare Chuck per non compromettere la sua nascente carriera di spia. Quando Jill scoprir\u00e0 che il ragazzo \u00e8 l'Intersect ambito dalla Fulcrum tentenner\u00e0 nel raggiungimento del suo obiettivo, tanto che Chuck, commosso, si offrir\u00e0 di lasciarla fuggire per salvarla dalla cattura da parte della CIA; nel momento in cui Jill tenter\u00e0 di uccidere Sarah per\u00f2 il ragazzo, senza esitazioni, l'ammanetter\u00e0 ad un'auto e la consegner\u00e0 ai federali.\nSarah e Chuck si avvicineranno ulteriormente nel momento in cui la ragazza, per svolgere una missione, dovr\u00e0 far ritorno al suo liceo ed affrontare i suoi vecchi compagni di classe, i quali la prendevano in giro a causa del padre galeotto. Chuck sar\u00e0 di sostegno all'agente durante tale prova ed in seguito conoscer\u00e0 direttamente il padre della ragazza Jack Burton, di cui conquister\u00e0 la simpatia e l'approvazione. Il rafforzamento dei sentimenti tra Chuck e Sarah spinger\u00e0 il generale Beckman a far supervisionare la ragazza tramite una procedura nota come 49-b, al termine della quale essa risulter\u00e0 non idonea alla supervisione del ragazzo e perci\u00f2 sar\u00e0 sospesa dal suo incarico. Chuck, tuttavia, riuscir\u00e0 a convincere il generale che \u00e8 proprio l'unione tra loro due a renderli una squadra efficiente.\nIn vista del matrimonio della sorella Chuck prometter\u00e0 di rintracciare il padre a lungo disperso, parallelamente a ci\u00f2 si metter\u00e0 sulle tracce di Orion, il creatore dell'Intersect. Chuck riuscir\u00e0 a trovare entrambi, scoprendo inoltre che le due identit\u00e0 coincidono nella stessa persona (il padre), tuttavia prima che questi possa aiutarlo verr\u00e0 rapito Ted Roark, il miliardario a capo della Fulcrum.\nPer salvare il padre dalle grinfie di Roark Chuck stringer\u00e0 un patto con Jill, restituendole la libert\u00e0 in cambio delle informazioni per rintracciare il genitore. Saputo dell'accaduto il generale Beckman ordiner\u00e0 nuovamente l'interamento del ragazzo, ma Sarah si opporr\u00e0 decidendo di fuggire con lui. I due latitanti, nella loro fuga da Casey, diverranno via via pi\u00f9 intimi ed arriveranno quasi a copulare; verranno tuttavia rintracciati da Casey e solo la fedelt\u00e0 di quest'ultimo nei loro confronti permetter\u00e0 agli stessi di riabilitarsi di fronte alla CIA, di salvare Stephen Bartowski, di smantellare la Fulcrum e di rimuovere l'Intersect dal cervello di Chuck.\nDopo aver assistito al matrimonio della sorella, Chuck scoprir\u00e0 dal padre che una nuova associazione antigovernativa denominatasi \"L'Anello\" \u00e8 intenzionata a sottrarre il nuovo \"Intersect 2.0\" prima che questi venga installato nel cervello di Bryce Larkin, che viene assassinato dall'Anello, al che Chuck, comprendendo quale sia la sua vocazione si installa il nuovo supercomputer nel cervello disintegrando la versione originale ed ottenendo cos\u00ec capacit\u00e0 che lo rendono in grado di sconfiggere gli agenti antigovernativi.\nTerza stagione.\nDopo essersi installato nel cervello l\"'Intersect 2.0\" la Beckman proporr\u00e0 a Chuck di entrare in un programma d'addestramento della CIA e diventare un agente effettivo. Nonostante l'eccitazione del ragazzo Sarah lo metter\u00e0 in guardia sul rischio che tale professione lo cambi e gli proporr\u00e0 di fuggire insieme; all'ultimo momento per\u00f2 Chuck, attirato dalla proposta dell'agenzia spionistica, accetter\u00e0 la proposta logorando il rapporto con Sarah.\nPasser\u00e0 dunque sei mesi in un campo d'addestramento a Praga, a seguito dei quali verr\u00e0 stabilito che l'emotivit\u00e0 del ragazzo si scontra con il corretto funzionamento dell'elaboratore convincendo il generale Beckman a chiudere il progetto e licenziare il ragazzo. Fatto nuovamente ritorno a casa della sorella e rimasto senza lavoro e senza aspettative, Chuck passer\u00e0 le giornate oziando e deprimendosi finch\u00e9 non rincontrer\u00e0 per caso Casey e Sarah, assistendoli nuovamente in missione, nonostante le loro riserve, e conseguendo un successo che convincer\u00e0 CIA e NSA a ricostituire la vecchia squadra, a cui verr\u00e0 aggiunto Daniel Shaw in qualit\u00e0 di supervisore per aiutare il ragazzo ad ottenere la licenza di spia.\nIn seguito sar\u00e0 riassunto al \"Buy More\" e inizier\u00e0 a convivere con Morgan dopo che Ellie e Devon gli lasceranno la casa per trasferirsi in un altro appartamento.\nIl rapporto tra Sarah e Chuck, gi\u00e0 logorato dagli eventi precedenti a Praga, subisce un ulteriore peggioramento a causa dei progressivi cambiamenti del giovane per diventare una vera spia, i quali spingeranno la ragazza tra le braccia di Shaw. Inizialmente Chuck tenter\u00e0 di autoconvincersi di non provare pi\u00f9 nulla per Sarah, portando avanti una breve relazione con una ragazza di nome Hannah, ma in seguito capir\u00e0 di essere ancora innamorato di Sarah e tenter\u00e0 di chiarirsi con lei senza avere alcun successo.\nIl rapporto da Sarah sembra guastarsi irreparabilmente quando, all'esame finale per diventare una spia, il cosiddetto test rosso, a Chuck verr\u00e0 assegnato l'omicidio di un traditore dell'agenzia, che Casey uccider\u00e0 poi al suo posto, ma Sarah, ignara di tutto ci\u00f2, si convincer\u00e0 che il ragazzo \u00e8 diventato un assassino e decider\u00e0, dopo la chiusura del programma da parte della Beckman ed il riassegnamento di Chuck a Roma, di tornare a Washington con Shaw.\nCasey, radiato dalla NSA per aver disobbedito a un ordine, tenter\u00e0 di riappacificare i due dicendo la verit\u00e0 a Sarah, ma nel frattempo Shaw verr\u00e0 contattato dal Direttore dell'Anello, il quale gli far\u00e0 scoprire che la moglie Evelyn \u00e8 stata uccisa da Sarah. Shaw tradisce allora la CIA e tenta di uccidere l'agente della CIA dopo averla portata con l'inganno a Parigi, dove tuttavia verr\u00e0 raggiunto da Chuck che, nel disperato tentativo di impedirgli di portare a termine il suo fine, lo uccider\u00e0 con tre colpi di pistola al petto. Sarah, commossa da tale gesto e conscia che in fondo sia rimasto sempre il \"suo\" Chuck, gli dichiarer\u00e0 finalmente il suo amore rivelandogli di averlo amato fin dal loro primo incontro, intraprendendo una vera relazione ed andranno a convivere.\nParallelamente a ci\u00f2 Chuck otterr\u00e0 nuovamente dalla Beckman la ricostituzione della squadra e riveler\u00e0 della sua doppia vita a Morgan, integrandolo come agente della sua squadra spionistica, ma poco tempo dopo l'Intersect 2.0 incomincer\u00e0 a mostrare alcuni difetti che porteranno Chuck sull'orlo della pazzia: per risolverli contatter\u00e0 suo padre, il quale svilupper\u00e0 un particolare orologio chiamato \"Il Governatore\", grazie al quale \u00e8 possibile controllare i \"flash\" del supercomputer.\nTuttavia il redivivo Shaw, salvato dalla morte dall'Anello e munito a sua volta dell'Intersect, ruber\u00e0 il dispositivo, uccider\u00e0 Steve Bartowski e far\u00e0 s\u00ec che i membri della squadra siano accusati di diserzione e imprigionati. Grazie all'aiuto di Morgan, Devon ed Ellie, a cui riveler\u00e0 il suo segreto, Chuck e la sua squadra riusciranno per\u00f2 ad evadere, arrestare i soci anziani dell'Anello e neutralizzare Shaw, provocando nel processo la distruzione del \"Buy More\".\nTerminata la missione Chuck prometter\u00e0 ad Ellie di ritirarsi dallo spionaggio, lasciando la vita di spia all'amata Sarah, tuttavia poco dopo ricever\u00e0 un video registrato dal padre che lo sproner\u00e0 ad abbracciare il suo retaggio spionistico conducendolo alla base da cui Orion oper\u00f2 per oltre vent'anni e rivelandogli di una cospirazione maggiore di cui erano parte sia la Fulcrum sia l'Anello.\nQuarta stagione.\nScoperto che la scomparsa di sua madre ebbe a che vedere con le misteriose Volkoff Industries, Chuck, aiutato da Morgan, incomincer\u00e0 ad indagare sul loro conto tenendolo nascosto sia ad Ellie e Devon, sia a Sarah e Casey, i quali tuttavia intraprendono nel frattempo missioni volte a combattere il suddetto marchio terrorista russo e si troveranno a scoprire di tale iniziativa decidendo di aiutarlo tenendolo segreto per\u00f2 alla CIA.\nPoco tempo dopo tale evento Chuck sar\u00e0 costretto a rivelare al cognato di aver ripreso la vita da spia, tuttavia manterr\u00e0 il segreto con Ellie, che scoprir\u00e0 essere incinta.\nOltre alla ricerca di sua madre, Chuck affronter\u00e0 anche gli alti e bassi della vita di coppia con Sarah, rafforzando sempre di pi\u00f9 il loro rapporto, fino ad arrivare a parlare seriamente della possibilit\u00e0 di matrimonio.\nRicongiuntosi alla madre, Chuck la trover\u00e0 una donna apparentemente fredda, ambigua e senza scrupoli. Realizzer\u00e0 in seguito che il vero motivo di tale comportamento \u00e8 il tentativo di proteggerlo dal pericoloso Alexei Volkoff. Dopo il primo confronto con il terrorista, Chuck si trover\u00e0 temporaneamente privo delle piena funzionalit\u00e0 dell'Intersect a causa di un dispositivo e ne rientrer\u00e0 in possesso dopo parecchio tempo, scoprendo nel frattempo di essere divenuto, grazie al sostegno della sua squadra, una spia competente anche senza servirsi dell'elaboratore neurale. Nel secondo confronto diretto con Volkoff, il ragazzo riuscir\u00e0 a superarlo in astuzia ed a farlo cadere in trappola, arrestandolo e riuscendo a liberare la madre dalle sue grinfie, in tempo perch\u00e9 essa assista la nascita della nipote, Clara Woodcomb. Nei corridoi dell'ospedale, dopo che la bambina verr\u00e0 alla luce, Chuck far\u00e0 finalmente la proposta di matrimonio a Sarah, la quale accetter\u00e0 immediatamente.\nContemporaneamente all'organizzazione delle nozze, Chuck e Sarah dovranno confrontarsi anche col nuovo \"Progetto Intersect\" di Jane Bentley, la quale installer\u00e0 il computer in altri due agenti preparati e ne assegner\u00e0 il comando al colonnello Casey. Il progetto tuttavia fallir\u00e0 quando il Team Bartowski si riveler\u00e0 essere una squadra migliore della nuova e la Beckman affider\u00e0 dunque la direzione dell'iniziativa a Chuck. Il ragazzo selezioner\u00e0 quattro agenti con un profilo psicologico simile al suo ma alla fine la CIA concorder\u00e0 che la migliore incarnazione dell'Intersect rimane Chuck, chiudendo il progetto.\nContemporaneamente a ci\u00f2 Vivian, la figlia di Volkoff, prender\u00e0 in mano le redini dell'impero paterno dopo aver brevemente collaborato con la CIA ed aver capito di essere stata sfruttata, divenendo dunque la principale antagonista della squadra spionistica. Poco tempo dopo riveler\u00e0 ad Ellie di aver ripreso l'attivit\u00e0 di spia, coinvolgendola in un'operazione da cui scoprir\u00e0 che Volkoff non \u00e8 mai esistito realmente e che tale identit\u00e0 venne creata come copertura per l'agente Hartley Winterbottom ed impiantatagli con un prototipo di \"Intersect\", il quale malauguratamente fin\u00ec per sostituirsi alla reale coscienza dell'uomo. Sia i familiari che gli amici del ragazzo concorderanno di tenere il segreto per non dover andare contro alla CIA.\nAlla vigilia delle nozze Vivian utilizzer\u00e0 un'arma batteriologica su di Sarah e Chuck, aiutato dalla sua famiglia, Casey, Morgan, Zondra e Carina, diserter\u00e0 la CIA per salvarle la vita. Dunque liberer\u00e0 Volkoff e, ripristinata la sua reale identit\u00e0 lo ricogiunger\u00e0 alla figlia convincendola ad aiutarlo con la promessa di lasciarla fuggire all'estero col padre a missione conclusa. Durante l'operazione l\"'Intersect\" sar\u00e0 rimosso dalla testa di Chuck per merito di un agente della CIA con la missione di arrestare la squadra di traditori: Clyde Decker.\nNonostante i numerosi ostacoli Chuck riuscir\u00e0 a salvare la vita di Sarah e a convolare a nozze con lei all'epilogo della stagione. Come dono per il matrimonio i due riceveranno l'intero patrimonio della famiglia Volkoff, consistente in 887.000.000 di dollari; con tale somma la coppia comprer\u00e0 dalla CIA il \"Buy More\" di Burbank e la base segreta situata sotto di esso, costituendo cos\u00ec una loro agenzia di spionaggio freelance: le \"Carmichael Industries\".\nQuinta stagione.\nGli affari della neo-fondata compagnia spioistica dei Bartowski faranno molta fatica a decollare, soprattutto a causa della forte competizione della \"Verbanski Corporation\", societ\u00e0 diretta da Gertrude Verbanski e considerata la migliore compagnia di spioaggio freelance al mondo. Oltretutto, Decker congeler\u00e0 il conto bancario delle \"Carmichael Industries\" ed ostacoler\u00e0 il gruppo in pi\u00f9 missioni. Con la crescente crisi, Chuck si sentir\u00e0 inutile al gruppo e frustrato in quanto privo dell\"'Intersect\", erroneamente installato da Morgan nel suo cervello, tuttavia la moglie Sarah lo sproner\u00e0 ad occuparsi dell'amico ed addestrarlo all'utilizzo dell'elaboratore neurale, impresa che si riveler\u00e0 difficile quando il supercomputer eroder\u00e0 la mente di Morgan mutandone la personalit\u00e0 e rendendolo arrogante e paranoico fino al punto da vendere i propri servigi alla concorrenza.\nSuccessivamente si scoprir\u00e0 che tale cambiamento di personalit\u00e0 \u00e8 in realt\u00e0 dovuto a un trojan horse con cui l\"'Intersect\" scaricato da Morgan \u00e8 stato infettato da Decker, fatto che una volta emerso convincer\u00e0 il ragazzo a rimuovere tale macchinario dal suo cervello. Chuck realizzer\u00e0 allora che Decker cospira contro di loro per ordine di qualcuno molto in alto; poco tempo dopo infatti l'uomo raggirer\u00e0 il gruppo di spie per far loro rubare il potente virus informatico denominato \"OMEN\", capace di distruggere completamente Internet. Sebbene l'inaspettato aiuto della Verbanski, che causer\u00e0 la morte di Decker, sembri impedire tale proposito, tramite altri incaricati il misterioso cospiratore riuscir\u00e0 in seguito ad immettere il virus nella rete informatica globale, rivelando di essere in realt\u00e0 Daniel Shaw. L'uomo, che si \u00e8 nel corso degli anni servito di Decker per i suoi scopi, fuggir\u00e0 dalla sua cella grazie all\"OMEN\", si insinuer\u00e0 alla sede delle \"Charmicael Industries\" e vi si barricher\u00e0 assieme a Sarah per costringere Chuck a rubare per conto suo un dispositivo di nome \"Macau\" col quale trasferire l'intero database della CIA nella sua testa creando l\"Intersect 3.0\", tuttavia il ragazzo intuir\u00e0 per tempo tale proposito e modificher\u00e0 il dispositivo per far s\u00ec che, anzich\u00e9 potenziarlo, rimuova completamente l'elaboratore neurale dalla mente di Shaw, dunque lo affronter\u00e0 in un combattimento corpo a corpo, al termine del quale lo arrester\u00e0 nuovamente.\nLiberi da qualsiasi conto in sospeso, Chuck e Sarah decideranno di abbandonare la professione spionistica e trasformare le \"Carmichael Industries\" in una societ\u00e0 di contro-spionaggio informatico; nonostante l'entusiasmo generale tuttavia i loro propositi saranno ostacolati dall'ex-agente della CIA Nicholas Quinn, il quale dopo aver rubato un dispositivo per installarsi l\"Intersect\" ne verr\u00e0 deprivato dalla squadra di spie e rapir\u00e0 Chuck al fine di farselo restituire. Quinn attirer\u00e0 dunque la squadra in una trappola e Sarah, per sfuggirvi e salvare il marito, sar\u00e0 costretta ad installarsi l'elaboratore neurale. Soccorso Chuck, tuttavia, l\"Intersect\" incomincer\u00e0 a dar segni di malfunzionamento cancellando intere porzioni di memoria a Sarah; immediatamente Chuck si prodigher\u00e0 per effettuare la rimozione del supercomputer, ma fallir\u00e0 a causa dell'intromissione di Quinn, che rapir\u00e0 la donna e velocizzer\u00e0 il suo processo di cancellazione mnemonica, espiantando l\"Intersect\" dalla sua testa di modo da azzerarne completamente gli ultimi cinque anni di vita e condizionarla affinch\u00e9 uccida il marito.\nChuck, Casey e Morgan, ignari della cosa, si metteranno sulle sue tracce; tuttavia essa ritorner\u00e0 da loro senza il minimo aiuto spiegando di essere sfuggita al suo carnefice, mentre in realt\u00e0 sar\u00e0 proprio Quinn a manipolarla affinch\u00e9 rubi gli occhiali per scaricare l'elaboratore neurale dopo averle mentito facendosi passare per il suo supervisore e convincendola che i suoi compagni siano spie corrotte. Poco dopo il ritorno della moglie, Chuck progetter\u00e0 di distruggere la nuova sede dell\"Intersect\" creato dalla CIA affinch\u00e9 nessuno debba pi\u00f9 soffrire a causa del dispositivo, nel corso della missione tuttavia, Sarah riveler\u00e0 il suo reale schieramento scaricando l'elaboratore neurale negli occhiali prima che la squadra lo distrugga e fuggendo per consegnarlo a Quinn, all'ultimo Chuck riuscir\u00e0 per\u00f2 a scambiare il dispositivo con un falso, costringendo Sarah a rintracciarlo per impadronirsene ed ottenendo cos\u00ec l'occasione di parlarle un'ultima volta nel tentativo di farla tornare in s\u00e9 senza. Il dialogo tra i due verr\u00e0 tuttavia interrotto da Quinn, che sottrarr\u00e0 il dispositivo e tenter\u00e0 di ucciderli poco prima di fuggire.\nSebbene Sarah capisca di essere stata soggiogata da Quinn, non riuscir\u00e0 a ricordare dei sentimenti provati per Chuck e dunque lo lascer\u00e0 per mettersi sulle tracce del mercenario e vendicarsi del furto dei ricordi. Spronato da Morgan, Chuck accompagner\u00e0 l'immemore moglie nella missione e inseguir\u00e0 Quinn al fine di impedire che questi entri in possesso dei componenti necessari alla costruzione di una \"Chiave\" capace di modificare la programmazione del supercomputer e renderlo perfetto, comprendendo che tale dispositivo potrebbe anche restituire i ricordi di Sarah. Nel momento in cui Quinn riuscir\u00e0 a costruire la \"Chiave\" tuttavia, per impedire che installi l'elaboratore neurale Sarah lo uccider\u00e0 con un colpo di pistola in pieno petto e Chuck, seppur a malincuore, scaricher\u00e0 nel suo cervello un'ultima volta il supercomputer per disinnescare una bomba installata dall'uomo e destinata a uccidere diversi membri della CIA.\nOrmai rassegnato, il ragazzo si separer\u00e0 anche da Ellie e Devon, che andranno a vivere a Chicago; nonch\u00e9 da Casey, che si recher\u00e0 a Dresda da Getrude. Tuttavia nel nostalgico finale della serie, Sarah chieder\u00e0 a Chuck di raccontarle la \"loro storia\". Terminato il racconto, i due si baciano ma non \u00e8 chiaro se Sarah abbia recuperato o meno la memoria.\nAbilit\u00e0.\nChuck dispone di un quoziente intellettivo molto al di sopra dell'ordinario ed \u00e8 in grado di risolvere qualsiasi puzzle. Pi\u00f9 volte nella serie \u00e8 stato suggerito che possegga una memoria eidetica, difatti sembra essere in grado di memorizzare tutto ci\u00f2 che vede con una facilit\u00e0 impressionante; in base a questo principio egli riesce a visualizzare tutte le immagini dell\"'Intersect\", rendendone possibile l'installazione nel suo cervello, cosa che in una memoria normale non sarebbe fattibile.\nChuck \u00e8 un ottimo tecnico ed esperto di computer, un bravo analista e un esperto cracker. Ha svariate competenze di elettronica e di ingegneria, e spesso riesce a riconoscere un determinato tipo di tecnologia per sua conoscenza personale piuttosto che per l'Intersect. Grazie a questa abilit\u00e0 ed all'aiuto di Sarah e Casey, ha conseguito una laurea in ingegneria elettronica nel 2008. Chuck \u00e8 un leader pi\u00f9 che qualificato, capace di una grande abilit\u00e0 coordinativa.\nNella versione originale dello show, Chuck comprende alla perfezione l'italiano e ne conosce qualche parola. Inoltre parla fluentemente il klingon. Spesso \u00e8 asserito che il ragazzo disponesse di un'ottima mira anche senza l\"'Intersect 2.0\".\nCol progredire della serie diverr\u00e0 una spia parecchio pi\u00f9 competente ed astuta e si muover\u00e0 sul campo con scioltezza sempre maggiore, acquisendo grande esperienza di spionaggio e nell'uso delle armi da fuoco, sebbene a causa della sua indole pacifica si rifiuter\u00e0 di portare un'arma caricata con veri proiettili ed opter\u00e0 invece per dei dardi tranquillanti.\nOltretutto, acquisir\u00e0 una competenza sempre maggiore di autodifesa, imparando a padroneggiare diverse tecniche di arti marziali e di combattimento corpo a corpo, tanto che nella quinta stagione si dimostra in grado di competere ad armi pari con agenti del calibro di Shaw, Quinn e Morgan Intersect.\nIntersect umano.\nL'acquisizione dell\"'Intersect\" gli consente attraverso stimolazione visiva da parte di volti, voci, immagini o parole chiave contenuti nei fascicoli segreti, di accedere a un'immensa quantit\u00e0 di segreti governativi e militari di CIA e NSA. Tali segreti sono classificati almeno come di livello 6 nella scala di sicurezza spionistica.\nDalla terza stagione in poi, a seguito dell'acquisizione dell\"'Intersect 2.0\", molte abilit\u00e0 gli vengono fornite direttamente dai flash dell'Intersect: difatti apprende numerose tecniche specifiche di combattimento, tra cui il kung-fu, la boxe e svariate altre arti marziali. Apprende poi numerosi stili di ballo, la chirurgia, il francese, il coreano, il giapponese e ad aprire casseforti e svariate serrature.\nAlla fine dell'ultima stagione, Chuck installa la versione definitiva dell'elaboratore neurale: l\"Intersect 3.0\". Le potenzialit\u00e0 esatte del supercomputer non sono conosciute ma dovrebbero ipoteticamente rendere il proprietario capace di accedere a qualsiasi informazione desideri. L'unico \"flash\" avuto da Chuck tramite tale dispositivo, ultimo della serie, \u00e8 volto a disinnescare una bomba di Quinn.\nCuriosit\u00e0.\nLa data di nascita di Chuck \u00e8 il 18 settembre, stesso giorno della fondazione della CIA."}
{"id": "2573892", "revid": "767487", "url": "https://it.wikipedia.org/wiki?curid=2573892", "title": "Eugen Herzog", "text": "Carriera.\n\u00c8 tra le file del nel biennio 1906 e 1907, dove non gioca nessun incontro ufficiale.\nNel 1908 passa al San Gallo, con cui ottenne il settimo e penultimo posto del Girone Est al termine della Serie A svizzera 1907-1908.\nSuccessivamente ritorn\u00f2 al , disputando nella stagione 1908 solo amichevoli a causa dell'autoesclusione del club genovese dal campionato italiano. L'esordio ufficiale e la sua prima rete sono datati entrambi 17 gennaio 1909 nel derby contro l'Andrea Doria terminato col risultato di parit\u00e0 per uno ad uno.\nDall'ottobre 1910 al 1912, Herzog rivest\u00ec il doppio ruolo di giocatore ed allenatore, succedendo a Daniel Hug, ottenendo nella Prima Categoria 1911-1912 il terzo posto della Classifica finale."}
{"id": "2573893", "revid": "767487", "url": "https://it.wikipedia.org/wiki?curid=2573893", "title": "Viktor Genev", "text": "Carriera.\nClub.\nNel 2008 fa il suo debutto nel campionato bulgaro, iniziando presto a giocare da titolare nel Levski Sofia.\nNazionale.\nDal 2008 ha ottenuto molteplici presenze con la Nazionale Under-21 bulgara."}
{"id": "2573895", "revid": "387740", "url": "https://it.wikipedia.org/wiki?curid=2573895", "title": "Ernest Laszlo", "text": "Biografia.\nTrasferitosi giovane negli Stati Uniti inizi\u00f2 a lavorare per il cinema nel periodo del muto.\nVinse nel 1966 l'Oscar alla migliore fotografia per il film \"La nave dei folli\". Ebbe inoltre, in tutta la sua carriera, altre sette nomination all'Oscar nella stessa categoria."}
{"id": "2573896", "revid": "439868", "url": "https://it.wikipedia.org/wiki?curid=2573896", "title": "Navidad", "text": "Navidad \u00e8 un comune del Cile della provincia di Cardenal Caro nella Regione del Libertador General Bernardo O'Higgins. Al censimento del 2002 possedeva una popolazione di 5.422 abitanti."}
{"id": "2573899", "revid": "729019", "url": "https://it.wikipedia.org/wiki?curid=2573899", "title": "Base navale di Guant\u00e1namo", "text": "La base navale di Guant\u00e1namo (in lingua inglese: \"Guantanamo Bay Naval Base\", indicata anche con l'acronimo GTMO, pronunciata e a volte indicata informalmente come gitmo, in inglese ) \u00e8 una installazione militare, aerea e navale, di 120 chilometri quadrati della marina militare degli Stati Uniti e del Corpo dei Marines ubicata presso la omonima baia, nell'estremo sud-est di Cuba.\nIl governo cubano si oppone alla presenza della base aeronavale, sostenendo che il contratto di locazione non \u00e8 valido ai sensi del diritto internazionale. Il governo degli Stati Uniti, invece, sostiene che il contratto \u00e8 conforme al diritto internazionale.\nStoria.\nCon lo sbarco di Cristoforo Colombo, la baia assunse il nome di Porto Grande, successivamente sostituito, con la conquista da parte dell'Impero britannico, in Cumberland Bay.\nDurante la guerra ispano-americana del 1898, la baia fece da testa di ponte per la marina e i marines per il successivo controllo dell'intera isola, costituendo quindi la Base navale di Guant\u00e1namo.\nNel 1903, a guerra finita, il primo presidente cubano, Tom\u00e1s Estrada Palma, uomo di fiducia degli USA, offr\u00ec un contratto di locazione perpetua della base con completa giurisdizione e controllo in favore del governo statunitense al costo di dollari d'oro l'anno.\nTale base assunse un importantissimo ruolo di distribuzione, soprattutto per la marina mercantile e nel commercio carbonifero, principalmente durante il primo conflitto mondiale.\nCon la rivoluzione castrista, l'annuale assegno di circa dollari (dovuto ad una revisione concordata nel 1934), venne incassato una sola volta, in concomitanza con la grande euforia della rivoluzione. Successivamente, i contratti di locazione non sono mai stati revisionati, n\u00e9 gli assegni sono stati incassati dal Governo cubano, per rimarcare che la presenza militare statunitense \u00e8 considerata illegale, visto che il Governo cubano post-rivoluzionario non riconosce come proprie, in conformit\u00e0 al diritto internazionale, le obbligazioni dei precedenti Governi di Cuba.\nDopo la rivoluzione cubana, il numeroso personale cubano civile della base \u00e8 stato sottoposto da parte del governo cubano, a misure restrittive definite \"di sicurezza\", sempre pi\u00f9 forti, fino al completo divieto da parte del governo dell'Avana ai cittadini cubani di lavorare per la base statunitense, divieto poi revocato.\nCon la crisi dei missili di Cuba del 1962, tutti i familiari dei militari alloggiati nella base furono evacuati, per essere reinsediati al termine della crisi.\nOggi.\nCon oltre marinai e Marines degli Stati Uniti, la base aerea e navale dell'U.S. Navy di Guant\u00e1namo \u00e8 l'unica installazione militare statunitense in funzione in uno Stato socialista.\nNel dibattito politico statunitense l'ordine di chiusura del carcere di Guant\u00e1namo \u00e8 stato oggetto di ulteriori polemiche, in quanto un totale abbandono della base e il conseguente ritorno della sua sovranit\u00e0 sotto il governo di Cuba come un passo simbolico per la nuova impostazione delle relazioni di Washington con l'America Latina e i Caraibi promessa dalla nuova politica estera dell'amministrazione Obama.\nPrigione di Guant\u00e1namo.\nDal 2002 la base ospita una prigione militare, fino a poco tempo fa non accessibile, dove vennero imprigionati, e sottoposti su autorizzazione dell'allora presidente George W. Bush, ad un trattamento da alcuni ritenuto non conforme alle norme del diritto internazionale, in special modo quelle della convenzione di Ginevra, i prigionieri di guerra, delle campagne militari in Afghanistan e Iraq, e quelli considerati collegati con la rete del terrorismo internazionale.\nIl Governo degli Stati Uniti sostiene che i principali diritti previsti dalla convenzione di Ginevra sono comunque \"sostanzialmente rispettati\", ma che lo status di \"prigionieri di guerra\", non pu\u00f2 legittimamente ricorrere per coloro che sono considerabili \"combattenti irregolari, attentatori o terroristi\".\nIl 22 gennaio 2009, il presidente Barack Obama ha firmato gli ordini esecutivi per chiudere ci\u00f2 che resta della rete di prigioni non accessibili, tra cui il campo di detenzione di Guant\u00e1namo, entro un anno.\nTuttavia Obama ha rinviato di almeno sei mesi o pi\u00f9 le delicate decisioni relative.\nFilmografia.\nLa base di Guant\u00e1namo appare nella serie televisiva statunitense \"The Last Ship\" e nell'episodio 1 della stagione 8 di \"NCIS - Unit\u00e0 anticrimine.\"\nIl film \"Codice d'onore\" \u00e8 parzialmente ambientato nella base di Guantanamo."}
{"id": "2573900", "revid": "767487", "url": "https://it.wikipedia.org/wiki?curid=2573900", "title": "Paredones", "text": "Paredones \u00e8 un comune del Cile della provincia di Cardenal Caro nella Regione del Libertador General Bernardo O'Higgins. Al censimento del 2002 possedeva una popolazione di 6.695 abitanti."}
{"id": "2573904", "revid": "6923", "url": "https://it.wikipedia.org/wiki?curid=2573904", "title": "Autorit\u00e0 interregionale di bacino della Basilicata", "text": "L'Autorit\u00e0 interregionale di bacino della Basilicata \u00e8 una delle Autorit\u00e0 istituite a seguito dell'art. 13 della legge del 18 maggio 1989, n. 183, con un'intesa fra le amministrazioni regionali della Basilicata, della Puglia e della Calabria.\nL'ente gestisce il bacino idrografico dei fiumi Bradano, Basento, Cavone, Agri, Sinni, Noce. Il territorio in cui opera ha una superficie di 8.830\u00a0km\u00b2 suddivisi tra 72 comuni della provincia di Potenza, 31 della provincia di Matera, 7 della citt\u00e0 metropolitana di Bari, 2 della provincia di Taranto e 6 della provincia di Cosenza.\nLa sede amministrativa \u00e8 a Potenza."}
{"id": "2573905", "revid": "583609", "url": "https://it.wikipedia.org/wiki?curid=2573905", "title": "Gwyn - Principessa dei ladri", "text": "Gwyn - Principessa dei ladri (\"Princess of Thieves\") \u00e8 un film per la televisione del 2001 per la regia di Peter Hewitt.\nDescrizione.\nIl film narra la storia della figlia di Robin Hood, leggendario eroe medioevale inglese. La protagonista \u00e8 una giovanissima (appena sedicenne) Keira Knightley, insieme a un veterano del cinema, Malcolm McDowell.\nTrama.\nSono passati anni dagli eventi della leggenda di Robin Hood, ma adesso quest'ultimo \u00e8 impegnato nelle Crociate, mentre Lady Marian \u00e8 deceduta da tempo. A causa di ci\u00f2, Gwyn, la figlia di Robin Hood, \u00e8 cresciuta da sola seguendo le sue orme, diventando una donna di forte volont\u00e0 e abile con l'arco, e con l'unica compagnia dell'amico Froderick, invaghitosi di lei. Alla morte di Riccardo Cuor di Leone, Robin Hood ritorna in Inghilterra per vedere chi prender\u00e0 il suo posto come Re d'Inghilterra, ma viene catturato dallo Sceriffo di Nottingham e dal Principe Giovanni, che lo rinchiudono nella Torre di Londra.\nRiesce per\u00f2 a incaricare la figlia Gwyn a trovare e a proteggere il giovane principe Filippo, appena tornato dal suo esilio in Francia per reclamare il trono. Filippo, per\u00f2, ha da tempo rinnegato la sua vera identit\u00e0, e viaggia sotto anonimato dopo la morte del suo protetto. Gwyn riesce ben presto a trovarlo, ma non a riconoscerlo, e in seguito i due, che sembrano coinvolti in un rapporto amoroso, decidono di trovare i \"Merry Men\", gli amici che hanno da sempre seguito Robin Hood, e insieme fermare l'incoronazione di Giovanni. La squadra al completo si riunisce insieme, libera Robin Hood e ferma l'incoronazione del principe Giovanni.\nFilippo viene cos\u00ec incoronato Re al suo posto, ma Gwyn, con amarezza, gli confessa che pu\u00f2 solo servire e lavorare per lui, e non possono stare insieme. Robin spiega per\u00f2 alla figlia di essere rimasto fuori dalla sua vita per proteggerla dalla vita che lui conduce, seppur sia stato inutile, essendo lei cresciuta seguendo le sue orme, e le propone un patto di collaborazione tra i due al servizio di Filippo, a patto che la figlia prenda ordini dal padre. Gwyn accetta, e il film finisce con padre e figlia che guidano, fianco a fianco, gli uomini di Robin.\nAccoglienza.\nScott Weinberg di eFilmCritic.com lo ha votato con 4 stelle, dichiarando: \"\"Gwyn - Principessa dei ladri\" ha tutte le carte in regola per essere un filmetto d'intrattenimento.\" Nix di BeyondHollywood.com ne \u00e8 rimasta delusa, e ha commentato: \"Il film \u00e8 stato fatto per un pubblico di ragazzine sotto i dodici anni, e tutti gli altri ne saranno delusi.\""}
{"id": "2573907", "revid": "110157", "url": "https://it.wikipedia.org/wiki?curid=2573907", "title": "Pichilemu", "text": "Pichilemu \u00e8 un comune del Cile, capoluogo della provincia di Cardenal Caro, nella Regione del Libertador General Bernardo O'Higgins. Al censimento del 2002 possedeva una popolazione di 12.392 abitanti."}
{"id": "2573910", "revid": "1851848", "url": "https://it.wikipedia.org/wiki?curid=2573910", "title": "Sergio Zuccheri", "text": "Caratteristiche tecniche.\nGiocava sia come terzino sia come mediano.\nCarriera.\nNativo di Noceto, Zuccheri muove i suoi primi passi calcistici nella squadra locale in seconda categoria. Poi la sua carriera conosce una veloce ascesa.\nDalla Reggiana che lo acquista nel 1969, passa al Catanzaro nelle cui file debutta in Serie A. \u00c8 un mediano che si distingue per il dinamismo del suo gioco che gli permette di essere solida diga di centrocampo e un'insidia costante per le difese avversarie con i suoi inserimenti offensivi.\nNella stagione 1975-76 passa al Cesena dove vive il periodo migliore della sua carriera. Il suo instancabile moto perpetuo a sostenere l'estro di Rognoni e il senso geometrico di Frustalupi si rivela essenziale per la squadra che, sotto la guida di Marchioro, raggiunger\u00e0 uno storico 6\u00ba posto, miglior traguardo di sempre nella storia del club romagnolo.\nLa Fiorentina lo acquista nell'annata 1976-1977 per colmare il vuoto in mediana creatosi con il grave infortunio occorso a Guerini. Conclusa l'esperienza in Toscana, il centrocampista emiliano gioca per anno nella Nocerina, poi si trasferisce per tre stagioni a Parma dove conclude la sua parabola agonistica nel 1982.\nOggi svolge la professione di massofisioterapista."}
{"id": "2573916", "revid": "671029", "url": "https://it.wikipedia.org/wiki?curid=2573916", "title": "Genoa Cricket and Football Club 1910-1911", "text": "Questa pagina raccoglie i dati riguardanti il Genoa Cricket and Football Club nelle competizioni ufficiali della stagione 1910-1911.\nStagione.\nLa presidenza del club \u00e8 assunta da Edoardo Pasteur che per affrontare la nuova stagione il Genoa ingaggia molti giocatori britannici, tra cui Murphy, Swift e Coggins e il futuro nazionale italiano Edoardo Mariani dal Milan, mentre lasciano la societ\u00e0 Daniel Hug, ritiratosi, Henry Elliott e il giovane Hans Schmidt, destinato a tornare nelle stagioni seguenti.\nIn sostituzione di Hug, Eugen Herzog assume il ruolo di allenatore/giocatore.\nLa squadra non entra mai in competizione per la vittoria finale, vedendo anche annullata la vittoria in trasferta contro l'US Milanese poich\u00e9 il club genovese aveva schierato l'inglese Harold Swift accusato di professionismo.\nNel corso della stagione viene inaugurato il campo di Marassi, nell'incontro perso contro l'Inter per due a uno il 22 gennaio 1911, che verr\u00e0 tra l'altro annullato e data la vittoria per due a zero al \"Grifone\" per lo schieramento da parte dei milanesi di un giocatore non regolarmente tesserato.\nIl 16 aprile 1911 al Torneo Internazionale di Pasqua i genoani affrontarono il Cantonal Neuch\u00e2tel, in cui debutta Maxime Surdez, che sar\u00e0 dalla stagione seguente il portiere titolare del sodalizio rossoblu.\nLa stagione si concluder\u00e0 al quinto posto della sezione Liguria-Piemonte-Lombardia.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2573922", "revid": "767487", "url": "https://it.wikipedia.org/wiki?curid=2573922", "title": "Ch\u00e9pica", "text": "Ch\u00e9pica \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 13.857 abitanti."}
{"id": "2573925", "revid": "767487", "url": "https://it.wikipedia.org/wiki?curid=2573925", "title": "Chimbarongo", "text": "Chimbarongo \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 32.316 abitanti."}
{"id": "2573928", "revid": "628767", "url": "https://it.wikipedia.org/wiki?curid=2573928", "title": "Lolol", "text": "Lolol \u00e8 un comune del Cile appartenente alla provincia di Colchagua, nella O'Higgins Region. Lolol fu fondata nel 1830."}
{"id": "2573935", "revid": "767487", "url": "https://it.wikipedia.org/wiki?curid=2573935", "title": "Marijan Ognjanov", "text": "Carriera.\nClub.\nNel 2004 debutta in una partita ufficiale con la maglia del Levski Sofia. Il 27 settembre 2006 Ognjanov segna il primo gol di una squadra bulgara in Champions League, nella vittoria per 3-1 sul . Nel 2009 viene prestato al Belasitsa Petrich.\nNazionale.\nHa partecipato ad alcune partite della Nazionale bulgara Under-21."}
{"id": "2573939", "revid": "767487", "url": "https://it.wikipedia.org/wiki?curid=2573939", "title": "San Fernando (Cile)", "text": "San Fernando \u00e8 un comune del Cile, capoluogo della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 63.732 abitanti."}
{"id": "2573971", "revid": "287204", "url": "https://it.wikipedia.org/wiki?curid=2573971", "title": "Kentucky Colonels 1975-1976", "text": "La stagione 1975-76 dei Kentucky Colonels fu la 9\u00aa e ultima nella ABA per la franchigia.\nI Kentucky Colonels arrivarono quarti nella \"regular season\" con un record di 46-38. Nei play-off vinsero il primo turno con gli Indiana Pacers (2-1), perdendo poi la semifinale ABA con i Denver Nuggets (4-3)."}
{"id": "2573981", "revid": "1543377", "url": "https://it.wikipedia.org/wiki?curid=2573981", "title": "Cladonia corniculata", "text": "Cladonia corniculata Ahti &amp; Kashiw. (1984), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal sostantivo latino \"corniculum\", che significa \"piccolo corno, piccola ramificazione\", aggettivato per indicare la forma degli podezi.\nCaratteristiche fisiche.\nLe squamule basali sono persistenti, di diametro compreso fra 1 e 2 millimetri, lobate, provviste di soredio. I podezi che si ergono dalle squamule basali sono alte da 2 a 6 centimetri e con diametro da 1 a 3 millimetri, provvisti di frequente di ramificazioni disuguali nei pressi dell'apice e con gli assili chiusi. Gli apoteci sono rari, sulla parte terminale dei podezi, del diametro di 2-5 millimetri, convessi e di colore marrone scuro.\nAll'esame cromatografico sono state rilevate quantit\u00e0 consistenti di acido fumarprotocetrarico e acido stictico e tracce di acido constictico, acido connorstictico, acido protocetrarico e acido norstictico.\nIl fotobionte \u00e8 principalmente un'alga verde delle Trentepohlia.\nHabitat.\nCresce su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla Cladonia; a tutto il 2008 non sono state identificate forme, sottospecie e variet\u00e0."}
{"id": "2573982", "revid": "1566286", "url": "https://it.wikipedia.org/wiki?curid=2573982", "title": "Arthur C. Miller", "text": "Biografia.\nArthur Charles Miller esordisce nella fotografia cinematografica a soli 14 anni iniziando nel 1909 a lavorare come assistente di Fred J. Balshofer a New York, quando ancora la Grande Mela aveva una grande importanza nella parte tecnica dell'industria del cinema. Nel 1914 si aggrega alla casa di produzione Path\u00e9 dove trova un regista con cui girer\u00e0 ben 33 film, George Fitzmaurice, e rimane con lui fino al 1925. In quegli anni, Fitzmaurice entra in societ\u00e0 con Cecil B. DeMille portando il fotografo fino alle alte vette dell'establishment hollywoodiano.\nDa quel momento lavora non soltanto con il famoso regista, ma anche con altri grandi nomi quali Raoul Walsh, Irving Cummings, John Ford. Prosegue la sua carriera lavorando spesso con nomi prestigiosi e vincendo tre volte l'Oscar alla migliore fotografia: nel 1941 per \"Com'era verde la mia valle\", nel 1944 per \"Bernadette\" e nel 1947 per \"Anna e il re del Siam\".\nSi ritira nel 1951 e muore nel 1970 di tubercolosi."}
{"id": "2573988", "revid": "287204", "url": "https://it.wikipedia.org/wiki?curid=2573988", "title": "Kentucky Colonels 1974-1975", "text": "La stagione 1974-75 dei Kentucky Colonels fu l'8\u00aa nella ABA per la franchigia.\nI Kentucky Colonels vinsero la \"Eastern Division\" con un record di 58-26. Nei play-off, dopo aver vinto la gara di \"tie-breaker\" con i New York Nets, vinsero la semifinale di division con i Memphis Sounds (4-1), la finale di division con gli Spirits of St. Louis (4-1), vincendo poi il titolo battendo nella finale ABA gli Indiana Pacers (4-1)."}
{"id": "2573989", "revid": "287204", "url": "https://it.wikipedia.org/wiki?curid=2573989", "title": "Controvento (brano musicale)", "text": ""}
{"id": "2573990", "revid": "339392", "url": "https://it.wikipedia.org/wiki?curid=2573990", "title": "Provincia di Ganaveh", "text": ""}
{"id": "2574001", "revid": "19330", "url": "https://it.wikipedia.org/wiki?curid=2574001", "title": "Mityushikha", "text": ""}
{"id": "2574005", "revid": "56620", "url": "https://it.wikipedia.org/wiki?curid=2574005", "title": "Pierre Claude Fran\u00e7ois Daunou", "text": ""}
{"id": "2574013", "revid": "1860334", "url": "https://it.wikipedia.org/wiki?curid=2574013", "title": "Traditio", "text": "La traditio era la forma pi\u00f9 semplice di trasferimento del possesso (nella legge romana), in quanto consisteva nella materiale consegna del bene; la stessa traditio tuttavia, se accompagnata da \"iusta causa ed animus dominii trasferendi\", trasferiva, per le \"res nec mancipi\", addirittura la piena propriet\u00e0.\nEd infatti si diceva: \"Numquam nuda traditio transfert dominium, sed ita, si venditio aut aliqua iusta causa praecesserit, propter quam traditio sequeretur\".\nPer la \"traditio\" occorreva che il bene fosse di propriet\u00e0 o in possesso del \"tradens\"; occorreva poi che quest'ultimo avesse volont\u00e0 di acquisire, ma soprattutto bisognava che vi fosse una \"iuxta causa traditionis\", ossia un motivo giuridicamente valido per trasmettere il bene (\"causa solvendi\", \"causa donationis\", ecc.).\nNella storia del diritto.\nIn epoche arcaiche era indispensabile la materiale consegna del bene (\"dominia rerum non nudis pactis transferuntur\"), poi fu sufficiente anche la \"traditio symbolica\" (consegna delle chiavi della casa).\nIn seguito si ammise la validit\u00e0 delle seguenti forme che presupponevano solo l'espressione del consenso in occasione del negozio giuridico sottostante o del fatto giuridico che le giustifica:\nIn epoca imperiale si afferm\u00f2 il principio che la \"traditio\" doveva essere accompagnata da una \"scriptura\", e si sostenne che era questa (e non la consegna) a trasferire la propriet\u00e0: era nata l'esigenza dello \"scriptum ad substantiam\", che Giustiniano invece richiese come pura formalit\u00e0 (\"traditio chartae\" o \"instrumenti\")."}
{"id": "2574017", "revid": "2208340", "url": "https://it.wikipedia.org/wiki?curid=2574017", "title": "Invasioni mongole del Giappone", "text": "Le invasioni mongole del Giappone furono due campagne intraprese da Kublai Khan per assoggettare il Giappone retto dagli sh\u014dgun. Ambedue i tentativi si conclusero con un insuccesso, in entrambi i casi a causa di un tifone che danneggi\u00f2 pesantemente la flotta dell'invasore.\nUno dei principali problemi che si trovarono ad affrontare i giapponesi era dovuto al fatto che da circa 50 anni le guerre interne al paese venivano combattute attraverso duelli personali all'arma bianca, mentre i mongoli spostavano massicce unit\u00e0 organizzate ed in modo coordinato, facendo ricorso anche ai primi esemplari di granata. Per questo motivo, nessun generale nipponico aveva in effetti una strategia precisa sulla manovra delle truppe raccolte per l'occasione.\nPrima invasione (1274).\nIl sovrano mongolo Kublai Khan, nipote di Gengis Khan, rivolse le proprie attenzioni sul Giappone a partire dal 1268, con l'invio di un suo messaggero a Kamakura per convincere lo Shogun a firmare un trattato di sottomissione, ma questa operazione non produsse alcun frutto. La proposta venne ripetuta diverse volte, fino a quando, nel 1274, egli decise di invadere la regione a nord del Ky\u016bsh\u016b, sbarcando sulla baia di Hakata, una porta spalancata verso la Corea del sud e la Cina, con una flotta di 900 navi e 33.000 soldati, i quali includevano anche quelli di stanza in Goryeo (l'attuale penisola coreana). La notte dell'invasione, mentre il grosso dell'esercito era rimasto a bordo delle navi in attesa che si montasse il campo, un violento uragano danneggi\u00f2 gravemente la flotta e molti uomini persero la vita. Con l'armata ridotta di circa un terzo, gli invasori si ritirarono in Corea.\nSeconda invasione (1281).\nA seguito della prima invasione che aveva colto alla sprovvista i giapponesi, i samurai decisero di edificare una barriera di pietra di 20 chilometri di lunghezza lungo la costa della baia di Hakata. Questo muro di 2-3 metri d'altezza, con una base di circa 3 metri, venne innalzato tra il 1276 ed il 1277.\nNel 1279, Kublai Khan decise di mandare nuovamente inviati per contrattare la resa giapponese. In quel momento H\u014dj\u014d Tokimune del Clan H\u014dj\u014d (1251-1284) era reggente del settimo shogun, il principe Koreyasu. Egli non solamente rifiut\u00f2 la resa, ma fece decapitare i 5 emissari mongoli a Kamakura. Furioso, Kublai nel 1281 attacc\u00f2 Fukuoka, con un esercito rinforzato che contava 140.000 soldati e 4.000 navi. I combattenti giapponesi erano 40.000, decisamente inferiori nei numeri e negli armamenti. Nonostante ci\u00f2, sbarcate sull'isola, le forze mongole trovarono una resistenza quasi impenetrabile, non riuscendo a conquistare una posizione sicura sull'isola. Qualche settimana pi\u00f9 tardi arrivarono i rinforzi dalla Cina Meridionale ma, proprio quando gli invasori stavano programmando un massiccio assalto congiunto, la maggior parte della flotta mongola venne ancora una volta distrutta da un altro tifone, perdendo questa volta addirittura la met\u00e0 degli uomini.\nQuei venti provvidenziali vennero battezzati shinp\u016b o kamikaze, che letteralmente significa \"vento divino\": i Giapponesi credevano infatti che il proprio arcipelago fosse la terra degli dei e godesse della loro protezione."}
{"id": "2574018", "revid": "115577108", "url": "https://it.wikipedia.org/wiki?curid=2574018", "title": "I tacchi di Giada", "text": "I tacchi di Giada \u00e8 un EP della cantante italiana Viola Valentino, pubblicato il 18 settembre 2009 dall'etichetta musicale CMP Italy su distribuzione Edel.\nIl cd segna il ritorno della cantante a un progetto musicale inedito di pi\u00f9 ampio respiro dopo un lungo periodo segnato solo da singoli e raccolte ed \u00e8 caratterizzato da pezzi dalle sonorit\u00e0 attuali e da una sensibilit\u00e0 interpretativa affinata e maturata.\nI brani dell'album raccontano il mondo femminile, a volte in modo impegnato altre in maniera pi\u00f9 spensierata, con una particolare attenzione per il tema del dolore, della sofferenza e della violenza.\nLa traccia che d\u00e0 il titolo all'album parla infatti di un abuso subito da una ragazza conosciuta dalla cantante, i cui tacchi si ruppero mentre cercava di fuggire dai suoi violentatori: Giada \u00e8 al contempo il nome fittizio con cui viene chiamata nella canzone e, come affermato da Viola in un'intervista, vuole anche essere un gioco di parole rimandando alla fragilit\u00e0 della giada come materiale.\nIl brano \"Dimenticare mai\" \u00e8 stato scelto come singolo di lancio per la promozione radiofonica."}
{"id": "2574028", "revid": "94225976", "url": "https://it.wikipedia.org/wiki?curid=2574028", "title": "Bolo 1917", "text": "Il bolo 1917 \u00e8 un coltello risalente alla prima guerra mondiale utilizzato dai militari statunitensi che lo utilizzavano essenzialmente per rimuovere ostacoli e per appuntire paletti, ma anche se necessario come arma bianca.\nStoria.\nGli americani decisero di adottare questo coltello subito dopo la guerra contro la Spagna poich\u00e9 si trovarono incastrati nella giungla. Le popolazioni locali usavano un coltello detto per l'appunto Bolo per passare attraverso la giungla.\nDi questo coltello uscirono molte versioni diverse e alla fine del 1916 ne vennero prodotti in tutto quasi 60000 all'arsenale Springfield. Invece la guaina protettiva venne prodotta a Rock Island.\nL'entrata in guerra port\u00f2 le richieste alle stelle e fece s\u00ec che il Bolo fosse ridisegnato. L'impugnatura divenne pi\u00f9 banale, la guaina non aveva un dispositivo di aggancio al coltello e la lama venne brunita anche se le specifiche rimasero identiche al vecchio modello.\nVide il suo ultimo utilizzo nel Vietnam come replica chiamata \"Kiffe Japan\" identica come disegno al bolo acquistata dai singoli soldati che lo ritenevano un buon coltello.\nUtilizzo.\nOltre agli utilizzi classici venne utilizzato anche dai mitraglieri americani per ripulire il terreno o per dare maggiore stabilit\u00e0 all'arma e impedire il disallineamento in caso di ricarica o inceppo."}
{"id": "2574029", "revid": "1573940", "url": "https://it.wikipedia.org/wiki?curid=2574029", "title": "Oreogeton", "text": "Oreogeton , \u00e8 un genere di insetti dell'ordine dei Ditteri (Brachycera: Muscomorpha). Inquadrato nella superfamiglia degli Empidoidea, comprende 36 specie distribuite prevalentemente nelle regioni temperate dei due emisferi.\nDescrizione.\nIl capo \u00e8 oloptico nei maschi e dicoptico nelle femmine ed ha faccia concava. Le antenne hanno Glossario entomologico#scapo e pedicello della stessa grandezza e rivestiti da setole; lo stilo \u00e8 biarticolato e inserito in posizione apicale sul terzo antennomero. L'apparato boccale \u00e8 di tipo pungente-succhiante. Labbro superiore esile, diritto e arrotondato all'apice, provvisto di lame epifaringeali all'apice del lato ventrale. Mascelle con lacinie stilettiformi e palpi lunghi, composti da un solo articolo e ricurvi verso l'alto. Labbro inferiore terminante con due labelli provvisti di numerose pseudotrachee.\nIl torace presenta un caratteristico sclerite trasversale nella regione ventrale anteriore, carattere ricorrente solo nei Dolicopodidi e in alcuni empididi della sottofamiglia Clinocerinae. Il laterotergite \u00e8 setoloso e il mesonoto \u00e8 provvisto di setole acrosticali distinte dalle dorsocentrali e allineate su pi\u00f9 serie longitudinali. Le zampe sono indifferenziate, presentano un pettine di setole all'apice delle tibie anteriori e posteriori, tarsi con segmenti sottili. Le ali presentano una lunga e robusta setola alla base del margine costale, sono provviste di pterostigma in corrispondenza della terminazione di R1, lobo anale prominente, alula poco sviluppata.\nLa nervatura alare presenta caratteri tipicamente primitivi. La costa si estende sull'intero margine e la subcosta \u00e8 completa e raggiunge il margine costale. La radio si suddivide in quattro rami, con presenza della biforcazione R4+5, e la media in tre. La cubito devia bruscamente convergendo sulla base dell'anale. Il tratto comune A1+CuA \u00e8 completo e raggiunge il margine. La morfologia delle cellule \u00e8 quella ricorrente nella maggior parte degli Empidoidei primitivi: la cellula discale \u00e8 ben sviluppata e presente, le basali sono ben sviluppate ma confinate nella met\u00e0 prossimale, la \"cup\" \u00e8 bene evidente ma di ridotto sviluppo, pi\u00f9 breve della seconda basale.\nL'addome \u00e8 di forma cilindrico-oblunga, affusolato all'estremit\u00e0 caudale nelle femmine e con ipopigio non ruotato nei maschi.\nBiologia.\nSulla biologia larvale, le informazioni pi\u00f9 importanti si devono a Sommerman (1962), il quale osserv\u00f2 le larve di due specie di \"Oreogeton\", in Alaska, in attivit\u00e0 predatoria a spese di larve di Simulidi. Questi predatori avrebbero un ruolo significativo nel controllo naturale della dinamica di popolazione dei Nematoceri, in quanto sembra che uccidano pi\u00f9 prede di quante ne necessitino per alimentarsi.\nSistematica.\nAnalogamente ad altri empidoidei primitivi, caratterizzati di una particolare specificit\u00e0 morfologica, la collocazione tassonomica di \"Oreogeton\" \u00e8 incerta e controversa. L'inquadramento storico di questo genere contempla l'inserimento nella famiglia degli Empididae e la maggior parte degli Autori attribuiva il genere alla sottofamiglia degli Empidinae. Questa collocazione si riscontra sia nei vecchi schemi su base morfologica sia nei primi approcci con la classificazione filogenetica.\nUna significativa classificazione si deve a Chv\u00e1la (1976), che defin\u00ec, nell'ambito degli Empididae, la sottofamiglia Oreogetoninae, includendovi alcuni generi primitivi, fra cui anche \"Oreogeton\". Questo inquadramento sistematico \u00e8 ancora oggi adottato in numerose fonti, non essendoci schemi tassonomici alternativi che diano al genere una precisa collocazione nell'albero degli Empidoidea. Il limite di questo inquadramento risiede nella probabile natura polifiletica degli Oreogetoninae \"sensu Chv\u00e1la\", sostenuta in particolare da Sinclair &amp; Cumming (2000, 2006). Questi ultimi e gli Autori che concordano con il carattere polifiletico degli Oreogetoninae distinguono diversi empidoidei primitivi dagli Empididae, senza tuttavia trovare una collocazione tassonomica definita. In particolare, Sinclair &amp; Cumming definiscono il genere \"Oreogeton\" come \"incertae sedis\" nell'ambito della superfamiglia degli Empidoidea. Va citato anche l'inquadramento nell'ambito di una famiglia propria, con il nome Oreogetonidae, riportato dal \"BioSystematic Database of World Diptera\" e dai cataloghi tassonomici che ad esso fanno riferimento. L'aggiornamento della versione Web dell\"'Australasian and Oceanian Diptera Catalog\" di Evenhuis, riporta anch'esso l'inquadramento al rango di famiglia, con alcuni evidenti errori di trascrizione, in quanto nel testo viene mantenuta la denominazione \"Oreogetoninae\", incompatibile con le convenzioni di nomenclatura zoologica; il catalogo online del Bishop Museum, inoltre, include nella famiglia Oreogetonidae anche il genere \"Hydropeza\", considerato da tutte le altre fonti nella famiglia degli Empididae. In ogni modo, in letteratura non ci sono riferimenti ad una definizione formale della famiglia Oreogetonidae, perci\u00f2, a rigore, sono valide l'attribuzione come \"incertae sedis\" fra gli Empidoidea o il mantenimento nella sottofamiglia Oreogetoninae nell'ambito degli Empididae.\nIncongruenze si rilevano anche nella composizione del genere. Sinclair &amp; Cumming (2006) citano il genere \"Oreogeton\" come composto da sole 12 specie a distribuzione oloartica, mentre il BDWD segnala come valide 36 specie. Le 24 specie non considerate da Sinclair &amp; Cumming sono tutte distribuite nell'emisfero australe e sono in gran parte descritte da Philippi, a met\u00e0 dell'Ottocento, e da Collin, fra il 1928 e il 1933:\nDistribuzione.\nIl genere \"Oreogeton\" ha un'ampia distribuzione ed \u00e8 rappresentato in quasi tutte le regioni zoogeografiche ad eccezione della regione afrotropicale, dell'Indomalesia e dell'Antartide. La maggiore concentrazione si ha nella regione neotropicale, con 19 specie: \"O. anomalipennis\", \"O. apertus\", \"O. bicolor\", \"O. bilineatus\", \"O. biumbratus\", \"O. clausus\", \"O. congruens\", \"O. creper\", \"O. fuscus\", \"O. leptideus\", \"O. mediocris\", \"O. nigricornis\", \"O. pterostigma\", \"O. pudens\", \"O. stigmaticus\", \"O. tenuipes\", \"O. testaceus\", \"O. versabilis\", \"O. versicolor\". Nel Nordamerica sono segnalate altre otto specie (\"O. capnoterus\", \"O. cymballista\", \"O. heterogamus\", \"O. mitrephorus\", \"O. obscurus\", \"O. rufus\", \"O. scopifer\", \"O. xanthus\"). Nel Paleartico sono segnalate cinque specie (\"O. frontalis\", \"O. nippon\", \"O. tibialis\", \"O. basalis\", \"O. unica\"), di cui tre in Giappone e due in Europa. Le restanti quattro hanno distribuzione australasiana, con tre specie in Nuova Zelanda (\"O. maculipennis\", \"O. rostratus\", \"O. undulatus\") e una in Tasmania (\"O. gracilipes\").\nIn merito all'Europa, il BDWD cita le specie \"O. basalis\" e \"O. unica\". L'esistenza di due specie europee \u00e8 tuttavia incerta a causa di alcune incongruenze presenti nella banca dati. \"Fauna Europaea\" segnala l'esistenza del solo \"Oreogeton basalis\", diffuso nell'Europa centrale, mentre non riporta alcuna informazione in merito a \"Oreogeton unica\"; il BDWD riporta invece anche l'esistenza di una specie denominata \"Oreogeton unica\", descritta da Walker (1837) e ritrovata nell'Isola di Wight. I riferimenti a questa specie sono scarsi e per lo pi\u00f9 si riscontrano in cataloghi che probabilmente attingono come fonte al BDWD, ma a rendere dubbia l'esistenza di \"Oreogeton unica\" sarebbe un'incongruenza presente nel database: secondo tale fonte, il nome \"Oreogeton unica\" deriverebbe da una ridenominazione di \"Rhagas unica\", indicato come sinonimo errato; lo stesso database riporta il nome del genere \"Rhagas\" come non valido, a causa di una ingiustificata correzione da parte di Agassiz (1846), e va attribuito come sinonimo errato di \"Ragas\". L'incongruenza risiede nel fatto che il BDWD riporta l'esistenza della specie \"Ragas unica\" (Diptera: Empididae) facendo riferimento alla stessa descrizione di Walker (1837) sull'esemplare dell'Isola di Wight. A differenza di \"Oreogeton unica\", l'esistenza di \"Rhagas unica\" trova un pi\u00f9 ampio riscontro in letteratura e la stessa specie, con questa denominazione, \u00e8 segnalata da \"Fauna Europaea\" e da Chv\u00e1la.\nIn Italia, infine, non sono segnalate specie attribuite al genere \"Oreogeton\"."}
{"id": "2574030", "revid": "122937410", "url": "https://it.wikipedia.org/wiki?curid=2574030", "title": "Genoa Cricket and Football Club 1911-1912", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1911-1912.\nStagione.\nAssume la presidenza del club Luigi Aicardi, che cerca di rafforzare la squadra con l'ingaggio di numerosi britannici come John Robert Roberts, Miller e Marsch, e svizzeri come Maxime Surdez (gi\u00e0 utilizzato in amichevole dall'aprile 1911), Karl St\u00f6cker e Charles Comte. Lasciano la societ\u00e0 tra gli altri Eduard Bauer e Hermann Hurni mentre si ritirano dall'attivit\u00e0 agonistica due \"boys\" di Spensley: Aleyandro Cevasco e Luigi Ferraris.\nAd ottobre si aggiudica per la seconda volta la Coppa Lombardia, vincendo 3 a 1 contro il Milan.\nLa stagione dei \"rossoblu\" si chiude con il terzo posto finale, lontano otto punti dai campioni della Pro Vercelli.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2574031", "revid": "104216", "url": "https://it.wikipedia.org/wiki?curid=2574031", "title": "Linea di K\u00e1rm\u00e1n", "text": "La linea di K\u00e1rm\u00e1n \u00e8 una linea immaginaria posta ad un'altezza di () sopra il livello del mare che segna convenzionalmente il confine tra l'atmosfera terrestre e lo spazio esterno. La definizione di questo confine \u00e8 accettata dalla F\u00e9d\u00e9ration A\u00e9ronautique Internationale (FAI), un organo di standardizzazione internazionale ed un ente certificatore per i record aeronautici ed astronautici.\nLa linea prende il nome da Theodore von K\u00e1rm\u00e1n, un ingegnere e fisico ungaro-americano che lavor\u00f2 principalmente nei campi dell'aeronautica e dell'astronautica. \u00c8 stata la prima persona a calcolare che l'atmosfera a queste altitudini diventa troppo rarefatta per poter permettere il volo tramite sostentamento dell'aria, in quanto un velivolo dovrebbe viaggiare ad una velocit\u00e0 superiore alla velocit\u00e0 orbitale al fine di ottenere sufficiente spinta aerodinamica, ovvero portanza. La linea giace approssimativamente in corrispondenza della turbopausa, al di sopra della quale i gas atmosferici non sono pi\u00f9 ben miscelati tra loro e tendono a stratificarsi in base alla loro densit\u00e0.\nIl commento di K\u00e1rm\u00e1n.\nNel capitolo finale della sua autobiografia, K\u00e1rm\u00e1n scrive un commento riguardo alla questione sul confine tra atmosfera e spazio, dall'originale:\nDefinizione.\nL'atmosfera di un pianeta non finisce bruscamente ad una certa altezza, bens\u00ec diventa progressivamente sempre pi\u00f9 rarefatta e dispersa allontanandosi dalla superficie del corpo celeste. Inoltre, in base a come i vari strati che formano lo spazio intorno alla Terra sono definiti, e al fatto se questi strati vengano considerati parte o meno dell'atmosfera stessa, la definizione di confine tra atmosfera e spazio pu\u00f2 variare considerevolmente: se si vogliono considerare, ad esempio, la termosfera e l'esosfera come parte dell'atmosfera e non dello spazio, allora il confine deve essere spostato ad un'altezza di almeno sopra il livello del mare. La linea di K\u00e1rm\u00e1n \u00e8 quindi una definizione arbitraria basata su una serie di considerazioni fisiche e pratiche (quest'ultime dal punto di vista della tecnologia utilizzata).\nPortanza.\nUn aereo riesce a rimanere in volo a mezz'aria solamente se viaggia costantemente in avanti relativamente all'aria che lo circonda (la velocit\u00e0 in aria non dipende infatti dalla velocit\u00e0 rispetto al suolo), in maniera tale che le ali possano generare portanza. Man mano che l'aria diventa pi\u00f9 rarefatta, l'aereo deve compensare ci\u00f2 aumentando la propria velocit\u00e0 al fine di mantenere la portanza necessaria a rimanere in volo.\nLa quantit\u00e0 di portanza necessaria al sostentamento dell'aereo, in ogni istante, pu\u00f2 essere calcolata tramite l'equazione seguente:\nformula_1\ndove\nCome si pu\u00f2 vedere, la portanza L \u00e8 direttamente proporzionale alla densit\u00e0 dell'aria \u03c1 ed alla velocit\u00e0 relativa all'aria \u03bd; tutti gli altri fattori sono costanti (S e cL). All'aumentare dell'altitudine la densit\u00e0 diminuisce e quindi \u00e8 necessario aumentare la velocit\u00e0 dell'aereo al fine di mantenere costante la portanza.\nVelocit\u00e0 orbitale.\nUn veicolo spaziale pu\u00f2 rimanere in orbita nello spazio solo se la sua componente centrifuga del movimento intorno alla Terra \u00e8 sufficiente a bilanciare la forza gravit\u00e0 che la attira verso il basso. Se questa rallenta, l'attrazione gravitazionale far\u00e0 gradualmente abbassare la sua altitudine. La velocit\u00e0 che permette alla navicella di rimanere in orbita viene detta velocit\u00e0 orbitale, e varia al variare dell'altezza dell'orbita. La Stazione Spaziale Internazionale, in orbita bassa attorno alla Terra, possiede una velocit\u00e0 orbitale di circa , ovvero .\nL'inizio dello spazio esterno.\nPer un aereo che vola sempre pi\u00f9 in alto, la rarefazione sempre maggiore dell'aria produce sempre meno portanza, richiedendo quindi sempre maggiore velocit\u00e0 per generare sufficiente spinta aerodinamica per mantenere il velivolo in aria. Proseguendo nella salita, l'aereo raggiunger\u00e0 ad un certo momento un'altitudine tale che dovr\u00e0 volare talmente veloce da raggiungere la velocit\u00e0 orbitale. La linea di K\u00e1rm\u00e1n \u00e8 proprio l'altitudine dove la velocit\u00e0 necessaria per supportare aerodinamicamente il peso dell'aereo equivale alla velocit\u00e0 orbitale. In pratica, non \u00e8 pi\u00f9 necessario supportare l'intero peso dell'aereo tramite la portanza (e quindi una spinta aerodinamica generata dall'aria) per mantenere l'altitudine in quanto la curvatura stessa della Terra (che diventa significativa a quelle altezze) aggiunge una spinta centrifuga quando l'aereo raggiunge la velocit\u00e0 orbitale.\nSopra i , la densit\u00e0 dell'aria \u00e8 circa 1/ la densit\u00e0 della superficie. All'altezza della linea di K\u00e1rm\u00e1n, la densit\u00e0 dell'aria \u03c1 \u00e8 talmente piccola che, per mantenere la portanza:\nformula_2\ndove\nNonostante il valore calcolato per la linea non sia esattamente 100\u00a0km, K\u00e1rm\u00e1n propose di designare proprio un'altezza di come confine con lo spazio perch\u00e9 il numero intero \u00e8 pi\u00f9 semplice da ricordare; inoltre bisogna tenere in considerazione che l'altezza varia leggermente in base alla variazione di certi parametri. Un comitato internazionale raccomand\u00f2 la linea dei al FAI e, dopo l'adozione, divenne largamente accettata come confine tra l'atmosfera e lo spazio esterno per molti scopi. Tuttavia, non c'\u00e8 ancora nessuna definizione legale internazionale che definisce in maniera univoca ed incontrovertibile la demarcazione tra lo spazio aereo di una nazione e lo spazio esterno (regolato dal Trattato sullo spazio extra-atmosferico dell'ONU).\nUn altro problema nell'identificare con precisione l'inizio dello spazio \u00e8 la natura dinamica dell'atmosfera terrestre. Ad esempio, ad un'altitudine di 1 000\u00a0km, la densit\u00e0 dell'atmosfera pu\u00f2 variare di cinque volte in base al periodo della giornata e dell'anno, all'attivit\u00e0 della ionosfera ed al vento solare.\nIl FAi utilizza la linea di K\u00e1rm\u00e1n per definire la separazione tra aeronautica ed astronautica:\nAlternative alla definizione.\nLa U.S. Air Force definisce astronauta una persona che ha volato pi\u00f9 di 50 miglia (circa 80\u00a0km) sopra il livello del mare, approssimativamente quindi all'altezza della linea di separazione tra mesosfera e termosfera. La NASA utilizza il confine dei 100\u00a0km definito dal FAI. Gli Stati Uniti non definiscono ufficialmente un confine dello spazio.\nNel 2005, tre piloti veterani di X-15 della NASA (John B. McKay, William H. Dana e Joseph Albert Walker) sono stati retroattivamente (due postumi) riconosciuti come astronauti e premiati con le \"astronaut wings\", in quanto hanno volato tra i 90 ed i 108 chilometri negli anni '60; all'epoca non furono riconosciuti come tali.\nUn'altra definizione proposta nelle discussioni di legge internazionale definisce il confine tra l'atmosfera e lo spazio come il pi\u00f9 basso perigeo ottenibile da un veicolo spaziale orbitante la Terra, senza per\u00f2 specificare alcuna altitudine. A causa dell'attrito atmosferico, la pi\u00f9 bassa altitudine alla quale un oggetto in orbita circolare pu\u00f2 completare almeno una rivoluzione completa senza propulsione \u00e8 di circa 150\u00a0km, mentre lo stesso oggetto pu\u00f2 mantenere un'orbita ellittica con un perigeo basso fino a circa 130\u00a0km senza propulsione. Si tenga conto che ad altitudini superiori approssimativamente a 160\u00a0km il cielo \u00e8 completamente nero."}
{"id": "2574035", "revid": "339392", "url": "https://it.wikipedia.org/wiki?curid=2574035", "title": "Indomalesia", "text": ""}
{"id": "2574042", "revid": "203463", "url": "https://it.wikipedia.org/wiki?curid=2574042", "title": "Linea K\u00e1rm\u00e1n", "text": ""}
{"id": "2574051", "revid": "57872", "url": "https://it.wikipedia.org/wiki?curid=2574051", "title": "Battaglia di Cosseria", "text": ""}
{"id": "2574054", "revid": "729019", "url": "https://it.wikipedia.org/wiki?curid=2574054", "title": "Cassa di Risparmio di Venezia", "text": "La Cassa di Risparmio di Venezia (conosciuta anche come \"Carive\") \u00e8 stato un istituto di credito italiano con sede a Venezia.\n\u00c8 stata la prima cassa di risparmio fondata in Italia l'11 gennaio 1822. Apparteneva al gruppo bancario Intesa Sanpaolo ed operava con 96 filiali presenti nella citt\u00e0 metropolitana di Venezia.\nStoria.\nFondazione.\nCon la caduta della Serenissima nel 1797, inizi\u00f2 per Venezia un periodo che vide succedersi in vent'anni cinque diversi governi (la \"Repubblica\", la \"Municipalit\u00e0\", gli \"austriaci\", i \"francesi\" e di nuovo l\"'Impero austro-ungarico\"), accompagnati da guerre e carestie, aggravate da epidemie quali il tifo e la peste che fra il 1817 e il 1818 provocarono in citt\u00e0 pi\u00f9 di dodicimila morti.\nTra gli interventi di carattere sociale, il governo napoleonico nel 1806 riform\u00f2 i vecchi \"Banchi del Ghetto\" istituendo il \"Banco Pignoratizio Comunale\", sul modello dei Monti di Piet\u00e0 esistenti da secoli in altre citt\u00e0.\nNel 1820 il governo delle Province Venete dell'Impero austriaco, progett\u00f2 l'importazione del modello delle \"Casse di Risparmio\", che gi\u00e0 funzionavano da parecchio tempo in altre parti d'Europa (Germania, Svizzera, Inghilterra) e da un anno anche a Vienna.\nL'obiettivo era, da un lato, quello di incoraggiare il popolo al risparmio, dall'altro di soddisfarne il bisogno di credito attraverso il sostegno alle casse del Monte di Piet\u00e0. Il conte Carlo Inzaghi, Governatore delle Province Venete, fece stilare un regolamento che, pur ispirandosi a quello ricevuto da Vienna, se ne staccava quanto a modalit\u00e0 di gestione e amministrazione: anzich\u00e9 appoggiarsi a cittadini benpensanti e benestanti (le austriache \"Unioni dei Filantropi\"), la Cassa di Risparmio di Venezia sarebbe stata affiancata al \"Banco Pignoratizio\", cos\u00ec da conseguire le necessarie economie amministrative (utilizzando anche lo stesso personale) e facendo confluire al Banco stesso le risorse costituite dai suoi depositi. L'apertura venne fissata per il 12 febbraio 1822, giorno del compleanno dell'imperatore Francesco II, pubblicata sulla \"Gazzetta Privilegiata di Venezia\" del 13 febbraio.\nXX secolo.\nI primi passi della Cassa di Risparmio furono alquanto stentati, probabilmente a causa della sua ibrida natura di servizio al popolo e di sostegno al Monte di Piet\u00e0, nei cui locali era anche fisicamente situata nel sestiere di Cannaregio, vicino al Ghetto e ai luoghi storici dei Banchi di pegno veneziani.\nNegli anni successivi, questo rigido intreccio venne progressivamente sciolto, e la Cassa si svincol\u00f2 sempre pi\u00f9 dal Monte di Piet\u00e0, sino a raggiungere piena autonomia amministrativa e gestionale con lo \"Statuto del 1886\". Parallelamente si consolid\u00f2 e crebbe la fiducia dei risparmiatori consentendo lo sviluppo e la crescita dell'Istituto.\nCon il XX secolo comincia l'espansione territoriale della Cassa che apriva nel 1910 la filiale a Mestre, seguita nel 1911 da quella di Portogruaro, nel 1912 a Chioggia e nel 1913 a Dolo.\nIl contatto con la realt\u00e0 sociale del territorio veniva favorito anche dalla progressiva assunzione dei servizi di esattoria e tesoreria a favore delle principali istituzioni ed enti locali. Alla fine del 1987 gli sportelli della Cassa erano diventati 59, e coprivano gi\u00e0 capillarmente il territorio della provincia di Venezia. Dal 1988 inizi\u00f2 l'espansione anche in province confinanti.\nNel 1994 prese avvio la stagione delle alleanze e delle integrazioni con altre realt\u00e0 bancarie e finanziarie, alla ricerca di una sempre maggiore concorrenzialit\u00e0 interna ed internazionale e di una pi\u00f9 ampia gamma di servizi a disposizione della clientela. Insieme alla Cassa di Risparmio di Padova e Rovigo e alla Banca Agricola di Cerea, viene dapprima costituito il \"Gruppo Casse Venete\", che successivamente si allarga alla Cassa di Risparmio di Udine e Pordenone e alla Cassa di Risparmio di Gorizia. Questo gruppo si fonde a sua volta con il \"Gruppo CAER\", comprendente la Cassa di Risparmio in Bologna e la Banca Popolare dell'Adriatico, dando vita al \"Gruppo Cardine\", che nel 2002 confluisce nel Gruppo Sanpaolo IMI. Con la fusione del Sanpaolo IMI S.p.A. in Banca Intesa S.p.A. nasce il gruppo Intesa Sanpaolo (1\u00ba gennaio 2007).\nIn data 10 novembre 2014 \u00e8 stata fusa per incorporazione nella capogruppo Intesa Sanpaolo S.p.A., che era il socio unico"}
{"id": "2574055", "revid": "2066040", "url": "https://it.wikipedia.org/wiki?curid=2574055", "title": "Sociedad Deportiva Beasain", "text": "La Sociedad Deportiva Beasain, chiamata comunemente Beasain, \u00e8 una societ\u00e0 calcistica con sede a Beasain, nei Paesi Baschi, in Spagna. \nGioca nella \"Tercera Divisi\u00f3n RFEF\", la quinta serie del campionato spagnolo."}
{"id": "2574056", "revid": "122937320", "url": "https://it.wikipedia.org/wiki?curid=2574056", "title": "Genoa Cricket and Football Club 1912-1913", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1912-1913.\nStagione.\nWilliam Garbutt viene assunto come allenatore del club \"rossoblu\", seguito da numerosi giocatori inglesi come Percy Walsingham, Hector John Eastwood, Alfred James Mitchell e John Grant mentre tra gli acquisti \"italiani\" emerge Claudio Casanova. Lasciano il club tra gli altri Charles Comte, John Robert Roberts e l'ex giocatore-allenatore Eugen Herzog.\nA settembre si aggiudica per la terza volta la Coppa Lombardia, vincendo 3 a 1 contro il Milan.\nIl Genoa riesce a piazzarsi al secondo posto della classifica finale, distante cinque punti dai campioni della Pro Vercelli.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2574057", "revid": "1318658", "url": "https://it.wikipedia.org/wiki?curid=2574057", "title": "Barazzetto (Biella)", "text": "Barazzetto \u00e8 una frazione di Biella. Situata nella parte occidentale della citt\u00e0, con una superficie di 1,45 km\u00b2, conta circa 1.150 abitanti. Si trova a poco pi\u00f9 di 400 metri di altitudine ed \u00e8 percorsa da tre torrenti: il Bolume, l'Oremo e il Viariggio, affluente dell'Oremo.\nStoria.\nL'area del Barazzetto fece parte del comune del Vernato fino al 1421, anno in cui lo stesso comune vernatese entr\u00f2 a far parte del comune di Biella.\nLe prime bonifiche della terra avvennero intorno al 1500; a questo stesso periodo risale anche la nascita dei cantoni, secondo il cui schema \u00e8 ancora oggi strutturata la disposizione delle abitazioni pi\u00f9 antiche.\nLe prime notizie del Barazzetto risalgono comunque al XIII secolo, periodo in cui fu realizzata, su una collina di propriet\u00e0 del vescovo di Vercelli, una cappella dedicata a San Teodoro (in dialetto \"San Jode\"). In seguito, intorno alla met\u00e0 del Cinquecento venne edificato proprio in quel luogo, sfruttando unicamente i materiali fruibili nella zona, un piccolo convento di frati Cappuccini. L'esigua costruzione, realizzata in legno e argilla, venne poi abbandonata nel 1559, quando i frati, a seguito di una nevicata e dello straripamento dei torrenti, decisero di trasferirsi al Piazzo. Con il passare del tempo ci\u00f2 che rimaneva dell'angusto edificio divenne un deposito per attrezzi agricoli, fino a quando negli anni ottanta \"San Jode\" fu completamente demolito.\nLa Barazza (l'attuale Vandorno) e il Barazzetto vennero uniti al Piazzo nel 1625, ma le due frazioni tentarono invano diverse volte, un'ultima nel 1784, di formare un comune autonomo.\nVoci correlate.\nBiella\nBiellese"}
{"id": "2574059", "revid": "15756", "url": "https://it.wikipedia.org/wiki?curid=2574059", "title": "Porcellana Ginori a Doccia", "text": "La Porcellana Ginori a Doccia \u00e8 stata una delle pi\u00f9 prestigiose manifatture di porcellana europea. Nasce per volont\u00e0 del marchese Carlo Ginori nel 1737, in una villa di sua propriet\u00e0 a Doccia (oggi inglobata in Sesto Fiorentino). I discendenti di Carlo Ginori continueranno ad esserne i proprietari e a dirigerla fino al 1896, quando avverr\u00e0 la fusione con la Soc. Ceramica Richard di Milano.\n\"Lo sviluppo artistico della Manifattura di Doccia si presenta particolarmente articolato e [...] specchio delle differenti situazioni storiche e culturali che si avvicendarono nella storia della Toscana nell'arco di circa centocinquanta anni, dalla caduta degli ultimi Medici agli anni di Firenze Capitale.\"\nIl primo periodo: Carlo Ginori.\nLa manifattura Ginori inizia la propria attivit\u00e0 nel 1737 a Doccia, localit\u00e0 a pochi chilometri dall'antico borgo di Sesto Fiorentino, nella villa che il marchese Carlo Ginori acquista all'inizio di quello stesso anno dal senatore Francesco Buondelmonti (1689 \u2013 1774) limitrofa alla villa avita della sua famiglia. Nel mese di luglio del 1737 dai forni della manifattura esce una prima cotta; a sovrintenderla c'\u00e8 il fornaciaio romano Francesco Leonelli, che lascia Doccia tra l'agosto e l'ottobre 1738.\nQuesti primi risultati sono il frutto delle ardite sperimentazioni che lo stesso marchese, conoscitore di testi alchemici e chimici e chimico egli stesso, metter\u00e0 in atto. Inoltre alla formazione chimica di Carlo Ginori contribuisce significativamente anche l'intima amicizia con Giovanni Targioni Tozzetti, al punto che quel profondo rapporto ha erroneamente suggerito nel passato, per l'eminente naturalista fiorentino, il ruolo di arcanista nella manifattura Ginori agli inizi della sua attivit\u00e0. Questo \u00e8 confermato dallo studio della documentazione nell'archivio Ginori che individua in Carlo \"il solo ed unico arcanista\" all'interno della manifattura.\nA testimonianza dell'infaticabile ricerca sulla porcellana scriver\u00e0 un fascicoletto intitolato \"Teoria degli ingredienti atti a fare la porcellana\" in cui annota esperienze fatte in fabbrica, inquietudini, aspettative personali, conoscenze di chimica e critiche ai testi chimici e alchemici noti.\nIn tal senso egli sovrintender\u00e0 sempre, per tutto l'arco della sua vita, alla composizione degli impasti, al reperimento delle migliori terre, tra cui quelle pi\u00f9 adoperate provenienti dalla Valle del Tretto presso Vicenza e da Montecarlo, alla messa a punto dei forni, con la sua diretta presenza o tramite relazioni precise e curando, anche da lontano durante i frequenti viaggi, il buon andamento di tutto il processo di preparazione e cottura.\nI tentativi iniziali riguardano quasi certamente soltanto maioliche e forse qualche timida prova per ottenere la porcellana, la produzione della quale viene rammentata per la prima volta il 6 luglio 1739, quando si registra un pagamento \u201ca Fornacjai delle porcellane\u201d. Sar\u00e0 Joannon de Saint Laurent, erudito lorenese e stretto collaboratore di Carlo prima e di Lorenzo Ginori dopo, ad attestarci che: \u201c[..] la fabbricazione della porcellana \u00e8 l'oggetto principale dell'impresa, mentre quella della maiolica non \u00e8 che un puro accessorio ritrovato dalla felice memoria del signor marchese Carlo per sostenere pi\u00f9 felicemente la prima\u201d.\nSi conferma, quindi, che la sperimentazione sulla porcellana viene inizialmente supportata economicamente dalla produzione e dalla vendita della maiolica e, nel citare la \"felice memoria\", la familiarit\u00e0 e l'attenzione per la ceramica che aveva nutrito Carlo in ambiente familiare sin dall'et\u00e0 giovanile.\nLe prime porcellane di Doccia databili risalgono al 1740: si tratta di alcune tazzine finemente dipinte dal capo pittore della manifattura, Johann Carl Wendelin Anreiter von Zirnfeld, e da questi portate a Vienna, per essere donate al futuro Granduca di Toscana, Francesco Stefano di Lorena, come per la prima volta aveva rammentato nel 1963 Leonardo Ginori Lisci. Il viaggio dell'Anreiter \u00e8 carico delle speranze di Carlo Ginori volte ad ottenere dal Granduca \"[..] la sospirata privativa per la produzione di porcellana nel Granducato di Toscana\", che avviene il 3 marzo 1741 tramite il presidente del consiglio di reggenza Marc de Beauvau, principe di Craon.\nCarlo Ginori aveva convinto il giovane Carl Anreiter a seguirlo a Firenze nel 1737 in occasione del suo viaggio a Vienna per rendere omaggio al nuovo Granduca di Toscana; si tratta di un pittore di notevoli qualit\u00e0: nasce a Schemnitz, l'attuale Bansk\u00e1 \u0160tiavnica in Slovacchia, da genitori di Bolzano, citt\u00e0 dove passa tutta la fanciullezza; eseguiti studi artistici, si trasferisce nella capitale austriaca dove entra come decoratore stipendiato nella manifattura di Claudius Innocentius du Paquier, per operare, poi, come \"Hausmaler\".\nLo assume con regolare contratto sia come pittore in prima persona sia come capo dei pittori per \u201cdorare, e dipingere di smalto sopra terre, porcellane, ed altro,\ne per insegnare tutto quello che sa a chi gli sar\u00e0 ordinato dal predetto Sig. Co. Ginori\u201d, giunge a Firenze con la moglie ed i figli; tra questi Anton Anreiter, che sar\u00e0 un ottimo pittore su porcellana prima a Doccia poi a Vienna.\nIl marchese Carlo Ginori, personalit\u00e0 di spicco nel panorama europeo della prima met\u00e0 del Settecento, a livello politico, scientifico e culturale, si contorna immediatamente di elementi che in breve tempo porteranno la Fabbrica da lui fondata a rivaleggiare, per qualit\u00e0 stilistica e formale, con quelle pi\u00f9 importanti in Europa.\nFra quelli degni di nota:\nL'idea del marchese Carlo di dare una continuit\u00e0 ed una omogeneit\u00e0 artistica e produttiva alla manifattura si percepisce in particolare dal costante tentativo di creare una scuola all'interno della fabbrica, dove maestri sono gli stessi artisti ed allievi le maestranze pi\u00f9 valide e volenterose, e dalla circostanza che Carlo Ginori riesce anche a far riservare due posti per i pi\u00f9 promettenti giovani alla famosa Accademia delle Arti del Disegno di Firenze.\nPer comprendere appieno il genio industriale del marchese Ginori, occorre ricordare che la fabbrica viene impiantata utilizzando per la quasi totalit\u00e0 i coloni della fattoria di Doccia, che divengono in breve tempo pittori, tornitori, fornaciai, manipolatori di paste con risultati sorprendenti.\nQuanto alle famiglie decorative in uso alla manifattura Ginori nel primo periodo, Alessandro Biancalana rileva la presenza d'inventari non esaustivi da cui trarre notizie per le varie tipologie decorative. Infatti ritiene che \u201cIl primo di tali elenchi \u00e8 quello contenuto nell\"'Inventario delle porcellane e Maioliche ritrovate in essere questo d\u00ec 25 ottobre 1743 nel Magazzino in mano a Giuseppe Sarti\"\u201d.\nNel tempo si \u00e8 tentata pi\u00f9 volte una codifica di queste decorazioni, trovandosi spesso di fronte a qualche decoro che non era riconducibile a nessun oggetto, o documento conosciuto, ma se si vuole tentare di trovare un filo conduttore nello studio di tali decorazioni, si devono tenere presenti diversi fattori: le prove vere e proprie, la presenza di pezzi unici, la genialit\u00e0 e l'estro dei pittori pi\u00f9 bravi, le commissioni patrizie e gli ordinativi delle corti, i rimpiazzi eseguiti in fabbrica e gli elenchi redatti in manifattura.\nFra i decori pi\u00f9 diffusi: il decoro \u201ca stampa\u201d, oggi comunemente definito \u201ca stampino\u201d, rigorosamente in bianco/blu, e uno dei primi eseguiti dalla Fabbrica di Doccia, \u201ca galli\u201d (in nero/rosso/oro, in blu/oro e in verde) di chiara derivazione asiatica, a \"ciocchetti di fiori\", quello detto \"alla sassone\" e \u201ca tulipano\u201d; si tratta, in questi ultimi due casi, di una definizione moderna, che non trova riscontro negli elenchi di fabbrica.\nSono fra i pi\u00f9 ricercati e frutto, in alcuni casi, della contaminazione sia con le tipologie di derivazione orientale, sia con i temi di battaglia (per quest'ultimo la d'Agliano, propende pi\u00f9 per un'autonoma interpretazione di Carl Wendelin Anreiter) sperimentati con successo a Meissen (di esempio le pitture in oro di Johann Gregorius H\u00f6roldt) sin dal 1723: il decoro \u201ca paesi rossi\u201d, \u201ca chinesi tutti ad oro ricchissimo\u201d, \u201ca palazzi chinesi\u201d, \u201ca bassorilievo istoriato\u201d e all'orientale con le rarissime figure di \"Turchi\" ispirate alle tempere di Jacopo Ligozzi, tutti tipici fin dai primi anni. Le fonti pi\u00f9 certe per uno studio scientifico dei decori sono senza dubbio quelle che si ricollegano agli elenchi di produzione e di vendita, redatti nei vari periodi di vita della manifattura Ginori e quelle che si estrapolano dagli scambi epistolari.\n\u00c8 forse nel campo della scultura, anche di carattere religioso, che la fabbrica Ginori si caratterizza maggiormente nei primi anni di produzione, dando vita ad ardite espressioni plastiche di notevoli dimensioni realizzate dal capo modellatore Gaspero Bruschi. Egli seguendo le indicazioni di Carlo Ginori s'ispirer\u00e0 ai modelli di epoca classica, in continuit\u00e0 con la \"koin\u00e9\" \"[..] culturale classicista propria del mondo artistico fiorentino, che, per certi aspetti, anticipa di qualche decennio lo stile del neoclassicismo, formando quasi un ponte tra la scultura barocca toscana e le prime avvisaglie di quello che sar\u00e0 il neo-classicismo.\" Questa sar\u00e0 la principale differenza fra la manifattura di Doccia e le altre manifatture italiane nella prima met\u00e0 del XVIII secolo.\nCostituiscono un \"corpus\" di opere pregevoli i grandi gruppi che vengono realizzati tra il 1747 ed il 1755 circa: si tratta prevalentemente di soggetti di derivazione mitologica e religiosa ed i prototipi sono spesso tratti da scultori del tardo barocco fiorentino, come Massimiliano Soldani Benzi, Giovan Battista Foggini, Giuseppe Piamontini, Girolamo Ticciati, Agostino Cornacchini, dai quali, direttamente o dagli eredi, Carlo Ginori aveva iniziato a comprare i modelli sin dal 1737. Anche gli scultori del Barocco romano, Bernini, Algardi e Pierre Legros, principalmente, anche se in misura minore rispetto ai precedenti, fungono da fonte, per le sculture di Doccia.\nAi maggiori scultori dell'epoca si aggiungono nomi di bronzisti, gessaiuoli, incisori e intagliatori a cui Carlo Ginori ricorre sia per i modelli scultorei sia per i decori a rilievo. Da Filippo Bosi a Orazio Filippini, al \"noto incisore fiorentino Carlo Gregori\", ad Andrea Scacciati, Gio Batta Ricchini e Jacopo Bronzoli. Oltre all'amata Firenze diverse le citt\u00e0 da cui fece pervenire modelli: Marsiglia, Lucca, Parigi e in particolare Roma dalla quale provengono, sin dai primi anni di fondazione della manifattura, molti modelli. Carlo Ginori si preoccupa infatti di inviare a Roma i suoi modellatori e gessaiuoli migliori, come Filippo Della Valle, Bartolomeo Cavaceppi e Francesco Lici, per realizzare le copie da riprodurre in porcellana; di questo intenso lavoro abbiamo una testimonianza nella vasta corrispondenza tra il marchese e l'erudito e incisore romano Guido Bottari a cui si rivolge per le sue conoscenze nella curia romana, nonch\u00e9 dalle frequenti e documentate spedizioni, di casse con i modelli, dalla citt\u00e0 eterna.\nInoltre si hanno notizie circostanziate sulle notevoli misure, a volte a grandezza naturale, in cui vengono realizzati i modelli tratti dalle sculture, fra le quali \u00e8 noto il Crepuscolo di Michelangelo dalla Sagrestia Nuova di San Lorenzo in Firenze.\nCome gi\u00e0 annotava nel 1932 Giuseppe Morazzoni, la manifattura di Doccia, nella dimensione delle plastiche, riuscir\u00e0 ad eguagliare e forse a superare la celebrata manifattura di Mei\u00dfen in ideale \"continuum\", specifica oggi Biancalana, con la grande tradizione fiorentina dei Della Robbia a cui il marchese Ginori guardava con ammirazione, sia per l'aspetto innovativo che li aveva portati alla ribalta del Rinascimento fiorentino con la realizzazione di grandi opere plastiche in terracotta invetriata, sia per la ricerca \u201cscientifica\u201d sui materiali propri all'arte figulina di cui erano stati ottimi sperimentatori.\nRichiamandosi ai Della Robbia, Carlo Ginori otteneva un duplice risultato: da una parte \u201csvincolava cos\u00ec la porcellana da una funzione meramente di uso corrente e dall'altra effettuava un recupero formale ed ideologico con il Rinascimento [..] \u201d.\nDi questa volont\u00e0 sono testimonianza alcune realizzazioni giunte sino a noi e tra queste: il celebre gruppo di \u201dAmore e Psiche\u201d, eseguito una prima volta dallo stesso Bruschi nel 1747 da un modello ellenistico conservato agli Uffizi e di cui si conoscono due repliche pi\u00f9 piccole, la \"Piet\u00e0 grande Corsini\", la riedizione del celebre \"Laocoonte\", la superba \"Macchina\" o \"Tempietto dedicato alla Gloria della Toscana\" per l'Accademia Etrusca di Cortona, della quale nel 1756 Carlo Ginori era diventato Lucumone, solo per citarne alcune, e i bassorilievi istoriati fra cui ben nota \u00e8 la serie delle \"Quattro stagioni\", realizzata da Anton Filippo Maria Weber.\nNei servizi per la tavola l'ingegno degli artefici della manifattura si esprime, nelle caffettiere, teiere, zuppiere, zuccheriere, sia nei ricercati esempi a doppia parete con traforo, sia nelle raffinate decorazioni impreziosite dagli stemmi araldici delle committenze patrizie.\nMolteplici sono gli esempi giunti sino a noi decorati con stemmi d'importanti famiglie patrizie: dall'Elettrice Palatina Anna Maria Luisa de' Medici ai Brignole, i Gerini e Franceschi, i genovesi Isola Marana, i Capponi, i Gozzadini e Del Vernaccia, Lignani Boccadiferro, Frescobaldi, Castelli e Pasquali a cui si aggiungono i pregevoli esempi con gli stemmi dei cardinali Ludovico Maria Torriggiani e Gianfranco Stoppani.\nAnche nel campo delle cosiddette \"galanterie\", tra cui le tabacchiere, i porta profumo e i pomi per spade e bastoni, la fabbrica di Doccia si pone su un piano di assoluta eccellenza utilizzando, fin dai primi anni di produzione, i migliori pittori per eseguire le decorazioni. Sono documentate infatti opere di Carl Anreiter, Giovan Battista Fanciullacci, Angiolo Fiaschi, Gioacchino Rigacci e Lorenzo Masini.\nL'attenzione della manifattura di Doccia verso questa particolare produzione \u00e8 confermata dalla creazione di un \"Laboratorio degli argentieri\", per rifinire in metallo prezioso tabacchiere e porta profumo, sotto la direzione di esperti: all'inizio il francese Jean-Fran\u00e7ois Racein, poi il tedesco Johann Georg Komette e infine dal 1758 dopo la morte di Carlo Ginori, il figlio Lorenzo chiamer\u00e0 Michele Taddei.\nCerto, i primi momenti non dovettero essere facili: la difficolt\u00e0 nel reperimento dei materiali, specie le terre, con la conseguente necessit\u00e0 di continui esperimenti, faranno s\u00ec che almeno fino alla morte di Carlo Ginori, avvenuta nel 1757 a Livorno, citt\u00e0 della quale era stato nominato Governatore qualche anno prima, la manifattura non produrr\u00e0 utili, ma solo perdite e questo nonostante l'impegno, una volta ottenuta la privativa dal principe di Craon, ad aumentare i lavoranti nella manifattura e ad incentivare l'apertura di negozi per la vendita delle sue porcellane. Il principale sar\u00e0 quello di Giuseppe Sarti in Firenze inaugurato tra il 1742 ed il 1743, a cui seguono rapidamente quelli di Fallani, Montauti, Tondelli e Raugi unitamente allo spaccio in via De Ginori, sempre in Firenze.\nAltre citt\u00e0 vedono nascere punti vendita: a Lucca (con ben tre negozi), Livorno con l'importante magazzino e laboratorio, Bologna, Napoli, mentre all'estero si riforniscono, non senza difficolt\u00e0, Lisbona, Tarragona, Madrid e Costantinopoli. Inoltre l'intraprendenza del marchese Ginori lo conduce a tentare (con scarsa fortuna) sbocchi nelle Indie Orientali inviando casse di prodotti per saggiare il gradimento delle sue porcellane, ed entrare in concorrenza con quelle cinesi e giapponesi dominanti nel sud est asiatico, e da oltre un secolo importate con successo in tutt'Europa dalle diverse Compagnie delle Indie Orientali.\nLe decorazioni pittoriche.\nSi riporta un elenco dei decori conosciuti (omettendo le varianti meno significative) rilevabili sia nell\"'Inventario delle porcellane e Maioliche ritrovate in essere questo di 25 ottobre 1743 nel Magazzino in mano a Giuseppe Sarti\", sia nei tariffari del 1747 per le porcellane bianche e policrome oltre a quelli riscontrabili negl'inventari redatti alla morte di Carlo Ginori nel 1757. Da tutti sono naturalmente escluse le produzioni particolari, e quindi fuori catalogo, eseguite per le committenze patrizie. In corsivo quanto risulta dagli antichi inventari, virgolettate le titolazioni recenti:\nLe opere plastiche.\nI soggetti pi\u00f9 noti tratti dalla mitologia e dalle opere dell'et\u00e0 classica.\nLe fogge traggono spunto da tre modelli scultorei: una scultura in marmo di derivazione ellenistica, un bronzo di Massimiliano Soldani Benzi e uno del Foggini. A conferma compare nella corrispondenza epistolare di fabbrica menzione di due dei tre modelli:\n\"Si sta mettendo insieme il Gruppo di Amore e [P]Siche che non \u00e8 riescito cattivo [..]\" e pi\u00f9 avanti \"Il gruppo della Capra va adesso in fornace e cotto si mander\u00e0 subito quello di Amore e Psiche non riesce cattivo, di egual colore e saldo, salvo che le teste non si accostano quanto l'originale, ma per\u00f2 pole stare.\"\nDella buona riuscita dei diversi modelli Carlo Ginori chiede conto pi\u00f9 volte al Bruschi durante il 1747 e l'attesa \u00e8 testimoniata da una lettera in cui spera che \"L'Amore e Psiche sia bene riescito, e messa assieme de due quello che riescir\u00e0 meglio [..]\".\nProbabilmente trova la sua fonte iconografica in un bronzo di Giovanni Francesco Susini e ricalca una cera di Vincenzo Foggini come scritto nell'inventario settecentesco: \"\"[..] Gruppo dell'Aoconte. Del Foggini con forme. Pezzi 24.\"\"\nTrae la foggia da un modello di Massimiliano Soldani Benzi come recita l'inventario: \"\"N\u00b0 36 Adone e Venere. Di Massimiliano Soldani in cera con forma\".\"\nNoto \u00e8 il gruppo in porcellana bianca nelle collezioni del Museo Stibbert che alla base, poggiante su piedi a zampe leonine, reca un cartiglio con scritto \"MATRIS SUPERBI LUIT\"; \u00e8 inscritto \"tra i modelli, nella \"Quarta stanza\" ed \u00e8 citato come \"gruppo rappresentante Andromeda che \u00e8 divorata dal mostro marino, di cera. Del Soldani\" [Benzi] \"con forma [..].\"\"\nDiverse sono le realizzazioni di questo soggetto pi\u00f9 volte replicato nel primo periodo e la pi\u00f9 significativa \u00e8 conservata al Museo Stibbert. Il gruppo di \"Leda con il cigno\" nasce in coppia con quello di \"Andromeda e l'orca\", con il quale ha in comune la foggia della base con cartiglio e in questo la scritta \"RTIUM MEDITATUR AMOREM JUPPITER\". \"Il modello si trova nella \"Terza stanza\" al N1 \"Gruppo di Leda con alberi, e cigno, e con un putto in ginocchioni sopra il d.[ett]o Cigno in cera con forme. Del Soldani\" [Benzi] \"[..].\"\" Altrettanto note altre due versioni di cui una pi\u00f9 piccola di questo soggetto. Per quelli pi\u00f9 grandi sono conservate nei musei sia le cere sia i bronzi di Soldani Benzi. Per quello piccolo gli artisti docciani si sono ispirati ad un'opera di Luca della Robbia.\n\"[..] due importanti gruppi scultorei, entrambi rappresentanti questo mito e derivati sempre da un modello di Soldani Benzi [..]\" sono uno al Museo del Castello Sforzesco a Milano, l'altro al Museo di Villa Cagnola a Gazzada Schianno. Da notare, in un inventario, l'erronea attribuzione del modello a Girolamo Ticciati.\nI soggetti religiosi, tratti dall'Antico e Nuovo Testamento.\nDi questa celebre opera si conoscono due versioni policrome e una bianca. Le due policrome sono conservate al \"Los Angeles County Museum of Art\" ed al \"Nationalmuseum\" di Stoccolma. Quella bianca nella collezione Corsini. A questi gruppi fa riferimento un documento del 1744:\nBassorilievi, cammei e sart\u00f9.\nMerita un accenno la produzione dei bassorilievi istoriati che per le opere pi\u00f9 note, fra cui \"Le quattro stagioni\" gi\u00e0 menzionate, ha i riscontri sia nelle \"Quattro stagioni\" eseguite da Soldani Benzi tra il 1708 ed il 1711, su commissione di Ferdinando de' Medici, sia nelle opere di Giovan Battista Foggini e nelle fonti d'archivio.\nI bassorilievi sono realizzati a Doccia principalmente dal Weber, e per i modelli in gesso si distingue Girolamo Cristofani.\nNel loro insieme i bassorilievi della manifattura Ginori, che in passato erano stati ascritti erroneamente alla fabbrica di Capodimonte, si esprimono in una molteplicit\u00e0 di soggetti: \"Il Giudizio di Paride, Plutone che rapisce Proserpina, Il trionfo di Galatea, Sileno sull'asino, Il saettamento dei Niobi, Il carro di Cerere, Ermafrodito e la ninfa Salmace, Liriope e Narciso, La caduta dei Giganti, Marsia scorticato da Apollo, Il trionfo di Bacco, Nettuno con cavalli Marini, Fetonte sul carro del sole, La caccia di Meleagro, Il banchetto degli dei.\"\nFra i soggetti celebrativi \"un posto a s\u00e9 spetta ai ritratti dell'imperatrice Maria Teresa e di suo marito Francesco Stefano\", di cui si conoscono esemplari in porcellana bianca e policroma.\nAnche nei cammei dal modellato simile a quello dei bassorilievi, le maestranze di Doccia raggiungono un ottimo risultato, come si evince da quelli realizzati per la \"Macchina per l'Accademia etrusca di Cortona\", il vaso con medaglie raffiguranti le duchesse di Lorena, le placchette con le raffigurazioni dei Cesari e i filosofi dell'antichit\u00e0 classica, nonch\u00e9 nelle tabacchiere e i soggetti a doppia parete, con l'apparire di cammei nei rilievi delle loro fogge.\nI cammei ed i bassorilievi non saranno eseguiti soltanto in porcellana bianca e per le committenze prestigiose si metteranno all'opera i pi\u00f9 bravi pittori, fra i quali emerge la figura di Giuseppe Romei (dal 1742 al 1752), anche se sono note raffinate interpretazioni policrome firmate da Carl Wendelin Anreiter, il miglior pittore di Doccia nel primo periodo.\nCertamente non ultimi, per l'impegno profuso dalle maestranze di Doccia nel realizzarli, sono gli elaborati Trionfi, spesse volte policromi, che arricchiranno ulteriormente le sontuose tavole imbandite, rivaleggiando degnamente con quelli prodotti dalle manifatture europee di Mei\u00dfen, Vienna e S\u00e8vres.\nLa produzione di questi compositi esemplari richieder\u00e0 tuttavia un tale dispendio di mezzi che la manifattura Ginori dopo il 1760 li andr\u00e0 gradualmente eliminando dai cataloghi della manifattura. Si dividono in \"Deser\" o \"Deserre\", \"Sart\u00f9\" o, nelle forme pi\u00f9 piccole, \"Digiun\u00e9\", composti il pi\u00f9 delle volte da numerosi pezzi. Fra i soggetti celebri: \"\"Sart\u00f9 a forma di nave a lido, [..] con architettura con ringhiere, torre, ponti, colonne, fauni, vasi, statuine, caramoggi, panierine\", \"Sart\u00f9 rappresentante un'Architettura di rustico con piano di cristallo, quattro figurine e nove vasetti\", \"Deserre rappresentante favole composto in tre pezzi con pergolati [..] fiori ed altro aggiunto ai viticci [..]\", \"Deserre rappresentante il faro d'Egitto con figure e fiori\", \"Deserre rappresentante un Parter con figure e gruppi\"\".\nIl secondo periodo: Lorenzo Ginori.\nAlla morte di Carlo Ginori nel 1757, sar\u00e0 con il figlio Lorenzo, superati alcuni problemi successori con i fratelli Bartolomeo e Giuseppe e grazie ad una produzione sempre maggiore e differenziata, che la manifattura Ginori riuscir\u00e0 a rafforzarsi e a porre definitivamente le basi per le sue affermazioni future.\nL'atteggiamento di Lorenzo Ginori con le maestranze non ha le caratteristiche paterne di un pieno coinvolgimento. Infatti, afferma Biancalana, Lorenzo non appare \"direttamente inserito nei processi produttivi e non vi \u00e8 una comunanza con le problematiche del lavoro quotidiano\", come le aveva avute il padre Carlo, chimico egli stesso della fabbrica e non soltanto proprietario e fondatore.\nTuttavia si preoccuper\u00e0 di apportare e sollecitare esperimenti e innovazioni tecnologiche fra cui degna di nota \u00e8 la sistematica introduzione a partire dal 1761 dell'utilizzo di una composizione che, partendo da un biscotto a pasta dura prodotto con componenti reperite a basso costo e con uno smalto tenero tipico della maiolica, consentir\u00e0 di ottenere risultati esteticamente validi con una spesa contenuta: \u00e8 quello che, successivamente, nel 1779, sar\u00e0 definito \u201cmasso bastardo\u201d.\nGi\u00e0 precedentemente, nel periodo di Carlo, si parla di \u201cporcellana bastarda\u201d, ma si tratta di due composti decisamente diversi. La manifattura Ginori utilizz\u00f2 il \u201cmasso bastardo\u201d per molti anni, finch\u00e9 il caolino importato dalla Francia non soppiant\u00f2 progressivamente tutti gli altri; cosa che avverr\u00e0, compiutamente, solo nel primo quarto del XIX secolo.\nNel secondo periodo continuano le famiglie decorative, mutuate dal primo, anche se scema la forza espressiva del carattere tardo barocco, mentre il \"ductus\" tende ad allinearsi con leggiadra eleganza alle istanze del gusto rococ\u00f2 anche se, sottolinea Andreina d'Agliano, l'influenza dello stile Rocaille a Doccia \u00e8 di breve durata e \"gi\u00e0 attorno al 1770 vengono inseriti motivi decorativi anticipatori dello stile neoclassico\".\nDiffusi i decori, \u201ca mazzi di fiori\u201d (il cosiddetto \u201cmazzetto\u201d evoluzione dei \"ciocchetti\"), con il motivo alla \"sassone\", e il \"galletto\" che ora verr\u00e0 dipinto in blu/oro e pi\u00f9 tardi esclusivamente in rosso/oro, a \"paesi rossi\" e, nelle diverse varianti, a soggetti orientaleggianti, per citarne alcuni fra i tanti; continua pi\u00f9 affievolita nel colore la produzione \"a stampino\" e con minor campitura quella a \"tulipano\".\nIl periodo di Lorenzo non segna particolari stravolgimenti nella produzione scultorea, se non una sua lenta e progressiva diminuzione, appena toccata dall'influsso del rococ\u00f2 mentre nel campo del vasellame avviene un allineamento stilistico alle mode imperanti.\nLe plastiche grazie alle grandi capacit\u00e0 del nipote di Gaspero Bruschi, Giuseppe e, successivamente del capo degli scultori Giuseppe Ettel, succeduto alla carica nel 1780 alla morte di Gaspero Bruschi, maturano definitivamente la loro transizione verso il gusto rococ\u00f2 che, seppur mai cos\u00ec predominante come in altre manifatture europee ed italiane coeve, culminer\u00e0 nell'ultimo quarto del XVIII secolo con la realizzazione di importanti gruppi, allegorici delle arti e a soggetto orientale e pastorale, di cui \"La raccolta delle pere\", forse opera di Giuseppe Bruschi, riprodotta a fianco \u00e8 un significativo esempio.\nOpere di grandi dimensioni e notevole impegno vengono realizzate nel secondo periodo della manifattura Ginori; fra queste vengono ascritti a Giuseppe Ettel l'altare della chiesa di San Romolo a Colonnata, e quello della chiesa di Santa Maria e San Jacopo a Querceto.\nProsegue anche la produzione di bassorilievi, come si evince dalla Maternit\u00e0 riprodotta a fianco, di cui \u00e8 conservata la cera al Museo Richard-Ginori della Manifattura di Doccia, con esiti sensibili, siamo gi\u00e0 al 1780, all'affermarsi del neoclassicismo.\nPoco prima di concludere la sua esistenza, Lorenzo Ginori riesce a dare un assetto definitivo alla futura gestione della sua fabbrica, proprio in ragione dei dolorosi avvenimenti familiari, le dispute con i fratelli, che avevano segnato, dopo la morte di Carlo Ginori, i primi anni della gestione della manifattura.\nPer questo il 10 febbraio 1792 ottiene dal granduca di Toscana un \"\"Federcommesso Primogeniale Agnatizio\", nonostante i divieti contenuti nelle \"veglianti leggi\"\", che in via eccezionale, assegna in perpetuo la fabbrica al primogenito della famiglia.\nCon quest'atto egli riesce ad assicurare alla manifattura di famiglia un passaggio successorio indolore, consentendole di concentrarsi esclusivamente nelle strategie produttive finalizzando a questo scopo tutte le risorse disponibili.\nIl terzo periodo: Carlo Leopoldo Ginori Lisci.\nAlla morte di Lorenzo Ginori, avvenuta nel 1791, la manifattura non ebbe un successore diretto, in quanto il primogenito di Lorenzo, Carlo Leopoldo Ginori Lisci, aveva solo un anno. \u201cDi fatto, pertanto, l'amministrazione della Fabbrica di famiglia spetta alla madre di Carlo Leopoldo, Francesca Lisci, fino alla maggiore et\u00e0 del figlio.\"\nTutore del bambino viene nominato lo zio Giuseppe Ginori, nonostante i difficili rapporti intercorsi con Lorenzo Ginori; sar\u00e0 proprio il marchese Giuseppe a svolgere un ruolo determinante, assieme a Francesca Lisci, nella gestione ed organizzazione della manifattura.\nIl periodo della tutela e quello proprio all'assunzione della diretta responsabilit\u00e0 da parte di Carlo Leopoldo saranno segnati da differenti atteggiamenti nei confronti della gestione della fabbrica: al primo appartiene una gestione artistica in continuit\u00e0 con la precedente, mentre con la maturit\u00e0 di Carlo Leopoldo si assiste ad un progressivo aumento del peso della famiglia Fanciullacci nelle scelte sulla conduzione della manifattura, a volte a stento frenata dalla pur forte personalit\u00e0 di Carlo Leopoldo Ginori Lisci.\nAndreina d'Agliano e Luca Melegati individuano nel periodo di Carlo Leopoldo Ginori Lisci (1792-1837), una notevole influenza dello Stile Impero, che come logica conseguenza degli \"avvenimenti politici della Toscana, entrata nell'orbita napoleonica agli inizi del XIX secolo prima con il Regno d'Etruria e poi con la diretta amministrazione di Elisa Baciocchi, granduchessa di Toscana dal 1809 al 1814 indussero il Ginori a intrattenere intensi rapporti commerciali con la Francia\".\nAccortamente ottiene la nomina a ciambellano di Napoleone I e con questo viatico intratterr\u00e0 frequenti rapporti con il direttore della Manifattura reale di S\u00e8vres Alexandre Brogniart, uomo di notevole esperienza sia nella scelta dei materiali e nella loro migliore composizione chimica, sia nelle tecniche di cottura. Inoltre per completare le sue conoscenze far\u00e0 viaggi in Inghilterra, Germania e Austria.\nQuesto si riverbera nei meccanismi produttivi della manifattura con notevoli innovazioni tecnologiche: dalla messa a punto del forno alla francese nel 1806 \"[..] che permetteva, rispetto a quelli rettangolari [fino ad allora in uso], una migliore distribuzione del calore\", a quello all'italiana, tra il 1816 ed il 1818, di forma circolare a quattro piani alto dodici metri, all'utilizzo delle terre provenienti da Saint Yrieix in Francia, che provocher\u00e0 il lento abbandono di quelle del Tretto e di Montecarlo.\nIn conseguenza anche il \"masso bastardo\" scema nell'utilizzo attestando ormai, nella produzione di porcellana, l'uso prevalente dell'impasto alla francese, con le stesse terre e la composizione chimica, utilizzati nella manifattura di S\u00e8vres.\nDi concerto con i materiali anche le fogge e i decori di questo periodo testimoniano una progressiva acquisizione dei modelli francesi tipici del primo impero, e per ampliarne le tipologie nel 1821 Carlo Leopoldo, molto legato come il padre alla citt\u00e0 partenopea, acquista i modelli di Capodimonte e della Real Fabbrica Ferdinandea, con diritto alla riproduzione del marchio (la N coronata).\nComplessivamente le scelte strategiche della manifattura Ginori si dimostrano vincenti, lasciando indenne la fabbrica di Doccia dalle ripercussioni delle guerre napoleoniche, che caratterizzeranno gli inizi del secolo diciannovesimo, proiettandosi cos\u00ec sul mercato industriale del secondo quarto dell'Ottocento, ben strutturata e in condizioni economiche floride.\nFra le decorazioni pittoriche prende campo il tema \"a vedute\" che il fiorentino Ferdinando Ammannati, gi\u00e0 apprezzato pittore di vedute nella Real Fabbrica Ferdinandea, introduce nella manifattura Ginori, una volta giunto a Doccia nel 1809. L'Ammannati lavorer\u00e0 con successo a Doccia sino al 1823, trasferendo nella manifattura di Doccia tutta l'esperienza maturata a Napoli e il raffinato gusto neoclassico della capitale borbonica.\nLe vedute comprenderanno rovine romane, architetture classiche, monumenti della Magna Grecia e scene mitologiche, anche sulla scorta del vasto \"corpus\" iconografico sulle aree archeologiche, con i reperti rinvenuti nella seconda met\u00e0 del Settecento a Pompei, Ercolano e Stabia e diffuso attraverso celebri opere a stampa, con il ruolo determinante di Johann Joachim Winckelmann, e a cui parteciperanno i pi\u00f9 famosi incisori del tempo: Raffaello Morghen, Paolantonio Paoli e Giovanni Volpato.\nCompleteranno queste rappresentazioni, vedute costiere della Campania, di Napoli, Roma e di piazze, palazzi e monumenti delle citt\u00e0 e del territorio toscano.\nUn certo rilievo ha il filone della ritrattistica di gusto neoclassico, mentre anche nel terzo periodo continuer\u00e0, con qualit\u00e0 ormai seriale, la produzione di servizi per la tavola decorati a \"tulipano\" e \"mazzetto\".\nNon vi sono inventari nei primi anni della conduzione di Carlo Leopoldo Ginori, il primo \u00e8 quello per le \"sfornaciate\" del 1812 da cui si rileva inequivocabilmente l'acquisizione, per le varie tipologie di decori a contorno dei motivi principali, dei caratteri propri allo stile impero: \"gridellini\", \"meandri\", \"fasce\", accorpando in questi nomi vari decori.\nLe caratteristiche applicazioni plastiche di mascheroni, sfingi alate e leonine, a forma equina, d'oca, d'aquila, serpente, delfini e arpie, per citarne alcuni fra i tanti, completano nelle fogge i soggetti pittorici facenti parte del repertorio di derivazione classica e non solo.\nNe troviano conferma nell'inventario: \"\"Vaso Etrusco dipinto con meandro d'oro a bassorilievo Velato, Festoni di Perle, e Cigni Bruniti e Velati, Piede, Coperchio tutto dorato.\" [..] \"Bussolotti e piattini a Tegamino dipinti con Cartello nero, entrovi figure Bucchero, meandro d'oro e bordi d'oro, [..] Barca di Caronte a chiaro scuro, [..] Piattino con Mottetto Francese e Geroglifici Guerrieri, [..] Aquile brunite a Sgraffio, [..] con Ritratto di Napoleone [..] piattino con ritratto della Gran Duchessa miniato\"\" e molti altri sulla stessa scia iconografica.\nAltri artisti giungeranno a Doccia nei primi anni dell'Ottocento: il francese Giovanni David, il ginevrino Franc Joseph de Germain e il miniaturista Abraham Constantin, proveniente dalla manifattura di S\u00e8vres, che fu maestro di Giovanni Crisostomo Fanciullacci, figlio di Giovan Battista gi\u00e0 tra i migliori pittori e ministro della fabbrica dei Ginori.\nLe realizzazioni plastiche rallentano notevolmente nel periodo di Carlo Leopoldo appena bilanciate dall'introduzione del \"biscuit\" che, gi\u00e0 in uso nella fabbrica borbonica napoletana, non aveva avuto fortuna a Doccia con Lorenzo Ginori.\nLa produzione docciana in \"biscuit\" si concentra in statuine e gruppi realizzati su modelli della Real Fabbrica Ferdinandea con soggetti tratti primariamente dal repertorio archeologico. Nella produzione in \"biscuit\", sempre di buon livello esecutivo, si distinguono raffinate tazzine con il ritratto di Elisa Baciocchi sorella di Napoleone.\nIl pieno Ottocento.\nAnche alla morte di Carlo Leopoldo, avvenuta nel 1837, il successore, il marchese Lorenzo, non aveva ancora la maggiore et\u00e0 e pertanto, la vedova, Marianna Garzoni Venturi, assunse l'amministrazione della fabbrica con l'aiuto del marchese Pierfrancesco Rinuccini.\nTerminato il periodo della tutela e con la diretta assunzione di responsabilit\u00e0, avvenuta nel 1847, Lorenzo II Ginori procede ad alcuni cambiamenti significativi sia nella gestione della manifattura sia nell'acquisizione di materiali che gli consentiranno di ridurre considerevolmente i costi di produzione.\nNella direzione della fabbrica si registra l'allontanamento definitivo della famiglia Fanciullacci e, per le innovazioni tecniche, fondamentali si rivelano le ricerche del chimico Giusto Giusti, stretto collaboratore del marchese Lorenzo, che sostituir\u00e0 le terre provenienti da Limoges, dal costo elevato, con quelle inglesi della Cornovaglia a prezzi pi\u00f9 contenuti.\nScrive Leonardo Ginori Lisci: \u201cIn questi anni la manifattura continu\u00f2 la sua vita attiva, ma senza particolari novit\u00e0. Unico fatto di un certo rilievo fu la partecipazione di Doccia alle esposizioni toscane\u201d, ottenendo nel 1861 la medaglia d'oro all'Esposizione Nazionale di Firenze.\nPi\u00f9 intensa l'attivit\u00e0 volta a penetrare i mercati intercontinentali e fra le esposizioni in cui riscuoter\u00e0 un lusinghiero successo si annovera quella di New York del 1853, di Sydney del 1859, di Melbourne del 1881 e di Rio de Janeiro del 1884.\nNelle fogge di questo periodo assumono particolare importanza, sia il \"Vaso Medici\", che ottiene un notevole successo alla mostra londinese del 1862, sia la tipologia dei grandi vasi ad orcio e quella dei vasi a tromba dal tipico decoro orientale, di grande apprezzamento alle esposizioni internazionali.\nLa met\u00e0 dell'Ottocento si caratterizza per una definitiva evoluzione tecnica sul modello dei processi di lavorazione della manifattura di S\u00e8vres raggiungendo un \"[..] graduale perfezionamento della porcellana, che ormai \u00e8 tutta \u201calla francese\u201d [..] Anche la parte commerciale fu maggiormente seguita e curata, e la continua partecipazione a diverse esposizioni ne \u00e8 la pi\u00f9 ampia conferma\".\nContemporaneamente fa il suo esordio la terraglia con decorazione in azzurro mentre inizia il successo della maiolica artistica volta a rielaborare tutta la grande stagione iconografica rinascimentale, manieristica e barocca.\nUnitamente alla riscoperta dei secoli d'oro della maiolica, trova applicazione, sempre su maiolica, la corrente ottocentesca del Naturalismo con il pittore Giuseppe Benassai che si esprime in opere di notevoli dimensioni e per un breve periodo collaborer\u00e0 nella manifattura.\nIntorno agli anni '80 dell'Ottocento inizia a percepirsi il rapido declinare della stagione dell'Eclettismo, e anche le maestranze di fabbrica sentono preponderante l'influsso, peraltro mai sopito completamente, che nuovamente giunge in Europa dall'Estremo Oriente con i decori delle porcellane cinesi e giapponesi complici di vivificare con nuova \"linfa vitale\" l'arte ceramica, lasciandosi alle spalle il composito Eclettismo ottocentesco. Cos\u00ec nella fabbrica di S\u00e8vres come a Doccia, ricompariranno delicati decori floreali caratterizzati da un \"ductus\" quasi calligrafico.\nNotevoli incrementi si registrano nella produzione di quest'ultimo quarto di secolo con il numero delle maestranze giunto vicino ai 1500 operai mentre si assiste ad una diversificazione delle linee produttive rivolta, con successo, anche al settore elettrico e chimico.\nElemento di spicco in questi anni fu Paolo Lorenzini, prezioso e fidato collaboratore della famiglia Ginori in sostituzione dei Fanciullacci, fratello di Carlo Lorenzini, ben noto scrittore con lo pseudonimo di Collodi.\nTra i migliori pittori di questo periodo si segnalano Eugenio Riehl e Lorenzo Becheroni (figlio) al quale sono ascrivibili i noti servizi per Umberto I oggi conservati al Quirinale, mentre per le maioliche al naturalismo del Benassai seguir\u00e0, nel breve soggiorno a Doccia, la produzione di maiolica artistica in cui eccelle il pittore Angelo Marabini.\nNel 1878 muore Lorenzo II ed a lui succedono nella propriet\u00e0 i suoi quattro figli. Al maggiore Carlo Benedetto viene affidata la direzione, coadiuvato da Paolo Lorenzini. La morte di quest'ultimo, avvenuta nel 1891, far\u00e0 mancare al marchese Carlo Benedetto un elemento fondamentale per la gestione alla quale la successiva dirigenza, nominata dal marchese Ginori, mostrer\u00e0 di non essere all'altezza.\nSpinta anche da richieste di divisione portate avanti dai familiari, dalla necessit\u00e0 di un notevole sforzo di ammodernamento e dalla proposta di acquisto avanzata da Giulio Richard, la famiglia Ginori maturer\u00e0 la non facile decisione di cedere nel 1896 all'industriale milanese l'azienda,\n\u201cs\u00ec che i proprietari si decisero, nel 1896, a rinunciare alla gloriosa e secolare impresa di famiglia. Cos\u00ec la Manifattura, con tutta la sua esemplare organizzazione artistica e commerciale entr\u00f2 in un organismo pi\u00f9 vasto che assunse il nome di Societ\u00e0 Ceramica Richard-Ginori, quella societ\u00e0 che \u00e8 ben nota nell'Italia e nel mondo, e continua degnamente la tradizione dell'industria italiana della porcellana\u201d.\nLe marche.\nLa manifattura Ginori a Doccia nei primi anni, come, del resto, la manifattura viennese Du Paquier, non ha certamente utilizzato con continuit\u00e0 una marca, contrariamente a Mei\u00dfen, anche se, indubbiamente, tentativi ce ne sono stati.\nLa cupola del Duomo di Firenze, per esempio, gi\u00e0 distintiva della porcellana dei Medici, la stellina, o asterisco, a otto punte, le tre stelle presenti nello stemma della famiglia Ginori, unite anche alla cupola stessa, paiono essere stati, timidi tentativi di introduzione di un marchio di fabbrica; in mancanza di prove certe di questa volont\u00e0 del marchese Carlo e del suo successore Lorenzo possono fornire solo un ulteriore elemento di discussione.\nSotto la direzione di Lorenzo Ginori, e su sollecitazione di Saint Laurent, si era pensato pi\u00f9 volte di apporre una marca agli oggetti prodotti dai forni di Doccia sia per evitare contraffazioni sulle porcellane vendute a Napoli e l\u00e0 decorate in maniera approssimativa, sia perch\u00e9 c'\u00e8 da presumere che Lorenzo, per motivi di \u201cimmagine\u201d, volesse contraddistinguere i propri prodotti da quelli della concorrenza, come, d'altro canto, ormai quasi tutte la manifatture facevano.\nSi dovr\u00e0 tuttavia attendere la gestione di Carlo Leopoldo Ginori per avere, con alterna continuit\u00e0, una marca vera e propria, l'asterisco incusso (impresso), documentato sin dal 1780 quale semplificazione, quasi certa, delle gi\u00e0 rammentate tre stelle presenti nello stemma della famiglia fiorentina. L'asterisco o stellina si ritroveranno nello stesso periodo, anche nella variante dipinta in oro o in rosso sopravernice, fino a tutta la prima met\u00e0 dell'Ottocento alternate a volte da numerali dipinti o P (prima scelta) e F incusse. Successivamente, e in prevalenza sulla maiolica di uso comune, verr\u00e0 impresso \"GINORI\" fino al 1840 circa, mentre contemporaneamente sulla porcellana appare la N coronata (con l'acquisizione dei modelli della Real Fabbrica Ferdinandea e il diritto alla riproduzione del suo marchio). Nella seconda met\u00e0 dell'Ottocento tra il 1850 e il 1890 troviamo una G impressa entro losanga (in verticale) o Ginori dipinto entro un ovale. Negli ultimi decenni anche Manifattura Ginori in ovale centrato da una stella. Queste ultime due tipologie di marche si trovano dipinte nei colori: nero, blu, verde e rosso."}
{"id": "2574064", "revid": "1573940", "url": "https://it.wikipedia.org/wiki?curid=2574064", "title": "Doppio accento acuto", "text": "Il doppio accento acuto \u00e8 un segno diacritico che viene utilizzato per marcare alcune lettere di alcuni alfabeti, tra cui soprattutto l'alfabeto ungherese. \u00c8 anche conosciuto come Hungarumlaut o umlaut ungherese. Le lettere marcate da questo accento costituiscono lettere vere e proprie dell'alfabeto ungherese.\nQuesto tipo di accento, come detto diffuso nella lingua ungherese, si trova anche nel faroese e nella lingua slovacca. In quest'ultima lingua il doppio accento acuto a partire dall'inizio del XX secolo ha avuto un certo uso, sebbene limitato, in particolare come variante della vocale lunga \"\u00c4 \u00e4\", soprattutto in parole di origine straniera.\nNella lingua faroese in alcuni casi la \"\u0151\" viene utilizzata al posto della \"\u00f8\" per differenziarla dalla \"\u00f6\".\nLa lingua ciuvascia scritta in cirillico utilizza il doppio accento acuto nella lettera \"\u04f2\" per esprimere il suono ."}
{"id": "2574068", "revid": "1782831", "url": "https://it.wikipedia.org/wiki?curid=2574068", "title": "Senza fine (singolo Gemelli DiVersi)", "text": "Senza fine \u00e8 un singolo dei Gemelli DiVersi pubblicato nel 2009. \u00c8 il terzo ed ultimo singolo estratto dalla raccolta \"Senza fine 98-09 - The Greatest Hits\".\nIl singolo.\nIl brano segna il ritorno della Spaghetti Funk: infatti ha visto la partecipazione di J-Ax, Space One e DJ Zak. Il brano \u00e8 cantato dai quattro rapper, in ordine, Space One, Grido, Thema e J-Ax, e dal cantante Strano, che canta il ritornello. Ogni rapper canta il suo pezzo e fa da seconda voce nel \"ritornello\" seguente, il quale interviene due volte nel brano, fra le parti di Grido e Thema, e dopo quella di J-Ax.\nIl brano parla del fatto che molti, specialmente giovanissimi del mondo rap, si vantino di essere \"sovrani\" del loro genere. Questo atteggiamento richiama molto i giovani ascoltatori, e un messaggio rivolto a coloro che non ascoltano la SF \u00e8 il seguente \"Siamo fuori dal tuo giro ma ci trovi sotto i riflettori\" ribadendo anche che \"Dieci anni dopo, ancora in gioco, adesso chi \u00e8 che ride, SF vuole dire Senza Fine\".\nNella canzone si gioca molto con la sigla SF (cosa fatta gi\u00e0 da Grido nel video \"Standing Ovation\").\nVideo musicale.\nLa regia del videoclip \u00e8 affidata a Grido, il quale ha presentato il video durante la puntata dell'11 settembre 2009 di TRL. Il video mostra i membri della Spaghetti Funk, dietro uno sfondo vuoto sul quale si animano fiamme, appaiono in indumenti con la sigla SF e appare pi\u00f9 volte il simbolo del collettivo.\nNel video J-Ax ribadisce il suo ruolo di fondatore e rappresentante del collettivo.\nEsiste un altro video della canzone, formato da tutte le foto inviate a MTV Mobile (che, assieme a Grido, aveva indetto un concorso sulle migliori foto sulla SF) dai fan."}
{"id": "2574073", "revid": "122937294", "url": "https://it.wikipedia.org/wiki?curid=2574073", "title": "Genoa Cricket and Football Club 1913-1914", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1913-1914.\nStagione.\nIl neo-presidente Geo Davidson d\u00e0 il via a una munifica campagna acquisti, spendendo pi\u00f9 di lire per l'ingaggio di nuovi giocatori. Tra essi spiccano il milanista Renzo De Vecchi e il trio ingaggiato dai rivali cittadini dell'Andrea Doria: Attilio Fresia, Aristodemo Santamaria ed Enrico Sardi.\nTre di questi acquisti per\u00f2 non scenderanno mai in campo durante l'annata: Fresia venne ceduto durante l'estate al Reading mentre Santamaria e Sardi furono squalificati per una stagione per professionismo. La societ\u00e0 per la vicenda che vide coinvolta i due giocatori rischi\u00f2 la radiazione, evitata grazie alla prova dell'ex presidente Edoardo Pasteur come avvocato difensore.\nLa stagione \u00e8 giocata su ottimi livelli e viene conclusa al secondo posto della classifica finale a soli due punti dal campione.\nIl Genoa difese per la quarta volta la Coppa Lombardia, sconfiggendo la Pro Vercelli.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2574077", "revid": "1649933", "url": "https://it.wikipedia.org/wiki?curid=2574077", "title": "Banlung", "text": "Banlung o \"Ban Lung\" (in lingua khmer:\u1794\u17b6\u1793\u179b\u17bb\u1784), \u00e8 il capoluogo della provincia di Ratanakiri, nel nordest della Cambogia.\nDescrizione.\nLa cittadina era conosciuta un tempo come \"Labansiek\", per poi prendere il nome dal distretto in cui si trova. \u00c8 un centro commerciale abbastanza vivace, considerata la sua collocazione. Le minoranze etniche vi giungono periodicamente dai villaggi circostanti per venire a commerciare i loro prodotti nel mercato della citt\u00e0.\nAttrazioni.\nNegli immediati dintorni di Banlung vi sono diverse attrazioni naturali: il lago vulcanico di \"Yeak Lom\" (o \"Loam\") e diverse cascate (\"Chha Ong\", \"Katieng\", \"Kinchaan\", \"Ou'Sensranoh\"). Vi sono inoltre diversi caratteristici villaggi delle minoranze Krung e Tampuan."}
{"id": "2574082", "revid": "180202", "url": "https://it.wikipedia.org/wiki?curid=2574082", "title": "Edgar Lawrence Doctorow", "text": ""}
{"id": "2574085", "revid": "26757160", "url": "https://it.wikipedia.org/wiki?curid=2574085", "title": "Socket 1156", "text": ""}
{"id": "2574090", "revid": "339392", "url": "https://it.wikipedia.org/wiki?curid=2574090", "title": "Drammedia", "text": ""}
{"id": "2574095", "revid": "72396", "url": "https://it.wikipedia.org/wiki?curid=2574095", "title": "Radici protoindoeuropee", "text": "Per radici protoindoeuropee si indicano quei morfemi di base che hanno un proprio significato lessicale, sopravvissuti come radice nelle lingue indoeuropee grazie ad un comune predecessore, il proto-indoeuropeo. Aggiungendo suffissi essi formano temi, e poi aggiungendo desinenze formano parole flesse (declinate se nomi o aggettivi e coniugate se verbi).\nEccetto pochi casi le radici proto-indoeuropee sono caratterizzate dalle consonanti, mentre le vocali possono alternarsi, in un processo chiamato apofonia (o ablaut). Le radici di norma hanno un nucleo monosillabico (che con l'apofonia pu\u00f2 diventare sia monosillabico che asillabico).\nFonosintassi.\nStruttura di base delle radici.\nIl centro di una radice proto-indoeuropea \u00e8 la vocale apofonica (di solito \"*e\", ma alcune volte anche \"*a\" nel grado pieno). Questa vocale costituisce un picco di sonorit\u00e0 che \u00e8 preceduto e seguito da una sequenza di consonanti con valori di sonorit\u00e0 progressivamente decrescenti (cio\u00e8 la sonorit\u00e0 deve cadere verso gli estremi della radice). La gerarchia sonore \u00e8 come segue:\nEcco come si presenta la struttura di una radice (P indica un'occlusiva e \u00d8 una posizione vuota):\nformula_1\nNotare che \"*w\" e \"*y\" dopo vocale possono essere scritte come \"*u\" e \"*i\". Es: \"*lei\u01f5-\" = \"*ley\u01f5-\" \u2018legare\u2019 e \"*d\u02b0eu-\" = \"*d\u02b0ew-\" \u2018correre\u2019.\nAltre radici possibili: \"*ped-\" \u2018piede\u2019, \"*d\u02b0wer-\" \u2018porta\u2019 and \"*wleik\u02b7-\" \u2018inumidire\u2019. Sono vietate strutture come \"**mter-\" (ordine sbagliato dei fonemi) e \"**wmek-\" (due fonemi dello stesso gruppo).\nFonemi addizionali.\nI suoni rimanenti, le laringali \"*h\u2081 *h\u2082 *h\u2083\" e la sibilante \"*s\", possono occupare ogni posto nella gerarchia. \"*s\" \u00e8 particolarmente commune in posizione iniziale (vedi s-mobile). Es: \"*peth\u2082-\" \u2018volare\u2019, \"*treh\u2081w-\" \u2018nutrire\u2019 and \"*streig-\" \u2018colpire\u2019.\nRestrizioni sulle occlusive.\nUna radice non pu\u00f2 contenere due occlusive sonore (\"**ged-\"), n\u00e9 pu\u00f2 contenere una sonora spirata e una sorda (\"**teb\u02b0-\"), a meno che la seconda sia in un gruppo di consonanti a inizio parola assieme a una s-mobile (es. \"*steb\u02b0-\" \u2018irrigidire\u2019).\nRestrizioni sul numero di morfemi.\nLa vocale deve essere sia preceduta che seguita da almeno una consonante. Il numero massimo di consonanti sembra essere cinque (come in \"*strenk-\" \"stretto\u2019).\nPrima alcuni studiosi avevano ricostruito alcune radici che cominciano o finiscono per vocale. Il secondo tipo sempre con una vocale lunga (\"*d\u02b0\u0113-\" \u2018porre\u2019, \"*b\u02b0w\u0101-\" \u2018crescere\u2019, \"*d\u014d-\" \u2018dare\u2019), mentre la restrizione non interessava le radici che invece cominciano per vocale (\"*ed-\" \u2018mangiare\u2019, \"*ant-\" \u2018davanti\u2019, \"*od-\" \u2018odorare\u2019).\nLa teoria delle laringali pu\u00f2 spiegare questo comportamento ricostruendo una laringale che segue la vocale (\"*d\u02b0eh\u2081-\", \"*b\u02b0ueh\u2082-\", \"*deh\u2083-\", da cui risulta una vocale lunga) o la precede (\"*h\u2081ed-\", \"*h\u2082ent-\", \"*h\u2083ed-\", da cui risulta una vocale breve). Queste ricostruzioni rispettano le regole ricostruite.\nEccezioni.\nSi pu\u00f2 notare che alcune radici come \"*pster-\" \u2018starnutire\u2019 non sembrano seguire queste regole. Questo potrebbe essere dovuto a un'incompleta comprensione della fonetica proto-indoeuropea o a una ricostruzione sbagliata, sebbene \"*pster-\" sia forse un'onomatopea.\nSignificato delle radici.\nOgni radice proto-indoeuropea ha un significato intrinseco che non \u00e8 sempre direttamente ricostruibile, il che \u00e8 dovuto a slittamenti semantici (di significato) o a discrepanze di significato nelle parole attestate nelle lingue figlie.\nLe radici ricostruite di solito hanno un significato verbale e i nomi derivano da esse tramite suffissi o altro. Questo comporta che radici tradotte prima come nomi, *\"ped-\", per esempio, possa voler dire anche \u2018calpestare\u2019, a seconda del grado apofonico e della desinenza.\nAlcuni nomi come \"*h\u2082eg\u02b7nos\" \u2018agnello\u2019 or \"*snus\u00f3s\" \u2018nuora\u2019, non derivano comunque da radici stabilite.\nRadici allargate.\nGli allargamenti delle radici sono aggiunte di uno o due suoni, spesso esplosive, alla fine di una radice lasciandone inalterato il significato. Per \"*(s)teu-\" \u2018spingere, colpire\u2019, possiamo ricostruire:"}
{"id": "2574096", "revid": "767487", "url": "https://it.wikipedia.org/wiki?curid=2574096", "title": "Mario Barabino", "text": "Carriera.\nCresciuto nell', pass\u00f2 nel 1914 al , sodalizio con cui esord\u00ec il 25 aprile 1915 nella vittoria casalinga contro l' per cinque a tre.\nIn quella stagione vinse lo scudetto, bench\u00e9 gli venisse assegnato solo al termine del primo conflitto mondiale che aveva causato l'interruzione del campionato.\nInizi\u00f2 la stagione seguente ancora con i rossoblu ma disput\u00f2 la Coppa Federale tra le file del . Al termine la guerra gioc\u00f2 per una stagione con la Giovani Calciatori Genova che arriv\u00f2 ultima nel Campionato Ligure della Prima Categoria 1921-1922.\nNella stagione 1922-1923 passa alla , che retroceder\u00e0 in cadetteria.\nNel 1923 passa l'Andrea Doria, club nel quale chiuder\u00e0 la carriera."}
{"id": "2574099", "revid": "124717105", "url": "https://it.wikipedia.org/wiki?curid=2574099", "title": "Via Lincoln", "text": "La via Lincoln (nota come via degli Orti durante il periodo del Regno di Sicilia) \u00e8 uno dei principali assi viari della citt\u00e0 di Palermo. Il tragitto, che si estende sulla larga via, \u00e8 sempre dritto e non curva. La via si estende dalla Stazione Centrale, fino al lungomare, e dunque sul prato del Foro Italico.\nStoria.\nL'asse si trova in uno dei 4 dei pi\u00f9 antichi quartieri o mandamenti della citt\u00e0: La Kalsa. Venne aperta tra il finire del XVII secolo e gli inizi del XVIII secolo, quando ancora, pur trovandosi in una delle aree pi\u00f9 antiche della citt\u00e0, rappresentava solo un asse periferico dato che si trovava fuori le mura, e dunque prima dell'allargamento urbano del capoluogo. Veniva perlopi\u00f9 usata dagli aristocratici, per le loro passeggiate.\nOggi.\nLa via delimita il confine del centro storico, e su di essa si affacciano alcuni Monumenti di Palermo. La strada fu scelta in epoca passata dalle grandi famiglie nobili di Palermo per la costruzione di lussuosi palazzi, tra i pi\u00f9 famosi il Palazzo Jung, fatto costruire dall'omonima famiglia di ricchi imprenditori. A differenza delle altre principali vie cittadine, la via \u00e8 immersa nel pi\u00f9 grande complesso di giardini pubblici della citt\u00e0. Nel percorso su uno dei lati della via, al di l\u00e0 dei muri si scorgono le grandi fronde dei Ficus dell'orto botanico di Palermo, che possiede il suo principale ingresso proprio su questa via. Si incrocia poi, poco prima del termine della via, una delle 3 aperture dell'aristocratica, e labirintica Villa Giulia terminata nel 1777. La villa confina con l'orto botanico, e continua la striscia di verde, che costeggia un lato della via. Alle spalle dell'asse, dietro i palazzi che si affacciano su essa, si trovano alcune tra le pi\u00f9 importanti chiese di Palermo: la Basilica La Magione, la chiesa dello Spasimo e la barocca Santa Teresa alla Kalsa.\nLa Chinatown palermitana.\nIn forte crescita negli ultimi anni \u00e8 la presenza cinese nel capoluogo, soprattutto concentrata nella Piazza G. Cesare della Stazione Centrale. In particolare all'ingresso di questa via si sta sviluppando una piccola Chinatown, dove i cinesi sono stati in grado di allestire un centro commerciale di piccole dimensioni, con un accordo commerciale internazionale tra Cina e comune di Palermo."}
{"id": "2574100", "revid": "300067", "url": "https://it.wikipedia.org/wiki?curid=2574100", "title": "Walter Simon", "text": ""}
{"id": "2574101", "revid": "287204", "url": "https://it.wikipedia.org/wiki?curid=2574101", "title": "Kentucky Colonels 1973-1974", "text": "La stagione 1973-74 dei Kentucky Colonels fu la 7\u00aa nella ABA per la franchigia.\nI Kentucky Colonels arrivarono secondi nella \"Eastern Division\" con un record di 53-31. Nei play-off vinsero la semifinale di divisione con i Carolina Cougars (4-0), perdendo poi la finale di divisione con i New York Nets (4-0)."}
{"id": "2574110", "revid": "122536172", "url": "https://it.wikipedia.org/wiki?curid=2574110", "title": "Cortometraggi di Due fantagenitori", "text": "I cortometraggi di \"Due fantagenitori\" (\"The Fairly OddParents\") sono una serie di cortometraggi trasmessi negli Stati Uniti nel 1998 all'interno del programma televisivo \"Oh Yeah! Cartoons\" su Nickelodeon, precursori della serie animata omonima andata in onda a partire dal 30 marzo 2001. In Italia sono tutti inediti.\nEpisodi.\nThe Fairly OddParents!\nUn giorno, Timmy Turner, dopo una difficoltosa giornata con Vicky butta una palla col numero 9 sulla parete della sua stanza e da l\u00ec escono Cosmo e Wanda. \nToo Many Timmys!\nTimmy desidera creare dei cloni per pulire la casa, compito ordinatogli da Vicky, ma alla fine cerca di eliminarli tutti perch\u00e9 si \u00e8 formato un grande caos e si mette nei guai con essa.\nWhere's the Wand?\nMentre Timmy, Cosmo e Wanda giocano a fare i pirati, la bacchetta di Wanda cade dalla finestra e arriva nelle mani di Vicky. Lei non sa cosa sia e usa la bacchetta per il suo costume per il ballo del liceo. Timmy va al ballo e di nascosto riesce a riprenderla. Insieme a lui vanno anche Cosmo e Wanda che lo aiutano a riprendere la bacchetta. Vincono inoltre il trofeo per il costume pi\u00f9 bello.\nParty of Three.\nTimmy, mentre i suoi genitori sono fuori, desidera tanti giochi e Vicky cerca di incastrarlo con delle foto, inutilmente.\nThe Fairy Flu.\nTimmy viene invitato al compleanno di Tootie, sorella di Vicky. Quest'ultima cerca in ogni modo di rovinare la festa. Cosmo e Wanda salvano il compleanno anche se alla fine Timmy non \u00e8 molto felice.\nThe Temp.\nCosmo e Wanda devono rinnovare le licenze di fate e intanto chiamano un sostituto. Esso \u00e8 scappato dagli elfi del Polo Nord e crea molti guai.\nThe Zappys.\nTimmy, Cosmo e Wanda sono nominati per il premio per la migliore fata, lo \"Zappy\" (parodia degli Oscar), ma Jorgen Von Strangle, la fata pi\u00f9 forte dell'universo, minaccia i giudici di spezzarli con la sua forza. Intanto Timmy perde i denti da latte.\nScout's Honor.\nTimmy va in una gita scout con i suoi compagni per cercare di catturare il BigFoot, mentre Vicky li tortura.\nThe Really Bad Day.\nPer un giorno in un certo numero di anni, un padrino fatato deve essere \"cattivo\", ed \u00e8 il turno di Cosmo. C'\u00e8 solo un problema: lui non vuole essere \"cattivo\". Timmy e Wanda cercano di aiutarlo. Quindi lo arruolano nell'esercito di Gengis Khan per insegnargli ad essere cattivo e presto Cosmo ha un piano per far esplodere la Terra.\nSuper Humor.\nVolendo diventare un supereroe, Timmy desidera di avere i poteri di uno di essi e crea tanti guai."}
{"id": "2574111", "revid": "767487", "url": "https://it.wikipedia.org/wiki?curid=2574111", "title": "The Ikettes", "text": "The Ikettes \u00e8 un trio vocale femminile - talvolta integrato da un quarto elemento - fondato negli anni sessanta per accompagnare in concerto, come coriste, il duo Ike &amp; Tina Turner, uno dei maggiori gruppi rhythm and blues statunitensi.\nNel corso della carriera il girl group ha cambiato spesso formazione.\nCarriera.\nIke Turner form\u00f2 le Ikettes per rimpiazzare le Artettes come gruppo di accompagnamento dello spettacolo \"Ike &amp; Tina Turner Revue\". Le Ikettes iniziarono a registrare singoli nel 1960 quando, accompagnata da Delores Johnson, Eloise Hester e Joshie Armstead, Tina Turner effettu\u00f2 la sua prima incisione: \"A Fool in Love\".\nNel 1961 il trio incise il brano \"I'm Blue (The Gong-Gong Song)\", prodotto da Ike per la Atco Records, casa discografica che l'anno dopo distribu\u00ec tre singoli minori delle Ikettes. Nello stesso anno Ike ingaggi\u00f2 il gruppo per la sua etichetta Teena per la registrazione di due singoli: \"Crazy in Love\" (accreditato come Robbie Montgomery &amp; the Ikettes) e \"Prisoner in Love\". I due successivi singoli pubblicati nel 1964 e nel 1965 per la Phillies Record di Phil Spector non ebbero particolare risonanza sul piano nazionale.\nNonostante il debutto come comprimarie di un duo in via di chiara affermazione e malgrado un iniziale debutto nel mercato discografico non propriamente soddisfacente, le Ikettes ebbero intorno alla met\u00e0 degli anni sessanta un notevole successo come gruppo vocale, piazzando diversi brani nelle classifiche di vendita: oltre la citata \"I'm Blue (The Gong-Gong Song)\" del 1961, \"Camel Walk\" del 1964 e, soprattutto, il brano r&amp;b \"Peaches and Cream\" (eseguito come \"cover\" in Italia da girl group come The Honeybeats e Le Snobs con il titolo \"Dicci come fin\u00ec\") e \"I'm So Thankful\" del 1965.\nJoshie Armstead fu la prima componente del gruppo originale a lasciare per intraprendere una carriera da solista prima di andare a formare un sodalizio compositivo con Nickolas Ashford e Valerie Simpson.\n\"Peaches 'n' Cream\".\nFra il 1964 e il 1966 le Ikettes incisero sei canzoni per la Modern Records potendo contare su una nuova formazione: Robbie Montgomery (ex-Artette), Venetta Fields e Jessie Smith. Conseguirono tre \"hit\" con altrettanti brani - \"The Camel Walk\", \"Peaches and Cream\" e \"I'm So Thankful\" - mentre il rifacimento in chiave funky di \"Sally Go Round the Roses\" e del classico \"Da Doo Ron Ron\" (eseguito da molti altri gruppi fino a diventare uno standard) non andarono ugualmente bene, cos\u00ec come accadde per il singolo \"He's Gonna Be Fine, Fine, Fine\", sebbene il brano suonasse come precursore della versione che ne avrebbe fatta Betty Davis.\nQuando nel 1965 venne pubblicato \"Peaches and Cream\" e il brano ebbe un inaspettato successo, Ike Turner organizz\u00f2 per le Ikettes una tourn\u00e9e intitolata \"The Dick Clark Caravan of Stars\", che vedeva impegnata una diversa formazione: Janice Singleton, Diane Rutherford e Marquentta Tinsley. Le cantanti che avevano inciso il disco accompagnarono invece Ike in una sua tourn\u00e9e.\nJanice Singleton fu impiegata anche l'anno dopo come corista nel brano \"River Deep - Mountain High\" prodotto da Phil Spector. Lasci\u00f2 poi le Ikettes per passare a gruppi diversi - The Secrets e The Unit Plus - per accompagnare quindi in concerto - con un'altra Ikette, Maxine Smith - \"star\" della musica pop come Leo Sayer, Martha Reeves, Boz Scaggs e Joe Cocker, fra gli altri. Nel 2007, le due coriste si sono unite poi al Mohegan Sun (Casino) All Stars.\nEvoluzione in Mirettes.\nI continui cambiamenti di formazione furono fonte di dissapori fra le coriste e i \"bandleader\" Ike e Tina Turner. Dopo aver provato senza successo a continuare a cantare con il nome The Ikettes, cambiarono il nome in \"The Mirettes\", dopo essere state scritturate dall'etichetta Mirwood.\nLa distribuzione del loro singolo non raggiunse le classifiche ed esse firmarono allora per la Revue, il cui contratto si rivel\u00f2 pi\u00f9 fortunato: i loro due primi singoli - la sexy \"In the Midnight Hour\" (successivamente citata nel film \"The Commitments\") e \"Take For a Little a While\" - fecero buona impressione. Il terzo singolo - \"First Love\" - apr\u00ec la strada ad un nuovo disco per la Minit Records pubblicato nel 1968 ed intitolato \"Help Wanted\".\nLa Uni Records e la Zea Records sono state le ultime etichette per cui incisero le Mirettes che si sciolsero quindi nel 1971 quando Venetta lasci\u00f2 per essere rimpiazzata dall'ex-Ikette Pat Powdrill. Nel contempo, Ike Turner assunse nuove cantanti da presentare come Ikettes. Le prime furono Pat Arnold (divenuta in seguito nota come P. P. Arnold), Juanita Hixson, Gloria Scott e Maxine Smith. Le ultime componenti furono ancora Pat Powdrill, Ann Thomas, Shelly Clark (poi degli Honey Cone), Rose Smith e Paulette Parker.\nLe etichette Pompeii e Liberty Records distribuirono dischi delle Ikettes fra il 1969 ed il 1970, ma solo il \"remake\" fatto da Sly &amp; the Family Stone de \"I Want to Take You Higher\" (con Ike &amp; Tina Turner) ebbe rilievo sulla stampa specializzata. Fu seguito da due altri singoli su etichetta United Artists che includevano un rifacimento di \"Camel Walk\" (1971) e \"Two Timin', Double Dealin\"' (1973), l'ultimo singolo di cui si ha notizia a firma Ikettes o Mirettes.\nLejeune Richardson \u00e8 stata a lungo nelle Ikettes. Fu sposata con il batterista di Ike Turner, Soko Richardson. Successivamente \u00e8 diventata ballerina negli spettacoli da solista di Tina Turner.\nComponenti.\nNumerose le cantanti che si avvicendarono nel gruppo:"}
{"id": "2574112", "revid": "767487", "url": "https://it.wikipedia.org/wiki?curid=2574112", "title": "Babe McCarthy", "text": ""}
{"id": "2574113", "revid": "767487", "url": "https://it.wikipedia.org/wiki?curid=2574113", "title": "Jules Zvunka", "text": "Carriera.\nProveniente da una famiglia di calciatori (entrambi i fratelli, Georges e Victor, intrapresero la carriera di calciatore ed in seguito allenatore di calcio), crebbe nello stesso club in cui si formarono i due fratelli, il Metz. Passato nel 1966 all'Olympique Marsiglia, vi rimase fino alla fine della sua carriera, nel 1973, assumendo anche la fascia di capitano. Con il club marsigliese Zvunka vinse inoltre due campionati consecutivi e due edizioni della Coppa di Francia. Al termine della sua carriera divenne allenatore della squadra delle riserve dell'Olympique Marsiglia, ma ebbe modo di allenare la prima squadra in pi\u00f9 occasioni (dal 1974 al 1976, vincendo un'edizione della Coppa di Francia, nel 1977 e dal 1978 al 1980). Dal 1982 al 1984 Zvunka allen\u00f2 invece l'Aix, squadra allora militante in Division 2."}
{"id": "2574118", "revid": "287204", "url": "https://it.wikipedia.org/wiki?curid=2574118", "title": "Kentucky Colonels 1972-1973", "text": "La stagione 1972-73 dei Kentucky Colonels fu la 6\u00aa nella ABA per la franchigia.\nI Kentucky Colonels arrivarono secondi nella \"Eastern Division\" con un record di 56-28. Nei play-off vinsero la semifinale di divisione con i Virginia Squires (4-1), la finale di divisione con i Carolina Cougars (4-3), perdendo poi la finale ABA con gli Indiana Pacers (4-3)."}
{"id": "2574122", "revid": "7", "url": "https://it.wikipedia.org/wiki?curid=2574122", "title": "Ikettes", "text": ""}
{"id": "2574126", "revid": "287204", "url": "https://it.wikipedia.org/wiki?curid=2574126", "title": "Kentucky Colonels 1971-1972", "text": "La stagione 1971-72 dei Kentucky Colonels fu la 5\u00aa nella ABA per la franchigia.\nI Kentucky Colonels vinsero la \"Eastern Division\" con un record di 68-16. Nei play-off persero la semifinale di divisione con i New York Nets (4-2)."}
{"id": "2574127", "revid": "599013", "url": "https://it.wikipedia.org/wiki?curid=2574127", "title": "Augusto Bergamino", "text": "Biografia.\nNato nel quartiere di Marassi, risiedeva in via Casata Centurioni proprio a fianco del campo del Genoa, era conosciuto come Bergamino I, per distinguerlo dai fratelli minori Giacomo e Giuseppe. Cresciuto nelle giovanili del Genoa, milit\u00f2 per l'intera carriera nel club rossobl\u00f9. Fu chiamato alle armi all\u2019inizio del 1917 e, ottenuta la patente di guida, partecip\u00f2 come autista militare alle operazioni sul fronte del Piave. Per questo fu nominato, come gli altri reduci, Cavaliere di Vittorio Veneto. Il 4 novembre 1921 fu scelto insieme ai compagni di squadra Ottavio Faini e Enrico Sardi per portare il gagliardetto societario al settore Trento e Trieste del cimitero monumentale di Staglieno per le commemorazioni del Milite Ignoto.\nLasciato il calcio giocato si \u00e8 trasferito a Venezia, dove un suo amico concittadino gli aveva offerto un posto di lavoro in una ditta di spedizioni. \u00c9 morto a Mestre a 77 anni, lasciando moglie e figlio.\nCaratteristiche tecniche.\nDotato di temperamento, la tecnica e la velocit\u00e0, Bergamino era considerato una delle migliori ali vecchia maniera del calcio italiano dei primi anni '20.\nIl suo compito consisteva di correre sulle fasce per servire cross nell'area avversaria per i compagni quando arrivava all'altezza del calcio d'angolo.\nCarriera.\nClub.\nVenne notato giovinetto da Thomas Coggins, allenatore delle giovanili del , che volle inserire nel club rossobl\u00f9 allenandolo personalmente per molte ore al giorno.\nSpese l'intera carriera tra le file del \"Grifone\", dalla seconda met\u00e0 degli anni dieci fino alla met\u00e0 degli anni venti del secolo scorso.\nBergamino esord\u00ec sedicenne in campionato nella stagione 1914-1915, nella vittoria casalinga per 5 a 3 contro l' del 25 aprile 1915.\nNella sua prima stagione con il \"Grifone\" vinse lo scudetto, bench\u00e9 la vittoria venisse assegnata solo al termine della Grande Guerra che aveva causato l'interruzione del campionato.\nCon il Genoa, club nel quale trascorse tutta la carriera, vinse due scudetti consecutivi nelle stagioni 1922-23 e 1923-24 prima del suo ritiro dall'attivit\u00e0 agonistica nel 1926.\nNazionale.\nGioc\u00f2 nella nazionale azzurra in cinque occasioni, esordendovi il 18 gennaio 1920 nell'amichevole disputata a Milano contro la Francia vinta per 9 a 4.\nL'ultimo incontro in \"azzurro\" lo disput\u00f2 nella sua Genova il 4 marzo 1923, pareggiando per 0 a 0 contro l'Ungheria.\nRimase in \"azzurro\" fino al 1924 quando fece parte della nazionale italiana che partecip\u00f2 ai Giochi olimpici di Parigi, tuttavia non scese mai in campo nel corso della competizione."}
{"id": "2574131", "revid": "1632387", "url": "https://it.wikipedia.org/wiki?curid=2574131", "title": "Baschi", "text": "I baschi sono il gruppo etnico che abita il Paese basco. Questa zona, conosciuta e spesso confusa con l'iponimo di Paesi Baschi, \u00e8 una regione collocata all'estremit\u00e0 nord-occidentale della catena montuosa dei Pirenei, e che si affaccia sul golfo di Biscaglia. Politicamente \u00e8 divisa tra gli Stati di Spagna e Francia.\nNella propria lingua vengono identificati con \"Euskaldunak\" (\"parlanti basco\", usato erroneamente anche per descrivere l'etnia basca) o \"euskotarrak\" (\"Nativi dei Paesi Baschi\"), in spagnolo con \"Vascos\" ed in francese con \"Basques\".\nStoria.\nL'origine del popolo basco non \u00e8 mai stata accertata. Si pensa siano un residuo dei primi abitanti dell'Europa occidentale, in particolare di quelli della regione franco-cantabrica, anche in funzione del fatto che la lingua parlata, l'euskera, \u00e8 una \u201clingua isolata\u201d.\nTrib\u00f9 basche (\"Vasconi\" e \"Aquitani\") vennero gi\u00e0 citate in epoca romana da Strabone e Plinio il Vecchio. A tal riguardo per\u00f2 non vengono fornite indicazioni su quale lingua questi popoli parlassero. \nNell'Alto Medioevo il territorio compreso tra i fiumi Ebro e Garonna era difatti conosciuto come Vasconia, facente parte del regno visigoto instaurato in Spagna. Dopo le invasioni musulmane si verific\u00f2 l'espansione dei Franchi sotto Carlo Magno: durante questo periodo numerosi furono i focolai di resistenza della popolazione basca, il pi\u00f9 celebre dei quali si verific\u00f2 con la Battaglia di Roncisvalle, narrata nella Chanson de Roland, durante la quale le popolazioni basche aggredirono ed annientarono la retroguardia delle truppe reali.\nDopo la morte di Carlo Magno, le politiche di suo figlio Ludovico il Pio provocarono una nuova ribellione basca guidata da Garcia I di Guascogna. In conseguenza di questa, un parente di quest'ultimo, \u00cd\u00f1igo I \u00cd\u00f1iguez Arista (in basco \"Eneko Aritza\"), prese il potere a Pamplona nell'824 sconfiggendo i Franchi nel corso della terza battaglia di Roncisvalle.\nVenne cos\u00ec instaurato il \"Regno di Pamplona\", in seguito noto come Regno di Navarra.\nQuesto visse l'esperienza della feudalizzazione, venendo per\u00f2 unito all'Aragona nell'XI secolo. Ricostituitosi dopo nemmeno cento anni, venne nuovamente conquistato dagli aragonesi nel 1512 per mano di Ferdinando II di Aragona, rimanendo poi sottoposto all'influenza dei vicini Aragonesi, Castigliani e Francesi.\nIn seguito, le province basche poterono usufruire di una grande autonomia sancita da forme di auto-governo, fino alla Rivoluzione francese ed alle Guerre Carliste.\nDurante la guerra civile spagnola, iniziata nel 1936, i baschi delle province di Bilbao, Vitoria e San Sebastian appoggiarono i repubblicani, che avevano permesso la formazione del Governo basco, ma la maggior parte dei baschi della Navarra si arruol\u00f2 nelle file franchiste (i celebri \"requet\u00e9s\"). Dopo sanguinosi combattimenti, tra cui la Battaglia di Bilbao, le Province Basche vennero occupate dalle truppe di Francisco Franco, che ben presto instaur\u00f2 in tutta la Spagna un regime dittatoriale. In questo periodo venne vietato ogni tipo di autonomia, nonch\u00e9 l'espressione in lingue che non fossero il castigliano, unite a una forte repressione di ogni spinta autonomista.\nAlla morte del caudillo, avvenuta nel 1975, venne ripristinata la democrazia e conseguentemente una costituzione che garant\u00ec ai Paesi Baschi uno status di regione autonoma con tanto di governo basco. \nQuesti privilegi non bastarono tuttavia per fermare le spinte autonomistiche della zona, rivendicate politicamente mediante gruppi politici nazionalisti, ma anche con forme di terrorismo da parte del gruppo separatista ETA.\nGeografia.\nDivisione politico-amministrativa.\nLa comunit\u00e0 autonoma dei Paesi Baschi, sancita dalla Costituzione spagnola nel 1978, e conosciuta come \"Comunidad Aut\u00f3noma Vasca\" (\"Euskal Autonomia Erkidegoa\" in basco) \u00e8 composta da tre province: \u00c1lava (\"Araba\" in basco), Biscaglia (\"Bizkaia\") e Guip\u00fazcoa (\"Gipuzkoa\"), denominate le tre province storiche.\nAi sensi dell'attuale costituzione spagnola, la Navarra (\"Nafarroa\" in basco) infatti costituisce una entit\u00e0 separata rispetto ai Paesi Baschi e, come deciso prima della redazione della costituzione stessa, possiede un governo autonomo proprio.\nAmministrativamente quindi il concetto di \"Terra basca\" (in basco \"Euskal Herria\") \u00e8 circoscritto alle tre province spagnole, anche se a livello storico e sociale si considerano tutte le aree un tempo abitate dai Vasconi: oltre alla Navarra, bisogna includere le tre province francesi, Labourd (\"Lapurdi\"), Soule (\"Zuberoa\") e Bassa Navarra (\"Nafarroa Beherea\"), che formano la zona denominata \"Iparralde\" (Paesi Baschi del Nord), mentre tutto il territorio spagnolo di Euskal Herria viene chiamato \"Hegoalde\" (Paesi Baschi del Sud).\nPopolazione, principali citt\u00e0 e lingua.\nNella comunit\u00e0 autonoma basca vivono 2.123.000 persone: 279.000 in Alava, 1.160.000 in Biscaglia e 684.000 in Gipuzcoa. Le principali citt\u00e0 della regione, che sono anche il centro amministrativo delle relative province, sono Bilbao (\"Bilbo\" in basco) in Biscaglia, San Sebasti\u00e1n (\"Donostia\") in Guipuzcoa e Vitoria (\"Gasteiz\") in Alava. Le lingue ufficiali sono il basco, parlato da pi\u00f9 di un terzo della popolazione, e lo spagnolo, parificate dalla costituzione spagnola.\nLa Navarra ha invece una popolazione pari a circa 601,000 persone: il proprio capoluogo \u00e8 Pamplona (\"Iru\u00f1ea\" in basco), e viene considerato dai nazionalisti come la capitale storica basca. Anche qui vi \u00e8 il bilinguismo basco-spagnolo, molto pi\u00f9 diffuso nelle zone nord. La parte meridionale della Navarra \u00e8 infatti nella sua quasi totalit\u00e0 ispano-parlante.\nNella zona francese vivono circa 250.000 persone, perlopi\u00f9 nella provincia di Labourd, concentrate nelle citt\u00e0 di Bayonne (\"Baiona\" in basco), Biarritz (\"Miarritze\") ed Anglet (\"Angelu\").\nLa diaspora basca.\nUn gran numero di baschi lasci\u00f2 la propria terra per emigrare in altre zone del mondo durante differenti epoche storiche, sia per motivi economici che politici. I ruoli che essi occuparono nelle terre di destinazione furono principalmente nell'ambito dell'allevamento, della pesca marittima e del commercio.\nSono milioni i discendenti che vivono in America del Nord, in Sudafrica, in Australia e soprattutto in America Latina.\nA tal riguardo Miguel de Unamuno disse:\nDifatti moltissimi baschi arrivarono in Cile nel corso del XVIII secolo e, grazie alla loro intraprendenza ed all'abnegazione al lavoro, riuscirono a scalare le classi sociali, andando a ricoprire ruoli d'\u00e9lite. A questi si aggiunsero le migliaia di persone in fuga dalla Guerra civile spagnola, terminata nel 1939 con la vittoria di Francisco Franco, contribuendo a farne lievitare il numero: le stime attuali indicano i cileni di origine basca tra il 10% (1.600.000 di abitanti) ed il 27% (4.500.000) della popolazione totale.\nIl lungo elenco delle personalit\u00e0 comprende Pedro Aguirre Cerda, Isabel Allende, Salvador Allende, Jos\u00e9 Manuel Balmaceda, Jos\u00e9 Miguel Carrera, Marco Enr\u00edquez-Ominami Gumucio, Federico Err\u00e1zuriz Za\u00f1artu, Alberto Hurtado Cruchaga, Roberto Matta Echaurren, Gabriela Mistral, Pablo Neruda, Bernardo O'Higgins Riquelme, Augusto Pinochet Ugarte, Manuel Rodr\u00edguez Erdo\u00edza, Adolfo Zald\u00edvar, Andr\u00e9s Zald\u00edvar ed An\u00edbal Za\u00f1artu.\nAnche l'Argentina fu un'importante meta d'arrivo specialmente tra il XIX ed il XX secolo, tanto che una quota tra il 6.4% ed il 17% dell'attuale popolazione della nazione \u00e8 composta da discendenti degli emigranti baschi.\nTra essi numerosi esponenti politici: M\u00e1xima Zorreguieta, Che Guevara, Evita Per\u00f3n, Justo Jos\u00e9 de Urquiza, Pedro Eugenio Aramburu e Hip\u00f3lito Irigoyen, ma anche personalit\u00e0 come Juan de Garay.\nNon da meno \u00e8 l'Uruguay, anch'esso con una popolazione di origine basca pari al 10% della totale.\nAltra meta fu il Messico, dove gli emigranti baschi si concentrarono nella citt\u00e0 di Monterrey e Saltillo ed ottennero lavoro nell'industria mineraria e nell'allevamento. Segni della presenza basca si possono riscontrare nelle localit\u00e0 nominate Nuevo Santander, Nueva Vizcaya e Durango. Inoltre in Bassa California, il cognome basco \"Aramburuzabala\" \u00e8 tuttora uno dei pi\u00f9 diffuse nello Stato. \nPersonaggi di rilievo sono Agust\u00edn de Iturbide, Juana In\u00e9s de la Cruz, Juan de O\u00f1ate, Pancho Villa, Vicente Fox, Mar\u00eda F\u00e9lix, Dolores del R\u00edo e Alejandro Gonz\u00e1lez I\u00f1\u00e1rritu.\nNegli Stati Uniti invece, secondo il censimento del 2000, sono 57.793 gli americani di origine basca. Le pi\u00f9 grandi comunit\u00e0 basche si trovano a Boise, nell'Idaho, dove si contano circa 15.000 discendenti, un museo basco con relativo centro culturale che organizza un festival con cadenza annuale. Anche a Winnemucca (Nevada) si svolge annualmente un appuntamento folkloristico in cui si celebrano la danza, la cucina e la cultura basca,\nAltri centri di diffusione si trovano in California (Stockton, Fresno, Bakersfield, Chino e San Bernardino), Texas e Nuovo Messico.\nSegni tangibili dell'emigrazione basca si ritrovano anche in Canada dove, sulla bandiera di Saint-Pierre e Miquelon, collettivit\u00e0 d'Oltremare della Francia, \u00e8 riportata l'ikurrina, la bandiera basca creata da Sabino Arana.\nRecenti stime hanno inoltre quantificato in 100.000 unit\u00e0 I baschi risiedenti in Germania, Paesi Bassi e Gran Bretagna, per lo pi\u00f9 emigrati per motivi politici tra il 1945 ed il 1970.\nCultura.\nLingua.\nLa lingua dei baschi \u00e8 chiamata \"Euskara\", ed \u00e8 parlata oggi dal 25% -30% della popolazione della regione.\nQuesta ha un ruolo centrale nei termini locali, dato che i baschi si identificano con il termine Euskaldun (\u201ccoloro che parlano basco\u201d) e il loro paese viene indicato come Euskal Herria (\u201cterra della lingua basca\u201d).\nA lungo rimasta nella tradizione orale, ed oggetto di studio di numerosi linguisti tra cui Luigi Luciano Bonaparte, \u00e8 stata al centro di un'opera di recupero a partire dalla fine degli anni settanta e l'inizio degli anni ottanta quando, dopo il periodo franchista in cui venne vietata qualunque espressione linguistica al di fuori del castigliano ufficiale, fu equiparata allo spagnolo stesso, uniformata ed insegnata anche nelle scuole locali.\nLa lingua basca \u00e8 un idioma isolato di tipo ergativo-assolutivo, fortemente in contrasto con tutte le altre lingue europee, appartenenti, la maggior parte, alla grande famiglia delle lingue indoeuropee. L'ipotesi che al momento trova maggior credito la inserisce nell'ipotetica famiglia delle lingue denecaucasiche, anche se non tutti gli studiosi sono concordi al riguardo.\nUn'altra sua peculiarit\u00e0 \u00e8 che si \u00e8 sempre parlata \"in situ\", nella sua ubicazione territoriale attuale, pi\u00f9 a lungo rispetto alle altre lingue europee moderne, che sono nate attraverso le migrazioni delle popolazioni o tramite incroci culturali.\nSono comunque senza riscontro le ipotesi che indicano questa come lingua pi\u00f9 antica d'Europa.\nReligione.\nCristianesimo.\nNei secoli recenti la religione pi\u00f9 diffusa tra i baschi \u00e8 stata quella cristiano-cattolica. Questa \u00e8 testimoniata da numerosi episodi di devozione popolare presenti sul territorio, anche in considerazione del fatto che l'intera zona \u00e8 attraversata dai pellegrini che intendono compiere il Cammino di Santiago di Compostela per raggiungere il luogo di pellegrinaggio della Galizia: le tappe principali sul territorio basco sono Roncisvalle, Pamplona e Izarra.\nTre sono i santi cattolici baschi: Francesco Saverio, Michel Garico\u00efts ed Ignazio di Loyola, fondatore della Compagnia di Ges\u00f9.\nAttualmente sono soltanto poco pi\u00f9 del 50% i baschi credenti, mentre i restanti si professano atei o agnostici.\nReligioni Pre-Cristiane e mitologia.\nLa cristianizzazione dei Paesi Baschi \u00e8 stata oggetto di recenti studi, i quali affermano che i primi segni della presenza religiosa sul territorio si verificarono attorno al V secolo, con una sede vescovile a Pamplona gi\u00e0 dal 589 d.C.\nTuttavia la conversione della popolazione non fu completa fino al XII-XIII secolo.\nPrecedentemente al cristianesimo i baschi erano devoti, come la totalit\u00e0 delle popolazioni primitive, a divinit\u00e0 mitologiche. La figura principale di tale culto era la divinit\u00e0 Mari: alcuni dei suoi aspetti ricordano quelli delle divinit\u00e0 magico-preistoriche che governavano la vita, la morte e la rinascita delle persone, degli oggetti e dei fenomeni naturali.\nMari \u00e8 rappresentata in forme diverse: come donna, come animale (avvoltoio), e via dicendo. Il suo consorte, Sugaar, invece, assume sempre la forma di uomo o di serpente-dragone. A questa coppia di Divinit\u00e0 ctonie (che non risiedevano nei cieli) venivano attribuiti poteri di creazione e distruzione.\nI loro servitori sono delle creature simili a streghe, chiamate sorginak. Spesso queste hanno caratteristiche che le accomunano alle sacerdotesse pagane.\nLeggende parlano anche di molte altre figure mitologiche, tra cui i \"jentilak\" (giganti), le \"Lamiak\" (ninfe), \"Mairuak\" (costruttori dei monumenti megalitici noti come Cromlech o cerchi di pietre), gli \"Iratxoak\" ed i Galtzagorriak (folletti), Basajaun e molti altri che sono entrati nella cultura basca degli ultimi secoli, anche in seguito all'abbandono delle pratiche pagane.\nUn esempio pu\u00f2 venire dai \"jentilak\", giganti dell'et\u00e0 della pietra. Secondo la leggenda, uno di questi, Olentzero, abbandon\u00f2 il paganesimo per convertirsi al cristianesimo, diventando una sorta Babbo Natale per i baschi.\nSport in Euskal Herria.\nLo sport ha ricoperto da sempre un ruolo fondamentale nella societ\u00e0 basca. \nStoricamente si ricorda la pelota basca, gioco nato proprio in queste zone e diffusosi in seguito in varie zone del mondo, nonch\u00e9 lo Jai alai, sua derivazione.\nAi baschi viene anche riconosciuto il merito della diffusione della pratica del calcio in Spagna, al pari dei catalani: infatti tra la fine del XIX secolo e l'inizio del XX, la posizione geografica delle citt\u00e0 poste sul golfo di Biscaglia favor\u00ec scambi commerciali e culturali con le navi degli inglesi, inventori del \"football\". \nLe principali societ\u00e0 calcistiche basche sono la Real Sociedad di San Sebasti\u00e1n, l'Osasuna di Pamplona, e l'Athletic Club di Bilbao. Quest'ultimo \u00e8 inoltre noto per la sua politica di tesseramento di soli giocatori che siano di origini basche (sia di Hegoalde che di Iparralde), oppure che abbiano imparato a giocare a calcio nei circuiti giovanili baschi. \nTale politica di tesseramento \u00e8 utilizzata anche livello ciclistico dalla societ\u00e0 Euskaltel-Euskadi che fa parte del circuito UCI ProTour: in questa possono militare soltanto corridori baschi o ciclisti cresciuti \u201csportivamente\u201d nella zona.\nCaratteristiche genetiche.\nIl popolo basco \u00e8 stato da lunghi decenni oggetto di numerosi studi, dal punto di vista etnico, linguistico e biologico, con l'intento di chiarire l'antica origine di questa popolazione.\nDal punto di vista biologico \u00e8 stata riscontrata la presenza, in una forte percentuale della popolazione (circa il 30% - 35%), del gruppo Rh negativo. Gli studi condotti portano a ipotizzare che l'origine del popolo basco sia da ricondurre alle antiche popolazioni umane che, autoctone, abitavano l'Europa durante il paleolitico e che, a seguito dell'ultima glaciazione, si sono insediate nell'attuale area dei Paesi Baschi."}
{"id": "2574132", "revid": "1345932", "url": "https://it.wikipedia.org/wiki?curid=2574132", "title": "Egidio Romio", "text": "Ha firmato la regia di numerosi programmi per RAI, Mediaset e Sky, tra cui quella del \"Festivalbar\" dal 1987 fino alla sua ultima edizione del 2007, di alcune edizioni del programma \"La macchina del tempo\", condotto da Alessandro Cecchi Paone su Rete 4, di varie edizioni dei reality show \"L'isola dei famosi\", \"La talpa\", \"Music Farm\", \"La sposa perfetta\" e di variet\u00e0 come \"I guastafeste\", \"Bravo bravissimo\", \"La sai l'ultima?\", \"Tel chi el tel\u00f9n\", \"Lo show dei record\", \"Red or Black? - Tutto o niente\" e \"X-Factor\" dalla prima alla quarta edizione per la RAI e dalla quinta edizione per Sky. Nel 2011 firma la regia dello storico variet\u00e0 del sabato sera di Canale 5 \"La corrida\", condotto in quell'anno da Flavio Insinna. Nella stagione televisiva 2015/2016 \u00e8 regista del programma \"Detto fatto\" di Rai 2."}
{"id": "2574135", "revid": "22229", "url": "https://it.wikipedia.org/wiki?curid=2574135", "title": "Nino Alfano", "text": ""}
{"id": "2574137", "revid": "119790105", "url": "https://it.wikipedia.org/wiki?curid=2574137", "title": "Psicologia del S\u00e9", "text": "La Psicologia Psicoanalitica del S\u00e9, fondata dallo psicoanalista austriaco Heinz Kohut (1913 \u2013 1981), \u00e8 uno dei pilastri della psicologia dinamica, assieme alla teoria delle relazioni oggettuali, alla teoria delle pulsioni di Sigmund Freud, alla psicologia dell'Io di Anna Freud e alla teoria dell'attaccamento. Il costrutto psicologico \u00e8 nato come necessit\u00e0 di un modello che spiegasse le problematiche narcisistiche (nevrosi o disturbi della personalit\u00e0) dei pazienti che Kohut aveva in cura.\nIl cardine centrale di questa teoria \u00e8 la presenza dell'entit\u00e0 psichica del S\u00e9, ossia di quella totalit\u00e0 psichica propria dell'individuo che si sviluppa e si consolida in funzione dell'Io ed emerge tramite il riconoscimento empatico dell'altro, diverso dal S\u00e9. Il nucleo del S\u00e9 di un individuo si forma dal primo al terzo anno di et\u00e0.\nStoria.\nHeinz Kohut cre\u00f2 la sua personale teoria del S\u00e9 nei primi anni settanta durante le sedute di analisi con i suoi pazienti affetti da disturbi non ancora chiari e non ancora sufficientemente spiegabili tramite le teorie freudiane conosciute in quegli anni.\nI suoi pazienti erano affetti da disturbi depressivi e maniacali (definiti anche disturbi bipolari o psicosi maniaco-depressiva), sentimenti di grandiosit\u00e0, estrema sensibilit\u00e0 e vulnerabilit\u00e0 alla propria autostima e al giudizio altrui. Questi disturbi vennero in seguito associati a difficolt\u00e0 narcisistiche ed empatiche.\nLa sua teoria si basava sul \"senso di S\u00e9\", ed il S\u00e9 divenne quindi un oggetto proprio dell'analisi, con una sua formazione, una storia, un'evoluzione e, conseguentemente, soggetto a patologie. Attualmente queste patologie rientrano sotto la voce dei disturbi di personalit\u00e0, raccolte nel manuale DSM giunto alla quinta edizione.\nIl S\u00e9.\nNascita e coesione.\nL'individuo, come essere vivente e da un punto di vista prettamente fisiologico e biologico, ha alcune necessit\u00e0 da soddisfare, come fame, sete e sonno. Il bambino si serve della sua emotivit\u00e0 per interagire con l'ambiente. Quando le necessit\u00e0 di base del bambino vengono soddisfatte tramite la loro comprensione, l'individuo pu\u00f2 crescere senza bisogni rimasti inespressi.\nIl bambino cercher\u00e0 lo sguardo della madre per ottenere approvazione, per ci\u00f2 che prova e per ci\u00f2 che \u00e8: il nucleo primordiale del S\u00e9 viene cos\u00ec a formarsi tramite la cristallizzazione, ossia un'operazione di \"interiorizzazione trasmutante\".\nNell'arco della crescita l'individuo avr\u00e0 una presa di coscienza di S\u00e9, attraverso gli oggetti che lo circondano. Nasce cos\u00ec l'oggetto-S\u00e9 che rappresenter\u00e0 per l'individuo un importante elemento per i suoi sentimenti di coesione, elasticit\u00e0 e comprensione di ci\u00f2 che lo circonda (in senso kleniano e winnicottiano).\nIl bambino, partendo da uno stato di fusione con gli oggetti-s\u00e9, assume posizioni di grandiosit\u00e0 e onnipotenza cercando conferma e approvazione di \"ci\u00f2 che \u00e8\". Se la risposta delle figure di accudimento \u00e8 un riconoscimento empatico, il bambino si sentir\u00e0 coeso e non subir\u00e0 nessuna frammentazione.\nL'oggetto-S\u00e9 e la necessaria idealizzazione e fusione con, ad esempio, la figura di uno dei due genitori, servir\u00e0 al bambino per crescere. Il distacco e la de-idealizzazione graduali permetteranno in seguito la presa di coscienza e la trasformazione dei valori attraverso quelle esperienze che vengono chiamate \"frustrazioni ottimali\": il S\u00e9 viene pian piano spostato sotto il controllo della coscienza, dove diventa sempre pi\u00f9 solido venendo lentamente soddisfatto un senso di s\u00e9 pi\u00f9 forte e sicuro.\nPatologie e terapie.\nLa depressione, che come noto \u00e8 l'altro lato della medaglia della grandiosit\u00e0, insieme ai sentimenti di vuoto e inutilit\u00e0, sono causati dall'assenza degli oggetti-s\u00e9 a causa di traumi o anche da possibili frammentazioni del S\u00e9 dovute a patologie, secondo la teoria di Kohut della personalit\u00e0, degli stessi genitori, poco empatici e sensibili alle necessit\u00e0 del bambino. La fissazione, e quindi la non interiorizzazione, a causa dell'assenza di rappresentazioni mentali differite che fungono da contenitori di esperienze, pu\u00f2 portare l'individuo a cercare di rivivere le tappe non sviluppate fino all'estremo tentativo di risolverle sviluppando sintomi pi\u00f9 o meno gravi con conseguente assunzione di comportamenti (suicidio, proiezioni, senso morale assente, istrionismo, allucinazioni, violenza.). In queste fasi il rispecchiamento con individui gemellari, o dello stesso sesso, pu\u00f2 essere usato dal soggetto per cercare il proprio S\u00e9 nell'altro-da-S\u00e9.\nLa libido, in linea con le teorie pulsionali ed energetiche, verrebbe continuamente usata in modo aggressivo e compulsivo per ritrovare o riottenere quel senso di S\u00e9 perduto o troppo fragile. Resi consci i processi sottesi, il paziente pu\u00f2 iniziare il lavoro terapeutico. I disturbi di personalit\u00e0 narcisistici o istrionici possono ad esempio portare alla luce problemi riguardanti una scarsa coesione e un mancato riconoscimento del S\u00e9.\nNel processo analitico, il paziente pu\u00f2 stabilire con il terapeuta un transfert d'oggetto-S\u00e9 speculare o idealizzante, consentendo cos\u00ec la formazione di una seconda possibilit\u00e0 di sviluppo. Quando il terapeuta ha atteggiamenti empatici, di comprensione e di rispetto, l'interiorizzazione trasmutante transferale pu\u00f2 diventare il nucleo di un processo di costruzione delle strutture psichiche mancanti o deficitarie. L'individuo cresciuto senza ricevere un'appropriata attenzione ai propri bisogni fondamentali, e quindi privo di un S\u00e9 coeso, riuscir\u00e0 allora a fare un buon lavoro analitico e a far comunicare adeguatamente le parti frammentate."}
{"id": "2574139", "revid": "767487", "url": "https://it.wikipedia.org/wiki?curid=2574139", "title": "Mike Pratt", "text": ""}
{"id": "2574144", "revid": "1272592", "url": "https://it.wikipedia.org/wiki?curid=2574144", "title": "Klonoa Beach Volleyball", "text": ", \u00e8 un videogioco sportivo di tipo beach volley creato e distribuito da Namco nel 2002 per PlayStation. Fu uno degli ultimi titoli ad essere venduto sulla console Sony. Venne messo in commercio per un periodo limitato sia in Giappone che in Europa. \nIl gioco \u00e8 caratterizzato dalla presenza di personaggi della serie di \"Klonoa\" provenienti dai capitoli sia di PlayStation che del Game Boy Advance, e pu\u00f2 essere considerato come un titolo non canonico della tale perch\u00e9 la maggior parte di loro non si sono mai incontrati nella storia principale.\nEssendo uno spin-off \u00e8 anche il primo a introdurre doppiatori di sei lingue diverse (giapponese, francese, tedesco, italiano, spagnolo e inglese).\nModalit\u00e0 di gioco.\n\"Klonoa Beach Volleyball\" \u00e8 il primo ed unico titolo della serie a includere una modalit\u00e0 multiplayer, che permette fino ad un limite massimo di quattro giocatori di sfidarsi in partite a squadre. Il gioco \u00e8 caratterizzato anche dalla condivisione del controller, il che permette a due giocatori di utilizzare la stessa periferica per controllare due personaggi diversi della propria squadra, tutto ci\u00f2 permette anche a quelli non in possesso di un multitap di potersi sfidare in partite sempre da quattro.\nNel men\u00f9 d'introduzione sono presenti tre modalit\u00e0: la prima \u00e8 \"\"Campionato\", dove bisogner\u00e0 scegliere due personaggi che potranno essere controllati in vari modi (uno dal giocatore e il partner dal computer, entrambi dallo stesso giocatore oppure uno a testa assieme ad un amico in locale), i quali dovranno affrontare una serie di sfide contro altre squadre fino ad arrivare alle prove finali prima sfidando Guntz con Garlen e poi Super Garlen con Nahatomb. La seconda \u00e8 invece \"Gara di Esibizione\"\", ossia una partita libera in cui si potranno anche settare delle regole speciali una volta sbloccate (queste comprendono il tipo di pallone e le dimensioni dei personaggi). Infine la terza \u00e8 \"Allenamento\", nel quale Klonoa illustra tramite un tutorial le regole del gioco in alcune dimostrazioni automatiche e poi in seguito pratiche dove il giocatore dovr\u00e0 mettere in atto ci\u00f2 che ha appena visto.\nCast.\nQuesta \u00e8 la lista dei personaggi con annesso un \"megatiro\", cio\u00e8 la mossa speciale che si potr\u00e0 eseguire solo ottenendo una fila illuminata di tre, sei o nove centri che poi diventeranno punti, negli ambedue lati del campo col pallone (orizzontalmente, verticalmente e diagonalmente). Tali file sono visibili tramite due piccoli riquadri posti sugli angoli in alto dello schermo.\nRetroscena e filmati.\nIn \"Klonoa Beach Volleyball\" si scoprono diverse informazioni riguardanti i personaggi che popolano il mondo di \"Klonoa\". In particolare sono presenti il primo incontro tra Popka e Lolo, quest'ultima addotta Popka quando era ancora un cucciolo abbandonato sulla strada, e Guntz che \u00e8 alla ricerca di un killer dagli artigli avvelenati collegato alla scomparsa del padre. Solo in \"\" si scoprir\u00e0 che il killer in questione \u00e8 Janga, responsabile dell'assassinio di Butz, il padre di Guntz quando ancora quest'ultimo era un bambino. A seconda del personaggio col quale si completa il campionato, apparir\u00e0 un finale diverso durante i titoli di coda, qui di seguito elencati:"}
{"id": "2574151", "revid": "1543377", "url": "https://it.wikipedia.org/wiki?curid=2574151", "title": "Nuoto ai Giochi della III Olimpiade - 100 iarde stile libero", "text": "Le 100 iarde stile libero erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 6 settembre 1904. Questa era una delle sei gare in stile libero e fu una delle due volte in cui si disput\u00f2 una competizione in questa distanza. Vi parteciparono nove nuotatori, provenienti da due nazioni.\nRisultati.\nIl primo turno di divideva in due semifinali. I primi tre classificati di ogni semifinale si qualificavano per la finale.\nI nomi dei non classificati sono sconosciuti, ma Raymond Thorne, Edwin Swatek e William Orthwein sono nominati come possibili atleti da de Wael."}
{"id": "2574152", "revid": "767487", "url": "https://it.wikipedia.org/wiki?curid=2574152", "title": "Padre provinciale", "text": "Nella Chiesa cattolica si chiama padre provinciale il superiore di una provincia religiosa, costituita da un minimo di tre comunit\u00e0 religiose appartenenti allo stesso istituto di vita consacrata.\nIl padre provinciale \u00e8 dunque una parte fondamentale della vita e dell'organizzazione di ogni istituto di vita consacrata: se il moderatore supremo (detto anche padre \"generale\") ha autorit\u00e0 su tutto l'istituto, il padre provinciale ha autorit\u00e0 sulla propria provincia di competenza.\nLa figura del provinciale viene definita in modo diverso dalle Costituzioni dei diversi istituti:"}
{"id": "2574154", "revid": "26758312", "url": "https://it.wikipedia.org/wiki?curid=2574154", "title": "Mastrino", "text": ""}
{"id": "2574169", "revid": "120119737", "url": "https://it.wikipedia.org/wiki?curid=2574169", "title": "Patrick Head", "text": "Biografia.\nSocio da sempre di Frank Williams, Head \u00e8 stato dal 1977 e per 25 anni, direttore tecnico del team e ha portato molte innovazioni nella Formula 1. Ha supervisionato i progetti e la costruzione delle vetture Williams fino al maggio 2004, quando il suo ruolo \u00e8 stato rilevato da Sam Michael. Per il suo modo spesso molto informale e schietto nell'esprimere il suo pensiero, sia con i dipendenti del team che con la stampa, \u00e8 stato una figura molto popolare in Formula 1.\nPatrick Head nacque tra gli sport motoristici, il padre correva per la Jaguar negli anni Cinquanta, e fu educato privatamente al Wellington College. Dopo aver lasciato la scuola si arruol\u00f2 nella Royal Navy, ma ben presto si rese conto che una carriera nelle forze armate non faceva per lui e quindi si iscrisse all'universit\u00e0, prima a Birmingham e poi a Bournemouth. Head si laure\u00f2 nel 1970 con una laurea ingegneria meccanica presso la UCL e subito collabor\u00f2 alla costruzione dei telai Lola a Huntingdon. Qui instaur\u00f2 un rapporto di amicizia con John Barnard, i cui progetti delle Formula 1 per McLaren, Ferrari e Benetton sarebbero poi andare a competere con la Williams.\nHead fu poi partecipe di una serie di nuovi progetti attuati da Frank Williams tendenti a stabilirsi come costruttore di F1, tra cui il primo tentativo con l'appoggio dello sponsor Marlboro e dell'Iso Rivolta nel e successivamente con la Wolf a cui Williams aveva ceduto il team, ma deluso dalla mancanza di successi chiuse momentaneamente con le vetture da competizione per dedicarsi alla costruzione di imbarcazioni. Nel 1976 l'allora trentaquattrenne Frank Williams, ottenuto l'appoggio di alcuni sponsor arabi, decise che era il momento giusto per dare vita ad un nuovo team di Formula 1 e coinvolse anche Head. Dopo un tentativo fallito, l'8 febbraio 1977 la \"Williams Grand Prix Engineering\" venne fondata da Williams e Head, che divisero la propriet\u00e0 della societ\u00e0 rispettivamente al settanta e al trenta per cento. Da allora in poi la storia tecnica di Head si \u00e8 legata da sempre con le sorti del team.\nMolti degli ingegneri di Formula Uno, come Neil Oatley, Ross Brawn, Frank Dernie, Geoff Willis, Egbahl Hamidy ed Enrique Scalabroni hanno lavorato sotto la supervisione di Head all'inizio della loro carriera, e tutti si sono trasferiti a posizioni di rilievo all'interno di altre squadre, mentre Adrian Newey, che aveva esordito in altre squadre realizzando vetture con novit\u00e0 aerodinamiche estreme ma poco competitive, ha cominciato a realizzare vetture vincenti proprio alla Williams sotto la supervisione di Head. Dopo l'ultima gara del campionato ha annunciato il suo ritiro dagli incarichi attinenti al team Williams di Formula 1, a partire dal 2012 intende lavorare con la \"Williams Hybrid Power Ltd\", che opera in un settore ad alta tecnologia riguardante il recupero energetico dei motori. Ha continuato il suo coinvolgimento in Williams Hybrid Power Limited fino a quando non \u00e8 stato venduto a GKN nell'aprile 2014. Nel 2015, ha ricevuto un Knighthood per i suoi servizi al motorsport. \nNel marzo 2019, Head \u00e8 tornato in Formula 1 dopo otto anni di assenza come consulente in Williams. Head non partecipa ai gran premi ma lavora nella sede a Grove.\nVicende giudiziarie.\nPer via dell'incidente mortale di Ayrton Senna avvenuto nel 1994, nel 2007 la Corte di cassazione ha respinto la richiesta di assoluzione per il tecnico inglese, all'epoca dei fatti direttore tecnico della Williams; la stessa Corte ha confermato a suo carico anche il giudizio di responsabilit\u00e0 per le modifiche \"male progettate e male eseguite\", pur confermando la sentenza di prescrizione del processo d'appello."}
{"id": "2574172", "revid": "287204", "url": "https://it.wikipedia.org/wiki?curid=2574172", "title": "Kentucky Colonels 1970-1971", "text": "La stagione 1970-71 dei Kentucky Colonels fu la 4\u00aa nella ABA per la franchigia.\nI Kentucky Colonels arrivarono secondi nella \"Eastern Division\" con un record di 44-40. Nei play-off vinsero la semifinale di divisione con i Floridans (4-2), la finale di divisione con i Virginia Squires (4-2), perdendo poi la finale ABA con gli Utah Stars (4-3)."}
{"id": "2574180", "revid": "300067", "url": "https://it.wikipedia.org/wiki?curid=2574180", "title": "Stephen Chubin", "text": ""}
{"id": "2574181", "revid": "6923", "url": "https://it.wikipedia.org/wiki?curid=2574181", "title": "Cagiva Elefant 2", "text": ""}
{"id": "2574182", "revid": "6923", "url": "https://it.wikipedia.org/wiki?curid=2574182", "title": "Cagiva Elefantre", "text": ""}
{"id": "2574185", "revid": "1543377", "url": "https://it.wikipedia.org/wiki?curid=2574185", "title": "Nuoto ai Giochi della III Olimpiade - 220 iarde stile libero", "text": "I 220 iarde stile libero erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 6 settembre 1904. Vi parteciparono quattro nuotatori, provenienti da due nazioni.\nFu la seconda volta che si tenne una competizione su questa distanza alle Olimpiadi, sebbene la sola volta in cui si usavano le iarde al posto dei metri. La lunghezza, circa 201 metri, era dunque leggermente pi\u00f9 lunga di quella su sui si era svolta la gara delle II Olimpiadi del 1900 e che ritorn\u00f2 nel 1968 con le XIX Olimpiadi.\nRisultati.\nSi disput\u00f2 direttamente la finale. Charles Daniels si riprese dopo il suo secondo posto del giorno prima nelle 100 iarde stile libero e vinse facilmente questa gara, battendo lo statunitense Francis Gailey e il tedesco Emil Rausch. Daniels vinse su Gailey con un distacco inferiore ai due secondi."}
{"id": "2574188", "revid": "1543377", "url": "https://it.wikipedia.org/wiki?curid=2574188", "title": "L'impero del sole (romanzo)", "text": "L'impero del sole (\"Empire of the Sun\") \u00e8 un romanzo sostanzialmente autobiografico del 1984 dello scrittore inglese J.G. Ballard.\nIn quest'opera l'autore riporta, con alcune variazioni, le esperienze vissute a Shanghai e nel Civilian Assembly Centre (CAC) di Lunghua, durante la seconda guerra mondiale. Da questo romanzo \u00e8 stato tratto l'omonimo film di Steven Spielberg del 1987.\nTrama.\nIl protagonista \u00e8 Jim, un ragazzo di undici anni che vive in Amherst Avenue, nella Concessione internazionale di Shanghai.\n\u00c8 la vigilia dell'invasione da parte del Giappone, nel dicembre 1941, dopo l'attacco alla base navale statunitense di Pearl Harbor e la citt\u00e0 \u00e8 bombardata da cinegiornali e film propagandistici. Mentre la minaccia si fa sempre pi\u00f9 forte, la citt\u00e0 cambia volto: la frenesia aumenta e molti europei ed americani residenti nel quartiere internazionale iniziano a fuggire per evitare l'invasione.\nLa Cina si trova costretta ad affrontare un nuovo scontro con il Giappone, senza essersi ancora minimamente ripresa dalla seconda guerra sino-giapponese del 1937, i cui segni sono ancora visibili nell'aerodromo di Hungjao, dove vi sono i resti di trincee e di aerei giapponesi ricoperti dalle ortiche. Jim assiste dalla propria camera all'affondamento della nave inglese Peterel, che d\u00e0 inizio ai combattimenti. Mentre gli scontri si fanno sempre pi\u00f9 aspri, i giapponesi avanzano per le strade lungo il Bund mentre gli europei e gli americani si riversano per le strade.\nNella confusione generale Jim perde la madre, ed in seguito il padre; i due s'incontreranno nel Bund dopo che il padre ha prestato soccorso ai superstiti della Peterel, ma verranno poi nuovamente separati in ospedale. (Questo evento non si \u00e8 verificato realmente: genitori e figlio non furono mai separati). Ha quindi inizio per lui una difficile fase della sua vita, nella quale dovr\u00e0 affrontare da solo il mondo esterno.\nIl ragazzo vaga per le vie di Shanghai e tra le case del quartiere internazionale in cerca di cibo ma, nonostante la solidariet\u00e0 di alcuni soldati giapponesi, la situazione per lui si fa sempre pi\u00f9 insostenibile. Jim incontra due marinai americani, Frank e Basie, che apparentemente cercano di aiutarlo a ritrovare i suoi genitori, ma in realt\u00e0 tentano di usarlo in tutti i modi possibili (anche di venderlo) pur di trarne vantaggi. \nSuccessivamente Jim e i due americani vengono arrestati dai Giapponesi e radunati insieme ad altri prigionieri europei ed americani in un cinema all'aperto. Da l\u00ec Jim, Basie e gli altri prigionieri vengono prima trasferiti a Woosung, e successivamente avviati verso il campo di concentramento di Lunghua.\nLa detenzione nel campo dura tre anni. Mentre i Giapponesi vanno lentamente incontro alla disfatta, le razioni di cibo (che Jim deve faticosamente guadagnarsi prestando servigi ad alcuni prigionieri tra cui Basie) diventano sempre pi\u00f9 scarse, e gli internati iniziano ad essere colpiti da vaiolo e malaria. Le condizioni degli oppressori e degli oppressi peggiorano a tal punto che i Giapponesi fanno sgombrare il campo e conducono i prigionieri a marce forzate verso lo stadio olimpico di Nantao. La maggior parte degli ex internati (gi\u00e0 esausti e molto ammalati) muore, mentre quei pochi che hanno ancora la forza di reggersi in piedi vengono probabilmente guidati dai Giapponesi in altri campi per essere uccisi.\nJim, fingendosi morto, riesce a fuggire dallo stadio, ma anche se libero la situazione non \u00e8 delle migliori: Shanghai e dintorni sono infatti battuti in lungo e in largo da banditi in cerca di cibo e ricchezze, che non esitano a catturare coloro nei quali s'imbattono. Fatto prigioniero da un disertore a capo di una banda di criminali cinesi, Jim riesce a fuggire e ad essere soccorso dalle Forze Alleate che entrano a Shanghai.\nOrigine del romanzo.\nIl romanzo \u00e8 basato sulle esperienze dell'autore, nato e cresciuto a Shanghai, dove il padre era direttore di un'industria tessile. Venne internato insieme alla famiglia in un campo di prigionia in seguito all'attacco di Pearl Harbor. Soprattutto nella sua autobiografia \" I miracoli della vita\" (2008) Ballard ha ammesso di aver rimosso molti elementi della sua esperienza durante l'internamento: i suoi genitori e sua sorella non furono inclusi nel nucleo della storia per una precisa scelta volta a rendere la scrittura del romanzo pi\u00f9 facile, anche dal punto di vista psicologico.\nAdattamento cinematografico.\nNel 1987 Steven Spielberg ha diretto un adattamento cinematografico del romanzo, con un giovanissimo Christian Bale nel ruolo di Jim, John Malkovich nel ruolo di Basie e Joe Pantoliano nel ruolo di Frank. Da segnalare la partecipazione di un ancora sconosciuto Ben Stiller nel ruolo del pilota statunitense Dainty."}
{"id": "2574189", "revid": "767487", "url": "https://it.wikipedia.org/wiki?curid=2574189", "title": "Bobby Washington", "text": ""}
{"id": "2574193", "revid": "767487", "url": "https://it.wikipedia.org/wiki?curid=2574193", "title": "DFB-Pokal 1968-1969", "text": "La DFB-Pokal 1969 fu la 26\u00aa edizione della coppa. 32 squadre si sfidarono nei 5 turni della competizione. In finale il sconfisse lo 2\u20131, vincendo cos\u00ec il terzo titolo in 4 anni e diventando la squadra con pi\u00f9 trofei vinti. In questa stagione sportiva fu anche il primo club tedesco a realizzare il double."}
{"id": "2574196", "revid": "287204", "url": "https://it.wikipedia.org/wiki?curid=2574196", "title": "Kentucky Colonels 1968-1969", "text": "La stagione 1968-69 dei Kentucky Colonels fu la 2\u00aa nella ABA per la franchigia.\nI Kentucky Colonels arrivarono secondi nella \"Eastern Division\" con un record di 42-36. Nei play-off persero la semifinale di divisione con gli Indiana Pacers (4-3).\nNel roster della stagione figura anche Penny Ann Early, una fantina venticinquenne la cui vicenda riemp\u00ec le cronache del periodo. I colleghi uomini si rifiutarono, infatti, di competere contro di lei a Churchill Downs.\nIl direttore delle pubbliche relazioni dei Colonels, Charlie Mastin, e il general manager William Motsch, le offrirono la possibilit\u00e0 di diventare la prima donna a giocare in una lega professionistica maschile di pallacanestro.\nUfficialmente gioc\u00f2 nella partita del 27 novembre 1968 contro i Los Angeles Stars, ma di fatto la sua unica azione fu una rimessa per Bobby Rascoe, che chiam\u00f2 immediatamente un \"time-out\"."}
{"id": "2574197", "revid": "287204", "url": "https://it.wikipedia.org/wiki?curid=2574197", "title": "Kentucky Colonels 1969-1970", "text": "La stagione 1969-70 dei Kentucky Colonels fu la 3\u00aa nella ABA per la franchigia.\nI Kentucky Colonels arrivarono secondi nella \"Eastern Division\" con un record di 45-39. Nei play-off vinsero la semifinale di divisione con i New York Nets (4-3), perdendo poi la finale di divisione con gli Indiana Pacers (4-1)."}
{"id": "2574200", "revid": "92723", "url": "https://it.wikipedia.org/wiki?curid=2574200", "title": "Vittorio Cuccuini Nannelli", "text": "Emigrato in Cile, \u00e8 considerato il fondatore della Croce Rossa Cilena. Originario della Toscana, lasci\u00f2 la sua terra natale nel 1889 con sua moglie Virginia e due figli, per raggiungere l'Argentina. Dopo essersi spostato in diverse localit\u00e0 argentine, raggiunse l'Uruguay ed infine il Cile, dove si stabil\u00ec nella citt\u00e0 di Punta Arenas, nella regione delle Magellane, dove trov\u00f2 una numerosa comunit\u00e0 di connazionali emigrati. In questa citt\u00e0 stabil\u00ec un'attivit\u00e0 di sarto e si inser\u00ec completamente nella societ\u00e0 cilena. All'et\u00e0 di quarantuno anni ebbe l'idea di fondare un'associazione di mutuo soccorso per le persone meno abbienti e soprattutto per i numerosi italiani che continuavano ad affluire nella citt\u00e0.\nInsieme ad altri cittadini cileni ed alcuni immigrati che accolsero la sua idea, diede vita il 18 dicembre 1903 al \"Cuerpo de Salvavidas y Guardias de Propiedad\", considerato antesignano dell'odierna Croce Rossa Cilena.\nIl Corpo era una sorta di milizia composta di volontari, che si occupava di assistenza alla popolazione e di vigilare in difesa dei cittadini e di cui Vittorio Cuccuini Nannelli venne proclamato Capitano.\nLa volont\u00e0 del suo fondatore era per\u00f2 di orientare l'associazione verso la pubblica assistenza e istitu\u00ec il primo servizio di trasporto infermi della citt\u00e0 e del paese.\nVittorio Cuccuini Nannelli mor\u00ec la notte del 30 giugno 1906 colto da un colpo apoplettico durante le ricerche di una donna dispersa a causa di una tormenta di neve.\nDavanti alla storica sede della filiale di Punta Arenas della Croce Rossa Cilena \u00e8 stato eretto un busto in sua memoria."}
{"id": "2574203", "revid": "599013", "url": "https://it.wikipedia.org/wiki?curid=2574203", "title": "George Sutor", "text": ""}
{"id": "2574206", "revid": "62004", "url": "https://it.wikipedia.org/wiki?curid=2574206", "title": "Vuelta a Espa\u00f1a 2001", "text": "La Vuelta a Espa\u00f1a 2001, cinquantaseiesima edizione della corsa, si svolse in ventuno tappe dall'8 settembre al 30 settembre 2001, per un percorso totale di 2 989\u00a0km. Fu vinta dallo spagnolo \u00c1ngel Casero, che termin\u00f2 la gara in 70h49'05\".\nSolo nella tappa a cronometro di Madrid, nell'ultima giornata di corsa, riusc\u00ec ad imporsi su \u00d3scar Sevilla, leader della classifica generale per dodici giornate durante la corsa, e ininterrottamente da dieci giornate, prima della tappa decisiva.\nSquadre e corridori partecipanti.\nLe 21 squadre partecipanti alla gara furono:"}
{"id": "2574207", "revid": "599013", "url": "https://it.wikipedia.org/wiki?curid=2574207", "title": "Bill Bradley (1941)", "text": ""}
{"id": "2574208", "revid": "300067", "url": "https://it.wikipedia.org/wiki?curid=2574208", "title": "Kentucky Colonels 1967-1968", "text": "La stagione 1967-68 dei Kentucky Colonels fu la 1\u00aa nella ABA per la franchigia.\nI Kentucky Colonels arrivarono quarti nella \"Eastern Division\" con un record di 36-42. Nei play-off persero la semifinale di divisione con i Minnesota Muskies (3-2)."}
{"id": "2574210", "revid": "93556", "url": "https://it.wikipedia.org/wiki?curid=2574210", "title": "Leonid Sedov", "text": "Specialista di meccanica dei fluidi, ha effettuato studi nel campo dell'aerodinamica; successivamente si \u00e8 occupato delle onde d'urto e le sue teorie sono state applicate alle onde d'urto generate dalle supernovae. Docente all'Universit\u00e0 di Mosca dal 1937, \u00e8 stato presidente della \"Commissione per la promozione dei voli interplanetari \" e del \"Comitato scientifico astronautico\"; grazie a queste due cariche, divenne il portavoce del programma spaziale sovietico. Dal 1959 al 1961 Sedov \u00e8 stato presidente della Federazione Astronautica Internazionale (\"International Astronautical Federation\"). Dato che Sergej Pavlovi\u010d Korol\u00ebv era sconosciuto in occidente, si credette a lungo che fosse Sedov il principale scienziato sovietico dietro il progetto Sputnik."}
{"id": "2574213", "revid": "287204", "url": "https://it.wikipedia.org/wiki?curid=2574213", "title": "Faxe Kondi", "text": "Faxe Kondi \u00e8 una bevanda analcolica prodotta in Danimarca sin dal 1971 dalla Faxe Bryggeri. \u00c8 commercializzata come bevanda sportiva, dato che contiene sia glucosio che saccarosio, nonch\u00e9 caffeina. Originariamente, la bevanda fu venduta confezionata in bottiglie di birra, in quanto la Faxe Bryggeri era un birrificio.\nLe bevande della \"Faxe\" detengono una forte posizione di mercato in Groenlandia, dove viene imbottigliata a Nuuk da materiale grezzo proveniente via mare dalla Danimarca. I consumi di Faxe Kondi in Groenlandia corrispondono al 33% dei consumi totali di bevande analcoliche nel Paese (con una media di 42 litri pro capite per anno).\nLa bevanda ha sponsorizzato per anni il campionato danese di calcio."}
{"id": "2574215", "revid": "344646", "url": "https://it.wikipedia.org/wiki?curid=2574215", "title": "Onde d'urto", "text": ""}
{"id": "2574216", "revid": "33689", "url": "https://it.wikipedia.org/wiki?curid=2574216", "title": "Laser 128", "text": "Il Laser 128 \u00e8 un home computer a 8 bit prodotto dalla VTech nel 1984. \u00c8 un clone della serie di computer Apple II. \nIl case \u00e8 un unico blocco che contiene al suo interno anche un floppy disk drive nel formato 5\u00bc pollici.\nDotato di 128 kB di memoria RAM e del linguaggio Applesoft BASIC, il \"Laser 128\" veniva offerto ad un prezzo di 700 Dollari.\nQuando Apple rilasci\u00f2 il modello Apple IIc Plus, \"VTech\" rispose con i modelli \"Laser 128EX\" e \"Laser EX2\"."}
{"id": "2574217", "revid": "287204", "url": "https://it.wikipedia.org/wiki?curid=2574217", "title": "St. Louis Bombers 1949-1950", "text": "La stagione 1949-50 dei St. Louis Bombers fu la 1\u00aa e unica nella NBA per la franchigia.\nI St. Louis Bombers arrivarono quinti nella \"Central Division\" con un record di 26-42, non qualificandosi per i play-off."}
{"id": "2574220", "revid": "767487", "url": "https://it.wikipedia.org/wiki?curid=2574220", "title": "Mike Todorovich", "text": ""}
{"id": "2574228", "revid": "767487", "url": "https://it.wikipedia.org/wiki?curid=2574228", "title": "Dermie O'Connell", "text": ""}
{"id": "2574229", "revid": "2184448", "url": "https://it.wikipedia.org/wiki?curid=2574229", "title": "Cachezia", "text": "La Cachezia (Kakheti o Kaxeti, georgiano: \u10d9\u10d0\u10ee\u10d4\u10d7\u10d8) \u00e8 una provincia storica situata nella Georgia orientale e abitata dai cachezi, che parlano un dialetto locale del georgiano. Confina a nord con la piccola provincia montana di Tuscezia e la catena montuosa del Caucaso Maggiore, a est e a sud con l'Azerbaigian, e a ovest con la provincia georgiana di Cartalia. La Cachezia \u00e8 geograficamente divisa in due regioni: la Cachezia Interna a est dei monti Tsiv-Gombori e la Cachezia Esterna a ovest di questi. Il fiume pi\u00f9 grande della parte orientale \u00e8 l'Alazani, mentre di quella occidentale lo Iori.\nIl complesso del monastero di David Gareja \u00e8 parzialmente situato in questa provincia ed \u00e8 soggetto a una contesa riguardante i confini tra le autorit\u00e0 georgiane e azere.\nGeografia fisica.\nOltre alla suddivisione amministrativa attuale in distretti, la Cachezia viene tradizionalmente suddivisa in quattro parti: Cachezia Interna (\u10e8\u10d8\u10d2\u10dc\u10d8\u10d7 \u10d9\u10d0\u10ee\u10d4\u10d7\u10d8, \"Shignit Kakheti\") lungo la riva destra dell'Alazani, Cachezia Esterna (\u10d2\u10d0\u10e0\u10d4 \u10d9\u10d0\u10ee\u10d4\u10d7\u10d8, \"Gare Kakheti\") lungo il medio bacino del fiume Iori, Qiziki (\u10e5\u10d8\u10d6\u10d8\u10e7\u10d8) tra l'Alazani e lo Iori, e Area di Thither (\u10d2\u10d0\u10e6\u10db\u10d0 \u10db\u10ee\u10d0\u10e0\u10d8, \"Gaghma Mkhari\") sulla sponda destra dell'Alazani. La Cachezia include anche la regione medievale di Hereti, il cui nome cadde in graduale oblio fin dal XV secolo.\nSuddivisione.\nLa regione di Cachezia \u00e8 divisa in otto municipalit\u00e0:\nStoria.\nKakheti fu un principato feudale indipendente dalla fine dell'ottavo secolo. Venne incorporata nel regno georgiano unificato all'inizio dell'undicesimo secolo, ma soltanto per un periodo di tempo inferiore a un decennio. All'inizio del XII secolo (1089\u20131125) il re georgiano Davide il Fondatore riusc\u00ec con successo a incorporare Kakheti nel suo regno.\nDopo la disintegrazione del regno georgiano, Kakheti divenne un regno indipendente nel decennio del 1460. Nel 1762 il regno kachezio venne unificato con quello confinante di Kartli, con la capitale del primo, Telavi, che divenne la capitale del \"regno georgiano orientale unito\" (regno di Kartli-Kakheti). Entrambi i regni vennero ad indebolirsi in seguito alle frequenti invasioni persiane. Nel 1801 il regno di Kartl-Kakheti venne annesso all'impero russo zarista.\nLa Cachezia fece successivamente parte dal 1918 al 1921 dell'indipendente Repubblica Democratica di Georgia, dal 1922 al 1936 della RSFS Transcaucasica e tra il 1936 e il 1991 della RSS Georgiana. \nDall'indipendenza georgiana, ottenuta nel 1991, la Cachezia \u00e8 diventata una regione compresa nella Repubblica di Georgia e Telavi \u00e8 ancora la sua capitale."}
{"id": "2574230", "revid": "220835", "url": "https://it.wikipedia.org/wiki?curid=2574230", "title": "Croix-Rouge Burkinab\u00e8", "text": ""}
{"id": "2574231", "revid": "599013", "url": "https://it.wikipedia.org/wiki?curid=2574231", "title": "Diego Giugovaz", "text": "Carriera.\nNel 1997 vince il campionato Italiano Sport Production nella classe 125, mentre nel 1998 vince il campionato Italiano Velocit\u00e0 nella classe 250.\nHa debuttato nel motomondiale in occasione del GP Citt\u00e0 di Imola 1998 alla guida di una Aprilia; nello stesso anno disputa altre due corse, cogliendo, come miglior risultato, il 13\u00ba posto al Gran premio d'Argentina. Ritorna nuovamente nel motomondiale nel 2001 quando disputa 12 gran premi senza raccogliere risultati di rilievo, iniziando la stagione con la Yamaha YZR 250 del team Edo Racing per poi venir sostituito a met\u00e0 campionato circa da Tar\u014d Sekiguchi, rientra nelle ultime quattro prove in calendario con l'Aprilia RSV 250 del team ufficiale MS Aprilia Racing in sostituzione di Klaus N\u00f6hles.\nNella sua lunga carriera il pilota milanese \u00e8 stato per\u00f2 capace di distinguersi nel campionato Europeo Velocit\u00e0 laureandosi per due volte campione continentale: nel 2000 per la categoria 125 GP su una Aprilia e nel 2006 per la categoria Supersport su una Yamaha.\nIn piena attivit\u00e0 alla soglia dei quarant'anni, disputa vari campionati e trofei di livello nazionale, tra cui il campionato Italiano Velocit\u00e0, dove nel 2010 ha partecipato alla prima prova della Supersport 600 con una Kawasaki ZX-6R, giungendo all'ottavo posto. partecipa poi, come pilota titolare nella classe Supersport del campionato italiano dal 2014 al 2018.\nInoltre collabora assiduamente con il mensile Dueruote dell'Editoriale Domus."}
{"id": "2574235", "revid": "110157", "url": "https://it.wikipedia.org/wiki?curid=2574235", "title": "Pinacoteca dei Cappuccini di Voltaggio", "text": "La Pinacoteca dei Cappuccini ha sede in una Voltaggio Genovese oggi in Piemonte. La pinacoteca nasce nel 1870 grazie a Padre Pietro Repetto\nche aveva raccolto le opere al \"Convento di Santa Caterina\" a Genova.\nNel 1901 la raccolta di opere d'arte viene affidata definitivamente al convento di Voltaggio.\nNel 1967 cominciano la collaborazione tra il convento e Soprintendenza Belle Arti del Piemonte.\nNel 1967-1970 la pinacoteca venne restaurata grazie al comitato \"Comitato per il riordino e la sistemazione della Pinacoteca\".\nNel 1971 la pinacoteca trov\u00f2 la sua collocazione definitiva.\nAttualmente l'apertura stagionale estiva \u00e8 gestita dal Comune di Voltaggio in collaborazione con l'Associazione L'Arcangelo che organizza anche eventi culturali, musicali e religiosi all'interno del complesso conventuale che custodisce la quadreria cappuccina ."}
{"id": "2574236", "revid": "339392", "url": "https://it.wikipedia.org/wiki?curid=2574236", "title": "Kaxeti", "text": ""}
{"id": "2574237", "revid": "339392", "url": "https://it.wikipedia.org/wiki?curid=2574237", "title": "Kachezia", "text": ""}
{"id": "2574244", "revid": "123645238", "url": "https://it.wikipedia.org/wiki?curid=2574244", "title": "Ordine del Falcone", "text": "L'Ordine del Falcone islandese, Hin \u00edslenska f\u00e1lkaor\u00f0a, in islandese, \u00e8 l'ordine nazionale dell'Islanda e venne stabilito con decreto del 3 luglio 1921 di Cristiano X di Danimarca e d'Islanda, il quale era sovrano anche di questo Stato.\nStoria.\nL'ordine fu di collazione danese dalla sua fondazione sino all'11 luglio 1944, data nella quale l'Islanda ottenne l'indipendenza e si costitu\u00ec in repubblica. Esso poteva essere concesso sia agli islandesi meritevoli sia agli stranieri che avessero guadagnato meriti internazionali o in Islanda.\nIl Presidente della Repubblica Islandese ne \u00e8 attualmente il Gran Maestro e le nomine avvengono su raccomandazione di un consiglio di cinque membri del governo, anche se il Gran Maestro pu\u00f2 concedere autonomamente l'onorificenza, avendo egli anche il compito di siglare le lettere patenti che regolano la concessione dell'Ordine.\nClassi.\nL'ordine consta di cinque classi:"}
{"id": "2574247", "revid": "1543377", "url": "https://it.wikipedia.org/wiki?curid=2574247", "title": "Giro della Toscana Femminile-Memorial Michela Fanini 2009", "text": "Il Giro della Toscana Femminile-Memorial Michela Fanini 2009, sedicesima edizione della corsa, si svolse dal 15 al 20 settembre 2009 su un percorso di 463,89\u00a0km suddivisi in sei tappe. Venne vinto dalla lituana Diana \u017dili\u016bt\u0117, che concluse con il tempo di 11h47'16\"."}
{"id": "2574248", "revid": "74801", "url": "https://it.wikipedia.org/wiki?curid=2574248", "title": "Heteroneura", "text": "Gli Heteroneura rappresentano il maggiore e il pi\u00f9 evoluto infraordine all'interno dell'ordine Lepidoptera, con oltre il 99% delle specie conosciute (circa ).\nDescrizione.\nAdulto.\nLa caratteristica sinapomorfica pi\u00f9 evidente, che contraddistingue l'infraordine e ne determina il nome, \u00e8 la presenza di una nervatura alare di tipo eteroneuro, in cui le due ali presentano nervature differenti, ed in particolare l'ala posteriore spesso risulta pi\u00f9 ridotta e meno innervata di quella anteriore, con la perdita o la forte riduzione della nervatura R.\nIl meccanismo di accoppiamento alare, che permette il sincronismo nel movimento durante il volo, assume un valore sistematico. La maggior parte delle superfamiglie mostra un accoppiamento frenulo-reticolare, nel quale una singola setola oppure un gruppo di setole (il frenulum), poste sulla costa delle ali posteriori, si aggancia alla parte posteriore della pagina inferiore dell'ala anteriore, in corrispondenza di un piccolo uncino o un gruppo di scaglie (il retinaculum); \u00e8 questo ad esempio il caso delle Sphingidae, ma si pu\u00f2 affermare con buona approssimazione che questo modello rappresenti praticamente la regola tra gli Heteroneura; fanno tuttavia eccezione i Tortricoidea ed alcuni Zygaenoidea, nei quali il frenulum \u00e8 fortemente ridotto o assente. Va inoltre sottolineato che nei Papilionoidea e nei Bombycoidea (escluse le Sphingidae), si osserva invece un accoppiamento alare definito amplessiforme, in cui l'area umerale dell'ala posteriore si espande fino a diventare un ampio lobo, che forma una sorta di sovrapposizione tra le due ali.\nUn altro carattere morfologico, che viene considerato sinapomorfico, \u00e8 la perdita del primo sternite addominale.\nCaratteristica comune, all'interno degli Heteroneura, \u00e8 l'apparato boccale succhiante: le mandibole, dopo la fase pupale sono atrofizzate oppure, in alcuni gruppi primitivi, sono presenti ma hanno perso la loro funzionalit\u00e0, non essendo articolate; i lobi interni delle mascelle (lacinie) sono atrofizzati, e comunque non sclerotizzati, mentre i lobi esterni (galee) sono invece molto allungati e contrapposti a formare il canale della spirotromba, ovvero un apparato utile alla suzione, che in fase di riposo viene riavvolto a spirale. In talune famiglie, tuttavia, a seguito di un adattamento secondario, la spirotromba si riduce fino ad essere rudimentale e non funzionante o addirittura assente (p.es. nei Lasiocampidae). Il lobo prelabio-ipofaringeo \u00e8 assente.\nUovo.\nLa forma dell'uovo e la struttura della sua superficie, variano molto da gruppo a gruppo, e talvolta persino da specie a specie all'interno della stessa famiglia; \u00e8 tuttavia possibile tracciare alcune linee di tendenza generale. Chapman (1896) riassunse le varie tipologie di uovo in due macrocategorie, in funzione della loro forma: 1) Uova erette, in cui l'asse micropilare \u00e8 perpendicolare alla superficie di appoggio; 2) Uova appiattite, in cui tale asse corre parallelo al substrato. Chapman osserv\u00f2 per esempio che il modello eretto \u00e8 pi\u00f9 frequente tra i Noctuoidea ed i Papilionoidea, mentre il tipo appiattito \u00e8 pi\u00f9 diffuso nel resto dei taxa, ad esempio tra i Bombycoidea, dove ha superficie pi\u00f9 liscia, e tra i Geometroidea, ove invece appare pi\u00f9 scanalato.\nLarva.\nLa larva, chiamata comunemente bruco nel caso dei lepidotteri, rappresenta lo stadio in cui ogni specie cerca di accumulare le riserve alimentari che le permetteranno di effettuare la metamorfosi in immagine. Questo \u00e8 vero particolarmente per quelle famiglie in cui l'adulto ha perso la capacit\u00e0 di alimentarsi e svolge esclusivamente la funzione di accoppiamento (ad es. le Lasiocampidae), ma \u00e8 valido anche per i taxa in cui l'adulto si alimenta attivamente tramite la spirotromba (come p. es. nelle Sphingidae).\nHinton (1947) pose l'accento sulla struttura del capo, ed in particolare della sutura epicraniale e delle suture frontali, analizzando come queste due caratteristiche anatomiche variassero nei differenti gruppi. La lunghezza della sutura epicraniale \u00e8 in relazione all'angolo con cui il capo \u00e8 posizionato rispetto al torace. Nelle specie in cui le larve si alimentano libere, il capo \u00e8 ipognato con sutura epicraniale lunga (ad es. nelle Pieridae), mentre nelle specie in cui i bruchi si alimentano nascosti all'interno di cavit\u00e0, il capo \u00e8 semiprognato, con sutura epicraniale breve (p. es. nelle Lyonetiidae o in alcune Coleophoridae). Nelle famiglie in cui la larva \u00e8 una minatrice fogliare, infine, come nel caso delle Nepticulidae, il capo \u00e8 decisamente prognato e la sutura epicraniale scompare del tutto, tanto che le suture frontali giungono fino al solco epicraniale, e la fronte perde la caratteristica forma a triangolo, per diventare trapezoidale.\nNella maggior parte delle famiglie, in prossimit\u00e0 del labium, \u00e8 presente una filiera, che viene utilizzata per tessere il bozzolo in cui il bruco si ritira per proseguire lo sviluppo.\nPupa.\nGli Heteroneura, come tutti i Lepidoptera, sono insetti olometaboli, e pertanto vanno incontro ad una fase pupale, interposta tra la larva e l'adulto, durante la quale la trasformazione pi\u00f9 appariscente \u00e8 lo sviluppo delle ali.\nLa pupa pu\u00f2 essere dectica, quando sono presenti mandibole funzionali ed una discreta capacit\u00e0 di movimento, oppure adectica, qualora sia priva di mandibole funzionanti e sia del tutto immobile. La pupa dectica \u00e8 sempre definita anche exarata, ossia possiede appendici libere e distaccabili. La pupa adectica pu\u00f2 essere exarata oppure obtecta, con appendici cementate o fuse con il corpo; per quanto riguarda gli Heteroneura, tutte le pupe adectiche sono obtecte, mentre quelle dectiche sono exarate; nelle forme pi\u00f9 primitive, di norma, le pupe sono dectiche ed exarate (p. es. negli Incurvarioidea), mentre pupe adectiche ed obtecte sono tipiche delle famiglie pi\u00f9 evolute (p. es. le Nymphalidae).\nDistribuzione e habitat.\nNell'insieme, l'infraordine \u00e8 presente in tutti i continenti (persino sulle isole antartiche) e praticamente in ogni ecosistema, ma le fasce tropicali rappresentano la zona geografica che evidenzia la maggiore biodiversit\u00e0.\nBiologia.\nAlimentazione.\nGli adulti delle specie che possiedono un apparato boccale funzionante, possono nutrirsi di una svariata gamma di substrati, dal nettare dei fiori, come nel caso delle Pieridae, fino al polline, alla linfa o ai fluidi derivanti dalla frutta in decomposizione o dalle carcasse animali (ad es. alcune Nymphalidae). \"Caliptra minuticornis\" e \"C. eustrigata\" (Noctuidae) hanno sviluppato la capacit\u00e0 di perforare la cute degli animali e dell'uomo, per alimentarsi del loro sangue (ematofagia), mentre \"Lobocraspis griseifusa\" (Nolidae) sugge il secreto lacrimale dall'occhio dei bufali d'acqua in Thailandia. Gli adulti di alcune Sphingidae (\"Acherontia atropos\", \"Laothoe populi\" e \"Sphinx ligustri\") riescono a \"rubare\" il miele dei favi, direttamente perforandoli dall'esterno.\nLe larve della stragrande maggioranza degli Heteroneura si alimentano a spese dei tessuti vegetali delle piante ospite, ma non esclusivamente delle foglie, bens\u00ec anche dei meristemi, delle radici, come \"Noctua pronuba\" (Noctuidae), nonch\u00e9 del legno del tronco, come nel caso di \"Zeuzera pyrina\" (Cossidae). Esistono anche casi di larve che si accrescono alimentandosi di funghi, di carcasse di animali, delle feci di volpe, come \"Monopis weaverella\" (Tineidae), oppure della cera e del miele degli alveari, come nel caso di \"Achroia grisella\" (Pyralidae).\nUn caso interessante di predazione \u00e8 rappresentato dai bruchi di alcune specie di \"Eupithecia\" (Geometridae) delle Hawaii, che imitano la forma ed il colore di un ramoscello, ma appena un insetto cerca di posarvisi stimolando le appendici sensoriali, scattano all'improvviso e lo catturano per divorarlo.\nLe larve di un'altra specie Hawaiiana, \"Hyposmocoma molluscivora\" (Cosmopterigidae), creano una trappola simile ad una ragnatela, con cui catturano i gasteropodi del genere \"Tornatellides\", per poi mangiarli vivi.\nParassitismo.\nI bruchi di diverse specie di Heteroneura subiscono parassitismo da parte di altri insetti, fondamentalmente appartenenti agli ordini Diptera (ad es. Tachinidae) ed Hymenoptera (p. es. Braconidae, Chalcididae, Ichneumonidae, Trichogrammatidae), che inoculano le proprie uova nella larva, che verr\u00e0 in seguito utilizzata come riserva alimentare. Le forme di parassitismo osservate si possono distinguere essenzialmente in due categorie: idiobionti e coinobionti, a seconda che il parassita permetta o meno all'ospite di proseguire lo sviluppo, e giungere a metamorfosi dopo l'attacco.\nNel parassitismo idiobionte (pi\u00f9 primitivo), il bruco viene immobilizzato o ucciso all'atto della deposizione delle uova, e solitamente riguarda le specie che si alimentano libere sulle foglie della pianta ospite.\nI parassiti coinobionti, al contrario, attaccano di solito le larve di specie che si alimentano nascoste all'interno delle foglie (come nel caso delle minatrici fogliari), che continuano lo sviluppo postembrionale, offrendo pertanto una maggiore protezione alla prole del parassita.\nTassonomia.\nDivisioni.\nIl taxon comprende quattro divisioni:\nViene di seguito riportato lo schema tassonomico dei Glossata, fino al livello di superfamiglia (tra parentesi il numero di specie):\nSinonimi.\nNon sono stati riportati sinonimi."}
{"id": "2574249", "revid": "1632387", "url": "https://it.wikipedia.org/wiki?curid=2574249", "title": "Teargarden by Kaleidyscope", "text": "Teargarden by Kaleidyscope \u00e8 un progetto del gruppo alternative rock statunitense The Smashing Pumpkins, che avrebbe dovuto consistere di 44 canzoni, pubblicate una alla volta gratuitamente su internet e raccolte, in gruppi di quattro, in undici EP a tiratura limitata. Le registrazioni dell'album cominciarono nel settembre 2009. Tre mesi pi\u00f9 tardi fu pubblicata la prima canzone, \"A Song for a Son\".\nIl progetto fu interrotto, rispetto a come era stato concepito inizialmente, dopo l'uscita della decima canzone, \"Owata\". La band, infatti, decise di sospendere la diffusione di singole canzoni e di concentrarsi su un album tradizionale, pubblicando \"Oceania\" nel giugno 2012. Billy Corgan, tuttavia, non abbandon\u00f2 del tutto il progetto Teargarden, dichiarando che \"Oceania\" ne fa parte come \"album within an album\".\nConcetto dell'album.\nLa storia dell'album \u00e8 basata su The Fool's Journey (Il viaggio de' \u201cIl Matto\u201c), come spiegato nei Tarocchi. L'intenzione di Billy Corgan \u00e8 quella di avvicinarsi a ci\u00f2 spezzando il viaggio della vita in quattro fasi composte da altrettanti differenti personaggi: Il Bambino, il Matto, Il Mistico e Lo Scettico (rispettivamente the Child, the Fool, the Mystic, e the Skeptic).\nFormat.\nL'album avrebbe dovuto essere composto da 44 canzoni, pubblicate gratuitamente su Internet con una cadenza mensile. I brani sarebbero stati via via raccolti in EP con tiratura limitata da quattro canzoni ciascuno, per un totale di 11 EP. Una volta completata l'opera avrebbe dovuto essere pubblicata integralmente in un deluxe box set, accompagnato da un documentario sulla registrazione dell'album.\nTuttavia, solo i primi due EP furono realmente pubblicati, poich\u00e9 la band decise di tornare a forme di distribuzione pi\u00f9 tradizionali\nTracce.\nPrimo EP.\nIl primo EP \u00e8 stato pubblicato il 25 maggio 2010.\nVol. 1: Songs for a Sailor\nLe canzoni che compongono la tracklist sono:\n\"A Song for a Son\" \u00e8 stata suonata nel \"The Smashing Pumpkins 20th Anniversary Tour del 2008 \"A Stitch in Time\", \"Widow Wake My Mind\" e \"Astral Planes\" sono state suonate dagli Spirits in the Sky, progetto parallelo di Corgan, nel loro mini tour del 2009.\nSecondo EP.\nLa prima canzone del secondo EP e quinta dell'album, intitolata \"Freak\", \u00e8 stata pubblicata sul sito ufficiale il 6 luglio 2010.La sesta canzone in ordine cronologico, \"Spangled\", \u00e8 stata pubblicata il 14 settembre 2010. La settima canzone in ordine cronologico, \"Tom Tom\", \u00e8 stata pubblicata il 24 novembre 2010, mentre l'intero EP \u00e8 stato pubblicato il giorno prima. Invece la canzone \"The Fellowship\" \u00e8 stata pubblicata il 12 gennaio 2011.\nVol. 2: The Solstice Bare (23 novembre 2010)\nAltre canzoni.\nLa prima canzone ad essere pubblicata dopo l'uscita del secondo EP fu \"Lightning Strikes\", che fu resa disponibile sul sito ufficiale il 18 marzo 2011. Segu\u00ec \"Owata\", che fu pubblicata sul sito ufficiale nel maggio 2011 e fu accompagnata da un video musicale e da un cortometraggio."}
{"id": "2574251", "revid": "1347902", "url": "https://it.wikipedia.org/wiki?curid=2574251", "title": "Michail Klavdievi\u010d Tichonravov", "text": "Fece parte dell'ufficio di progettazione OKB-1, coordinato da Sergej Korol\u00ebv, e fu determinante nello sviluppo del programma spaziale sovietico, contribuendo ai successi dell'Unione Sovietica nella corsa allo spazio negli anni cinquanta e sessanta.\nBiografia.\nMichail Klavdievi\u010d Tichonravov nacque il 29 luglio 1900 (data del calendario giuliano corrispondente all'11 agosto 1900 nel calendario gregoriano) a Vladimir, nel Governatorato di Vladimir, figlio di due insegnanti. Si diplom\u00f2 al ginnasio russo di Pietrogrado e nel 1919 si arruol\u00f2 volontario nell'Armata Rossa. Nel 1925 si laure\u00f2 presso la prestigiosa Accademia militare \u017dukovskij e sul finire degli anni venti inizi\u00f2 a lavorare come ingegnere aeronautico nel campo della progettazione di aeromobili. Nel tempo libero studiava gli alianti e in una competizione regionale nel 1927 incontr\u00f2 Sergej Korol\u00ebv. In seguito, Tichonravov progett\u00f2 un aliante che Korol\u00ebv poi us\u00f2 nel suo test di volo per ottenere la licenza per volare. Tichonravov era anche uno scrittore ed era incuriosito dal modo col quale uccelli e insetti volano.\nNel 1931 entr\u00f2 a far parte del Gruppo per lo studio del moto reattivo (GIRD \"\u0413\u0440\u0443\u043f\u043f\u0430 \u0438\u0437\u0443\u0447\u0435\u043d\u0438\u044f \u0440\u0435\u0430\u043a\u0442\u0438\u0432\u043d\u043e\u0433\u043e \u0434\u0432\u0438\u0436\u0435\u043d\u0438\u044f\"), tra i primi centri statali per lo sviluppo di razzi in Unione Sovietica, assieme a Sergej Korol\u00ebv e a Fridrich Cander. Tichonravov divenne il capo di una delle quattro brigate che costituivano il gruppo, occupandosi di quattro progetti relativi allo sviluppo di diversi sistemi di alimentazione dei razzi, sia a combustibile solido sia a combustibile liquido. Il quarto progetto, noto come progetto 09, diede vita al primo razzo che venne effettivamente lanciato dal GIRD: nell'esperimento, condotto da Nikolaj Efremov, il razzo venne alimentato sia da ossigeno liquido sia da combustibile semi-solido composto da pece dissolta nel cherosene. Il lancio venne effettuato il 17 agosto 1933 e arriv\u00f2 a un'altitudine di circa 400 metri, risultando essere il primo lancio di un razzo sovietico a combustibile liquido. Visto il crescente interesse militare in queste applicazioni, il gruppo GIRD venne unito nello stesso 1933 al gruppo di gasdinamica (GID), che aveva sede a Leningrado, nel nuovo istituto per la ricerca della propulsione a reazione (RNII, \u0420\u0435\u0430\u043a\u0442\u0438\u0432\u043d\u044b\u0439 \u043d\u0430\u0443\u0447\u043d\u043e-\u0438\u0441\u0441\u043b\u0435\u0434\u043e\u0432\u0430\u0442\u0435\u043b\u044c\u0441\u043a\u0438\u0439 \u0438\u043d\u0441\u0442\u0438\u0442\u0443\u0442). Il nuovo gruppo era guidato dall'ingegnere militare Ivan Kleim\u00ebnov e Tichonravov si dedic\u00f2 per lo pi\u00f9 alla ricerca di base, concentrandosi sulle diverse miscele e propriet\u00e0 dei combustibili per razzi, e poi occupandosi dello sviluppo di razzi sonda per lo studio dell'alta atmosfera. Nel febbraio 1934 Tichonravov e Kleim\u00ebnov andarono a Kaluga per incontrare Konstantin Ciolkovskij, per beneficiare dell'eredit\u00e0 scientifica di Ciolkovskij circa i razzi e la tecnologia aerospaziale. Nel biennio 1937-1938 Tichonravov assistette al periodo del Grande Terrore con le purghe staliniane che colpirono anche eminenti scienziati, quali Sergej Korol\u00ebv e Valentin Glu\u0161ko, e che rallentarono notevolmente lo sviluppo tecnologico. Nel corso della seconda guerra mondiale Tichonravov venne impiegato nello sviluppo dei razzi del sistema d'arma Katju\u0161a. Dal 1944 venne inserito nel gruppo che si occup\u00f2 di acquisire la tecnologia tedesca dei missili balistici V2, che i sovietici avevano catturato ai tedeschi. Nel progetto, noto come VR-190, Tichonravov inizi\u00f2 a studiare la possibilit\u00e0 di sfruttare questi razzi per raggiungere altitudini molto elevate, trasportando anche un pilota e prevedendo anche missioni umane nello spazio.\nNel marzo 1946 Tichonravov propose a Michail Chruni\u010dev, ministro sovietico dell'industria aeronautica, il suo progetto VR-190 e tutti i suoi possibili sviluppi, venendo successivamente nominato capo progettista del neonato istituto NII-4. Nel decennio successivo Tichonravov lavor\u00f2 su vari aspetti dei missili balistici a propulsione liquida, tra i quali il controllo di volo, combustibile e comburente, teoria di volo e strutture. Tutti questi studi pionieristici rappresentarono la base per il successivo sviluppo dei primi satelliti artificiali. Nel biennio 1951-1953 il gruppo di Tichonravov lavor\u00f2 sulla teoria di base per i primi prototipi di missile balistico intercontinentale (ICBM), studi ai quali fece riferimento il gruppo di Korol\u00ebv per lo sviluppo del missile R-7 \"Sem\u00ebrka\". Sul finire del 1953 Tichonravov venne nominato responsabile dell'argomento 72, il primo studio approfondito di satelliti artificiali in Unione Sovietica. Nel 1954 Korol\u00ebv aveva proposto un piano per lo sviluppo di satelliti artificiali al ministro dell'industria della difesa, Dmitrij Ustinov, inviandogli un rapporto tecnico scritto da Tichonravov, con una panoramica di progetti similari sviluppati all'estero. Tichonravov aveva evidenziato che il lancio di satelliti artificiali era un passo inevitabile nello sviluppo della tecnologia missilistica. Ottenuta l'approvazione al progetto, i due gruppi confluirono nel neo costituito ufficio OKB-1. Tichonravov segu\u00ec la progettazione e lo sviluppo del satellite artificiale PS-1, presto ribattezzato Sputnik 1. Il 4 ottobre 1957 venne effettuato il lancio del missile R-7 modificato per il rilascio del satellite. Sei minuti dopo il lancio lo Sputnik 1 venne eiettato dal razzo e divenne il primo satellite artificiale della storia. A Tichonravov venne consegnato il Premio Lenin per il suo contributo al lancio dello Sputnik 1.\nDopo il lancio dello Sputnik, Tichonravov diresse tutti i principali programmi spaziali sotto la guida di Korol\u00ebv: la navicella spaziale Vostok, le prime sonde spaziali Luna, Venera e Mars. Per il suo ruolo nella preparazione della missione che port\u00f2 Jurij Gagarin il 12 aprile 1961 a diventare il primo essere umano in orbita attorno alla Terra, Tichonravov venne insignito dell'onorificenza di eroe del lavoro socialista. Dal 1962 divenne professore all'Istituto di Aviazione di Mosca. Nel 1966 dopo la morte di Korol\u00ebv, lasci\u00f2 il gruppo OKB-1 per incompatibilit\u00e0 con Vasilij Mi\u0161in, successore di Korol\u00ebv alla guida del gruppo, continuando a insegnare all'Istituto di Aviazione. Tichonravov mor\u00ec il 4 marzo 1974 e venne sepolto al cimitero di Novodevi\u010dij, assieme ad altre figure di rilievo del programma spaziale sovietico. "}
{"id": "2574252", "revid": "729019", "url": "https://it.wikipedia.org/wiki?curid=2574252", "title": "Luca Verdecchia", "text": ""}
{"id": "2574253", "revid": "767487", "url": "https://it.wikipedia.org/wiki?curid=2574253", "title": "Passengers (gruppo musicale)", "text": "I Passengers sono stati un gruppo musicale italiano della prima met\u00e0 degli anni '80.\nStoria.\nEra formato da Gesualdo \"Kim\" Arena (Catania, 1948 - Vicenza, 2004 ), Chuck Rolando (New York, 1952), Elwanda Contreras (New Jersey, 10 ottobre 1957) e Kathleen Flynn, sostituita nel 1980 da Mary Shay Collen (nata \"Mary Colleen Shay\", Simcoe, 1958).\nI loro maggiori successi sono \"He's Speedy Like Gonzales\" del 1979 e la cover \"The Lion Sleeps Tonight\" del 1980, riarrangiata in chiave disco. Dopo questi primi due successi Kathleen Flynn lascia il gruppo e viene sostituita da Mary Shay Colleen\nNel 1981 partecipano al Festival di Sanremo 1981 col singolo \"Midnight\". Esce quindi il 45 giri \"Midnight\".\nSempre nel 1981 viene pubblicato l'album \"Casin\u00f2\" da cui verr\u00e0 estratto come singolo per l'estate il brano \"Casin\u00f2\" che uscir\u00e0 anche in 45 giri con sul retro \"Mister Mouse\".\nNel 1982 partecipano al programma \"Premiatissima\" su Canale 5 e viene fatto uscire il 45 giri \"One too many\", tratto dalla colonna sonora del film \"Una di troppo\", in cui recitava Dalila Di Lazzaro.\nNello stesso anno uscir\u00e0 anche il 33 giri \"Parade\", una raccolta dei loro successi.\nNel 1983 ritornano al Festival di Sanremo 1983 col singolo \"Movie star\".\nNello stesso anno esce il 33 giri \"Sound Adventure\" da cui verr\u00e0 estratto per l'estate il singolo \"Rapsody\" che uscir\u00e0 anche in 45 giri.\nNel 1984 partecipano a Saint Vincent a \"Un disco per l'estate\" col brano \"On Vacation\" e la canzone \"Olympic fever\" viene scelta come sigla della trasmissione televisiva su Rai Uno dedicata alle olimpiadi di Los Angeles.\nUscir\u00e0 il 45 giri \"Olympic fever/On Vacation\".\nDel brano \"Olympic fever\" esiste anche una versione mix di quasi sei minuti con copertina raffigurante la stessa foto di quella del 45 giri.\nAlla fine del 1984 Chuck Rolando, dopo la morte della madre, abbandona il gruppo e la formazione rimane a tre con Kim, Elwanda e Mary.\nNel 1985 tentano il ritorno a Sanremo con il brano \"Sotto la pelle\" ma la canzone non viene ammessa.\nViene stampato il 33 giri \"New Album\", un disco di cover e canzoni da film riarrangiate in chiave moderna con in pi\u00f9 il pezzo inedito \"Sotto la pelle\". Nel 1985 esce anche il 45 giri \"Camping Paradise\".\nNel 1986 viene stampato il 45 giri \"Happy new year\" per etichetta Delta.\nNel 1988 esce, prodotto da Carlo Stretti e Ernesto Tabarelli per etichetta Dafne quello che sar\u00e0 il loro ultimo 45 giri dal titolo \"Knock out\" con il remix sul retro. Il disco venne fabbricato e distribuito dalla EMI.\nNel 2004 Kim Arena muore colpito da aneurisma."}
{"id": "2574258", "revid": "599013", "url": "https://it.wikipedia.org/wiki?curid=2574258", "title": "Massimiliano Donati", "text": "\u00c8 fratello maggiore del velocista azzurro Roberto Donati, primatista italiano della staffetta 4\u00d7100 metri.\nAltre competizioni internazionali.\n2003\n2006"}
{"id": "2574261", "revid": "1543377", "url": "https://it.wikipedia.org/wiki?curid=2574261", "title": "Edgar Adams", "text": "Partecip\u00f2 alle gare di nuoto e di tuffi della III Olimpiade di St. Louis del 1904 e vinse una medaglia d'argento, nei tuffi per distanza, percorrendo 17,52 metri, preceduto solo da William Dickey.\nPrese parte anche alla gara delle 220 iarde stile libero, classificandosi quarto, cos\u00ec come arriv\u00f2 ai piedi del podio nella gara delle 880 iarde stile libero. Gareggi\u00f2 anche nella gara di 1 miglio stile libero, dove si qualific\u00f2 per la finale, senza vincere alcuna medaglia.\nCon la squadra dei New York Athletic Club, partecip\u00f2 alla gara di staffetta 4x50 iarde stile libero, arrivando quarti in finale.\nNumismatico.\nConclusa l'attivit\u00e0 agonistica, si dedic\u00f2 alla numismatica. Come numismatico Adams fu un prolifico autore e scrisse assieme a William H. Woodin \"United States Pattern, Trial, and Experimental Pieces\", ma \u00e8 anche conosciuto per il testo di riferimento \"Private Gold Coinages of California, 1849-1855 : Its History and Its Issues\", in origine pubblicato in parti (1911-1912) ne \"American Journal of Numismatics\".\nDal 1912 al 1915 lavor\u00f2 come editor al \"The Numismatist\", la rivista dell'American Numismatic Association.\n\u00c8 stato inserito nella Numismatic Hall of Fame nel 1969."}
{"id": "2574263", "revid": "1564910", "url": "https://it.wikipedia.org/wiki?curid=2574263", "title": "Emilio P\u00e9rez Touri\u00f1o", "text": "\u00c8 stato presidente della \"Junta de Galicia\" (giunta della Galizia) tra il 2005 e il 2009 e segretario del Partito Socialista della Galizia-PSOE, ovvero la federazione del Partito Socialista Operaio Spagnolo (PSOE) della Galizia, dal 1988 fino al 4 marzo 2009, quando ha dato le dimissioni a seguito della perdita della presidenza della Junta de Galicia. La sua linea politica e di pensiero \u00e8 galizianista, federalista e socialdemocratica. \u00c8 sposato e ha due figli.\nBiografia.\nHa studiato specializzazione presso l'Istituto di ricerca e sviluppo presso l'Universit\u00e0 di Grenoble in Francia. Ha conseguito un dottorato in economia ed \u00e8 tuttora professore presso l'Universit\u00e0 di Santiago di Compostela, dove \u00e8 stato vice cancelliere per gli affari economici.\nTouri\u00f1o \u00e8 anche autore di numerosi studi sui temi dello sviluppo regionale e l'economia agricola nell'ambito dell'Unione europea. Premio Nazionale per e pubblicazioni agrarie, Perez Touri\u00f1o ha anche condotto studi e pubblicazioni in materia di infrastrutture e crescita economica della Galizia.\nDurante la transizione democratica fu dirigente studente e attivo militante della sinistra, prima tra le file della Bandiera rossa e poi del Partito Comunista di Spagna (PCE). Partecip\u00f2 direttamente al processo dello Statuto per l'Autonomia della Galizia del 1981 e ai Patti dell'Ostello, che lo resero possibile.\nEntr\u00f2 in politica sotto l'ala di Abel Ram\u00f3n Caballero \u00c1lvarez quando questi era ministro dei trasporti, delle comunicazioni e del turismo. Fu prima Capo di Stato Maggiore del suo gabinetto e l'allora segretario generale del Ministero per le Opere Pubbliche.\nNel 1994, Luis Rold\u00e1n, lo accus\u00f2 di concussione sulle commissioni, cos\u00ec rinunci\u00f2 alla carica politica, proclamandosi sempre e comunque estraneo alla vicenda. Torn\u00f2 a esercitare come docente per due anni, finch\u00e9 nel 1998 sostitu\u00ec Francisco V\u00e1zquez come segretario generale del Partito Socialista della Galizia, il \"PSdeG-PSOE\".\nIn seguito alle elezioni galiziane del 2005, i cui risultati gli permisero di condurre un governo di coalizione con il Blocco Nazionalista Galiziano, divenne Presidente della Giunta della Galizia il 2 agosto 2005, dopo 15 anni di governo di centro destra con Manuel Fraga Iribarne.\nVenne poi rieletto Segretario Generale del PSdeG-PSOE il 26 giugno 2008.\nElezioni al Parlamento della Galizia del 2009.\nNelle elezioni galiziane del 1\u00ba marzo 2009 Touri\u00f1o si candid\u00f2 come presidente della Giunta della Galizia, occasione in cui il Partito Popolare recuper\u00f2 nuovamente la maggioranza assoluta. Di conseguenza, present\u00f2, il giorno successivo, le dimissioni come segretario generale del PSdeG-PSOE."}
{"id": "2574270", "revid": "599013", "url": "https://it.wikipedia.org/wiki?curid=2574270", "title": "Marco Torrieri", "text": "Biografia.\nInizia a praticare L'Atletica Leggera nel 1997.\nPartecipa a 2 Giochi Olimpici, Sydney 2000 e Atene 2004.\nSfiora la finale ai Campionati mondiali di atletica leggera di Edmonton nel 2001. Si classifica 5\u00ba con 21\"68 sui 200 m nella finale dei Campionati mondiali di atletica leggera indoor di Birmingham 2003 e 6\u00ba nella finale dei 200 m con il tempo di 20\"68 agli Europei di Monaco 2002."}
{"id": "2574273", "revid": "119206107", "url": "https://it.wikipedia.org/wiki?curid=2574273", "title": "Gradi dell'esercito imperiale giapponese", "text": "Di seguito, vengono elencati i distintivi di grado dell'Esercito imperiale giapponese adottati dal 1911 al 1945. Sono quindi la foggia con la quale erano riconoscibili i gradi durante la seconda guerra mondiale, al cui termine l'esercito giapponese cambi\u00f2 struttura e denominazione.\nLe insegne di grado vennero indossate come spalline dal 1911 al 1938, data in cui vennero modificate le divise, con le nuove che prevedevano i distintivi posti sul colletto rigido.\nUfficiali.\nLe denominazioni e la sequenza gerarchica dei gradi giapponesi erano impostate nello stesso modo sia perl'Esercito imperiale che per la Marina imperiale giapponese: l'unica distinzione era la collocazione della parola \"Rikugun\" (esercito) o \"Kaigun\" (marina) prima del nome del grado. Cos\u00ec, per esempio, un ufficiale della Marina imperiale di grado equivalente al capitano di corvetta italiano, o al \"commander\" della Royal Navy e un maggiore dell'Esercito imperiale pari rango, venivano chiamati con lo stesso nome giapponese: \"sh\u014dsa\". La differenza era che l'ufficiale dell'esercito era un \"rikugun sh\u014dsa\", mentre \"kaigun sh\u014dsa\" era l'equivalente della marina. Due eccezioni venivano fatte per i gradi di colonnello (\"rikugun taisa\") e capitano (\"rikugun tai-i\"), rispettivamente \"kaigun daisa\" e \"kaigun dai-i\" in marina.\nSottufficiali e Truppa.\nJun'i tende ad essere ufficiali inferiori, ma questo \u00e8 un errore. \u00c8 un grado corrispondente al 'Warrant officer della British Army'"}
{"id": "2574275", "revid": "7", "url": "https://it.wikipedia.org/wiki?curid=2574275", "title": "Isma\u00eflia", "text": ""}
{"id": "2574276", "revid": "287204", "url": "https://it.wikipedia.org/wiki?curid=2574276", "title": "Vuelta a Espana 2001", "text": ""}
{"id": "2574277", "revid": "287204", "url": "https://it.wikipedia.org/wiki?curid=2574277", "title": "Vuelta a Espana 2005", "text": ""}
{"id": "2574278", "revid": "1305772", "url": "https://it.wikipedia.org/wiki?curid=2574278", "title": "Network survivability", "text": "La Network survivability, in italiano, sopravvivenza di rete \u00e8 la possibilit\u00e0 che, in seguito ad una o pi\u00f9 eventi critici, il sistema continui a funzionare per quello che \u00e8 stato progettato.\nDescrizione.\nIntendendo sempre la rete come un insieme di nodi e di servizi, allo scopo di questa analisi gli eventi saranno mappati su qualunque occorrenza accada nella rete (evento utente, evento interno, evento di comunicazione, fault). Col termine servizio ci si riferisce invece a una qualunque attivit\u00e0 che \u00e8 prevista essere iniziata da uno start event e terminata da un end event.\nLa Survivability analysis pu\u00f2 essere di grande aiuto sia in fase progettuale, sia in fase di review post-facto della rete, per trovarne i punti deboli, meno affidabili, od i colli di bottiglia.\nTre gli aspetti che il modello \u00e8 in grado di descrivere:\nPerch\u00e9 questa analisi sia corretta, \u00e8 necessario in primo luogo analizzare tutti i possibili casi di failure accidentali e maliziose, e pesarne l'importanza all'interno della rete (ad esempio, un BOF su un server centrale ha sicuramente peso maggiore che il reboot di una macchina periferica di un qualche utente). Si introduce inoltre, a differenza di quanto visto finora, la dipendenza tra gli eventi (in particolare gli eventi che portano a una fault). Questo significa che l'accadimento di un evento pu\u00f2 rendere pi\u00f9 probabile l'accadimento di un secondo, distaccato ma dipendente, evento. \u00c8 in questo modo possibile, inoltre, modellare quelli che sono definiti come attacchi correlati, ossia tentativi sequenziali di attacco che singolarmente non hanno effetto ma che insieme sono in grado di compromettere una risorsa od un servizio (es: DDoS). L'analisi dovrebbe essere fatta a seconda dei servizi che la riguardano, e dunque essere costruita sullo scopo della rete (o parte di essa) che si vuole analizzare.\nConstrained Markov Decision Process.\n Nel Markov Decision Process (MDP), gli agenti che perpetuano il processo cercano di trovare delle policy, e quindi di effettuare delle scelte, che portino a massimizzare un obiettivo dato. Quando per\u00f2 gli obiettivi sono pi\u00f9 d'uno, magari conflittuali, bisogna ricorrere a un framework diverso, appunto CMDP.\nNel modello CMDP, le probabilit\u00e0 delle transizioni dipendono dalla storia h delle stesse. Un CMDP \u00e8 composto da 5 tuple:\nUna policy u \u00e8 una regola di decisione che tiene in considerazione la storia della rete, e determina l'azione successiva all'istante; la notazione per cui la policy u al tempo t intraprende l'azione a \u00e8 \nformula_1\nUna policy u definisce il costo delle azioni che vengono intraprese se la policy u viene applicata allo stato iniziale s. \nAnalogamente, d \u00e8 il costo immediato dell'intraprendere una policy u partendo da s. \u00e8 un vettore k-dimensionale referenziato da un altro vettore C che indicizza i costi di ogni elemento i di, permettendo di effettuare il confronto tra i vari costi delle policy cos\u00ec da poter scegliere tra tutte quelle possibili quella pi\u00f9 conveniente, per poter ottenere il valore di minore.\nIl modello.\nIl modello proposto ed in analisi prevede che sia nodi che archi vengano rappresentati come macchine a stati che comunicano attraverso variabili condivise. La composizione di queste macchine a stati (nodi e link) crea il modello della rete.\nLe fault e le propriet\u00e0.\nCome anticipato, in questo caso sia i nodi che i link sono da considerare con affidabilit\u00e0 &lt;1, e dunque non perfetti: questo riassume il concetto di link in quello di nodo, configurando di fatto un modello in cui i link altri non sono che nodi che fungono da tramite per la comunicazione tra due nodi a loro periferici. Per studiare come la rete reagisca ad un fallimento, questo va inserito nel modello; chiaramente, ogni diversa applicazione a cui la rete \u00e8 rivolta comporta un comportamento diverso del nodo che fallisce (si ricorda che l'analisi \u00e8 service-dependant). Le fault vengono rappresentate da una variabile chiamata fault, inserita in ogni nodo della rete, che pu\u00f2 assumere 3 diversi valori: {normal, failed, intruded}. A seconda del valore assunto dalla variabile fault, il comportamento del nodo varia (modi operativi): il comportamento che ogni nodo assume a seconda del modo operativo in cui si trova al tempo t \u00e8 deciso in fase progettuale dall'architetto della rete. \u00c8 anche possibile, nel modello, prevedere che le transizioni di stato siano del tutto non-deterministiche. Sebbene il comportamento di ogni nodo \u00e8 relativo all'applicazione contestuale in cui si trova inserito, almeno due sono i comportamenti comuni a tutte le applicazioni:\nDa questo punto di vista, una byzantine fault pu\u00f2 essere usata per modellare un nodo che \u00e8 ha subito un'intrusione {intruded}.\nLa survivability \u00e8 definita dall'architetto della rete che specifica della propriet\u00e0 ad essa inerenti utilizzando la logica formale, di qualunque tipo essa voglia essere. Due le classi di propriet\u00e0 definibili nel modello: propriet\u00e0 relazionate alle fault, e propriet\u00e0 relazionate ai servizi.\nDefinite queste propriet\u00e0, \u00e8 possibile verificare, attraverso il modello creato, se vengono rispettate, ed individuare cos\u00ec i nodi critici per un certo servizio.\nGrafo dello scenario: analisi affidabilit\u00e0 e costo/beneficio.\nDefinito il modello M della rete composto dalle macchine a stati rappresentati ogni nodo, e identificate le propriet\u00e0 P il passo successivo \u00e8 ottenere uno grafo dello scenario, in cui ti tiene conto di tutte le tracce di M rispettando P. Due grafi in particolare sono ottenibili da questo: fault scenario graph \u00e8 un grafo in cui si rappresentano tutte le tracce che terminano in uno stato unsafe. Un service success/failure scenario graph rappresenta invece tutte le tracce che portano un servizio a terminare/non terminare.\nIl grafo ottenuto \u00e8 soggetto a diversi tipi di analisi, tra cui quella per l'affidabilit\u00e0 e il ritardo della comunicazione. In primo luogo \u00e8 necessario che il progettista specifichi le probabilit\u00e0 di accadimento degli eventi pi\u00f9 significativi che possono accadere nel sistema (faults). Essendo queste probabilit\u00e0 non indipendenti tra di loro, l'analisi avviene attraverso Bayesian Networks, grafi orientato aciclici in cui ogni nodo rappresenta una variabile (dunque, evento) ed un arco ne identifica la relazione con un altro nodo: \u00e8 cos\u00ec possibile rappresentare la probabilit\u00e0 condizionale di accadimento degli eventi. \nNel formalismo dei bayesian network, se un evento A dipende da un set di eventi, \u00e8 necessario specificare la probabilit\u00e0 che avvenga A per ogni coppia di set di eventi. Ad esempio, se A dipende da {E1,E2}, bisogner\u00e0 specificare P(A|A1,A2), P(A|A1,!A2), P(A|!A1,A2), P(A|!A1,!A2).\nNon essendo necessariamente tutte le transizioni deterministiche, il progettista non \u00e8 costretto a rappresentare tutte le probabilit\u00e0 in gioco, ma solo quelle di interesse per lo scopo dell'analisi. Le probabilit\u00e0 di funzionamento/rottura dei nodi, dunque, cambiano a seconda dello scenario.\nIl calcolo dell'affidabilit\u00e0 avviene valutando i costi degli archi e il \u201ctipo\u201d di stato in cui questi archi portano. Ricordando il servizio essere il punto centrale dell'analisi, si assegna un valore V(s)=1 a tutti gli stati che soddisfano la condizione finished. A tutti i rimanenti, si assegna V(s)=0. L'algoritmo per trovare V*, ossia la funzione della policy ottimale, \u00e8 denominato policy iteration ed \u00e8 specifico degli scenari MDP. \nAssumendo c(s\u2192s') il costo dell'arco che collega lo stato s con s', e p(s,s') la probabilit\u00e0 del passaggio di stato (se esistente, poich\u00e9 non tutte le transizioni sono necessariamente probabilistiche):\nformula_2\nformula_3\nChiaramente il primo caso fa riferimento a uno stato s iniziale non deterministico, mentre il secondo ad un probabilistico.\nQuando il costo associato con gli archi diventa 0 (c(s\u2192s')=0, per qualunque coppia esistente (s,s')), V*(s) \u00e8 l'affidabilit\u00e0, nel caso peggiore, raggiungibile per la propriet\u00e0 specificata; in altre parole, \u00e8 la probabilit\u00e0 che, nel caso peggiore, il servizio iniziato alla fine termini.\nSe c(s\u2192s') \u00e8 invece considerato essere il negativo della latenza (latenza = 30ms \u2192 costo= -30), quello che si ottiene \u00e8 il peggiore tempo di esecuzione di un processo prima che questo raggiunga uno stato con finished attivata.\nL'analisi costo/beneficio si prefigge invece di rilevare quali archi sia meglio aggiungere al grafo per ottenere la massima affidabilit\u00e0 a beneficio di un costo quanto pi\u00f9 basso possibile. Dato che l'aggiunta degli archi non dipende dallo stato del sistema, il problema (che altrimenti sarebbe di classe NP-Hard), si riduce ad un problema di programmazione non lineare, risolvibile mediante diversi approcci euristici."}
{"id": "2574279", "revid": "15756", "url": "https://it.wikipedia.org/wiki?curid=2574279", "title": "Claude Fran\u00e7ois", "text": "\"Bandleader\" eclettico, \u00e8 ricordato per la sua voce melodiosa e per essere stato autore delle parole del testo di \"Comme d'habitude\", la canzone originale di Jacques Revaux, da cui \u00e8 stata derivata la canzone \"My Way\", divenuta un successo internazionale nelle interpretazioni di Frank Sinatra ed Elvis Presley.\nFra le sue canzoni pi\u00f9 conosciute di repertorio pop e disco figurano anche \"Je viens d\u00eener ce soir\", \"Chanson populaire\", \"Le lundi au soleil\", \"Je vais \u00e0 Rio\", \"Belinda\", \"Magnolias for ever\" e \"Cette ann\u00e9e l\u00e0\", riferita all'anno del suo debutto, il 1962.\nAutore di celebri canzoni, alcune delle quali riadattate come \"cover\" (fra le altre \"Le t\u00e9l\u00e9phone pleure\", che Domenico Modugno tradurr\u00e0 in italiano come \"Piange il telefono\") \u00e8 considerato dai suoi connazionali una sorta di \"bene nazionale\".\nBiografia.\nNato nella citt\u00e0 egiziana di Ismailia, da padre francese e madre italiana. Il padre Aim\u00e9 lavorava come controllore del traffico navale presso il canale di Suez, si trasfer\u00ec a Port Tawfik. Qui Fran\u00e7ois prese le prime lezioni di pianoforte e violino. Impar\u00f2 inoltre, da autodidatta, a suonare la batteria.\nCon la crisi di Suez del 1956, la famiglia di Claude - la cui vita si era fatta difficile per le cattive condizioni di salute del padre - venne espulsa insieme ad altri francesi e britannici ed and\u00f2 a vivere nel principato di Monaco. Il giovane si adatt\u00f2 ad un doppio lavoro: impiegato in banca di giorno, batterista d'orchestra alla sera nei lussuosi alberghi della riviera francese intorno a Juan-les-Pins. Dopo le prime esibizioni, in virt\u00f9 di una voce gradevole sebbene non ancora raffinata al meglio, gli fu offerto di cantare come solista nei night club della Costa Azzurra, fra cui il Papagayo di Saint-Tropez, dove conobbe la star francese e internazionale dell'epoca Brigitte Bardot. In quel periodo incontr\u00f2 anche Janet Woolcoot, ballerina inglese, che spos\u00f2 nel 1960.\nCarriera.\nGiovane di belle speranze e ambizioso, nel 1962 Fran\u00e7ois si trasfer\u00ec - su consiglio di Brigitte Bardot e Roger Vadim - a Parigi, dove avrebbe trovato maggiori opportunit\u00e0 per proseguire la carriera nel mondo della musica leggera in un periodo in cui il rock and roll di matrice statunitense cominciava a prendere piede in Francia come nel resto d'Europa. Fu cos\u00ec che inizi\u00f2 a cantare in un gruppo musicale, in attesa di intraprendere una carriera da cantante solista.\nProv\u00f2 ad avvicinarsi, senza successo, al twist incidendo la canzone \"Nabout Twist\", firmandola con lo pseudonimo di K\u00f4k\u00f4. Il brano non ebbe alcuna risonanza ma ci\u00f2 non scoraggio il cantante che, nello stesso anno incise una \"cover\" in lingua francese del brano degli Everly Brothers \"Made to Love\" (conosciuta anche con il titolo \"Girls Girls Girls\" o \"Belles, Belles, Belles\").\nScritta da Phil Everly, la canzone era stato un \"hit\" minore negli Stati Uniti (sebbene nella versione di Eddie Hodges avesse raggiunto la quattordicesima posizione nella classifica stilata da \"Billboard\" per il luglio 1962), ma la versione di Fran\u00e7ois intitolata \"Belles Belles Belles\" raggiunse la cima delle classifiche di vendita francesi, vendendo circa due milioni di copie e facendo dell'artista di origine egiziana una \"star\" della musica francese.\nCon la guida di un nuovo manager, la carriera di Fran\u00e7ois continu\u00f2 nella fase di crescita in pieno periodo y\u00e9y\u00e9. Nel 1963, egli registr\u00f2 un nuovo successo con un'altra \"cover\" in francese di una canzone statunitense, \"If I Had a Hammer\", intitolata in questo caso \"Si j'avais un marteau\".\nFran\u00e7ois fu intervistato in quel periodo da Michel Bourdais che lavorava per il periodico \"Salut les Copains\" e che fece di lui un ritratto-stampa rimasto negli annali del giornale.\nIl 5 aprile 1963 Fran\u00e7ois ebbe la consacrazione definitiva con l'esibizione all'Olympia di Parigi. All'inizio del 1965, reduce da un viaggio a Las Vegas, concep\u00ec con il concorso del suo biografo Michel Bourdais uno spettacolo musicale con balletto femminile.\nMentre proseguiva la sua attivit\u00e0 concertistica e di composizione, con l'avvento della \"Beatlemania\" (e con conseguente cambio di \"look\"), il cantante esegu\u00ec diverse \"cover\" di canzoni del quartetto di Liverpool.\nNel 1966, Fran\u00e7ois attu\u00f2 il suo progetto di spettacolo in concerto con l'adozione di quattro ballerine chiamate \"Les Claudettes\", sexi-danzatrici che cantavano stando alle spalle del \"frontman\". In occasione di un nuovo spettacolo all'Olympia il cantante aggiunse otto musicisti fino a raggiungere un organico orchestrale pieno a cui si aggiungeva l'azione delle ballerine per un spettacolo ricco di energia.\n\"Comme d'habitude\" / \"My Way\".\nDivorziato dalla moglie nel 1967, Fran\u00e7ois inizi\u00f2 una relazione sentimentale con la vincitrice dell'Eurovision Song Contest France Gall. La relazione ebbe breve durata e subito dopo il cantante incontr\u00f2 Isabelle For\u00eat, da cui ebbe due figli nel giro di due anni.\nForte della popolarit\u00e0 di cui godeva in quel momento, Fran\u00e7ois fond\u00f2 una propria etichetta discografica.\nNel 1967, con Jacques Revaux scrisse \"Comme d'habitude\", che divenne un \"hit\" nei paesi francofoni. Il brano fu rielaborato in inglese dal canadese Paul Anka, per poi diventare la canzone pi\u00f9 conosciuta cantata da Frank Sinatra: \"My Way\".\nIn Italia il brano \u00e8 stato inciso da Silvana Aliotta (1969) e da Patty Pravo con il titolo \"A modo mio\" e su versi di Andrea Lo Vecchio e Alberto Testa.\nLe numerose tourn\u00e9e all'estero.\nDopo aver inciso nel 1970 un singolo per la casa discografica italiana Delta, con \"Ciao non sar\u00e0 un addio\" e sul lato B \"Come l'acqua, come il vento\", nel 1971 Fran\u00e7ois registr\u00f2 la versione originale di \"Parce que je t'aime, mon enfant\", rimasta piuttosto sconosciuta in Francia ma divenuta un successo internazionale nell'interpretazione di Elvis Presley sotto il titolo \"My Boy\".\nSebbene il cantautore fosse intenzionato a continuare nella collaudata formula di adattamento al gusto francese delle canzoni anglosassoni, l'avvento della disco music, giunse a scombussolare i suoi piani. Il versatile artista, tuttavia, non si perse d'animo, reinventando un proprio stile anche come \"Re della disc\u00f2\" francese (lo testimonia in particolare l'incisione di \"La plus belle chose du monde\", versione in francese dell\"'hit\" dei Bee Gees \"Massachusetts\").\nCome \"talent scout\" lanci\u00f2 Les Fl\u00eachettes (dal nome della sua etichetta discografica, chiamata \"Fl\u00eache\"). Prima di morire, produsse un paio di album per questo gruppo vocale che divenne uno dei maggiori in campo europeo.\nFran\u00e7ois comp\u00ec numerose tourn\u00e9e in Europa, Africa e nel Canada francese, in particolare nella provincia del Qu\u00e9bec. A fermarlo fu un collasso dovuto ad esaurimento. Dopo un breve periodo di assenza dalle scene, torn\u00f2 in sala di registrazione per incidere nuove canzoni destinate a divenire degli \"hit\" da classifica.\nNon trascur\u00f2 la beneficenza, organizzando eventi per raccogliere fondi destinati a bimbi portatori di handicap e per la ricerca in medicina in generale.\nDalla met\u00e0 degli anni settanta continu\u00f2 a tenere concerti e a seguire i suoi molteplici interessi. Nel 1975, mentre si trovava a Londra, scamp\u00f2 ad una bomba della Provisional Irish Republican Army, mentre due anni dopo un fan impazzito cerc\u00f2 di sparargli.\nNel 1977 e nel 1978, a quindici anni di distanza dal suo primo successo discografico, raggiunse nuovamente la vetta delle classifiche con la canzone \"Alexandrie Alexandra\", che vendette milioni di copie e che fu messa in distribuzione nel giorno stesso del suo funerale.\nLa morte.\nDopo aver partecipato a uno spettacolo in Svizzera, il 10 marzo 1978 rientr\u00f2 nella sua abitazione di Parigi in boulevard Exelmans. La sera del giorno seguente, infatti, avrebbe dovuto prendere parte alla registrazione della trasmissione televisiva \"Les Rendez-vous du Dimanche\" condotta dal suo amico Michel Drucker. Nelle prime ore del pomeriggio dell'11 marzo, subito dopo aver fatto una doccia, tent\u00f2 di raddrizzare un'applique storta, senza accorgersi che i cavi elettrici erano rimasti scoperti a causa dell'usura. Colpito da una forte scarica elettrica, rimase fulminato morendo sul colpo.\nClaude Fran\u00e7ois \u00e8 stato sepolto nei pressi della sua casa nel villaggio di Dannemois, nella campagna dell'Essonne, a circa 55 chilometri a sud di Parigi, dove usava ritirarsi per momenti di relax.\nL'11 marzo 2000, in occasione del ventiduesimo anniversario della sua morte, una piazza di Parigi \u00e8 stata intitolata al suo nome. In Place Claude-Fran\u00e7ois sorge il palazzo in cu\u00ec mor\u00ec in tragiche (e mai del tutto chiarite) circostanze, all'et\u00e0 di trentanove anni.\nIl secondo figlio nascosto.\nClaude Fran\u00e7ois ebbe tre figli: Claude Fran\u00e7ois Jr, Marc e Julie Bocquet. Per ragioni tuttora non chiare, il cantante nascose ai giornalisti ma anche agli amici e parenti pi\u00f9 stretti la nascita del secondogenito Marc, tenendolo rinchiuso in un vecchio casolare (o mulino, secondo le fonti) fino ai suoi primi sei o sette anni di vita. Marc, nato tra il 1968 e il 1969 dalla compagna Isabelle For\u00eat e segregato per lungo tempo in quel casolare, visse un'infanzia non facile. Poteva uscire dalla sua prigione solo se vestito come il fratello maggiore (Claude Fran\u00e7ois Jr), la cui somiglianza era notevole e doveva fingersi tale, mentre il primogenito rimaneva chiuso in casa al posto suo. Altre volte veniva detto che era il cugino del primogenito. L'esistenza di Marc fu rivelata dal padre solo nel 1975, quando fu scoperto casualmente da alcune persone a lui vicine, insospettite dai rumori che provenivano dalla soffitta e da altri fatti strani. Il cantante, messo alle strette, si giustific\u00f2 dicendo di aver nascosto Marc per proteggerlo dalla stampa, ma alcuni suoi conoscenti dissero che il cantante aveva deciso di anteporre la sua carriera alla nascita del secondo figlio, e l'aveva nascosto temendo che la presenza di quel figlio avrebbe potuto danneggiare la sua immagine di giovane artista, soprattutto presso il pubblico femminile.\nDiscografia.\nAlbum.\nLe raccolte su Claude Fran\u00e7ois pubblicate soprattutto in prossimit\u00e0 del trentesimo anniversario della sua morte hanno raggiunto la cima delle classifiche di vendita. Un ulteriore disco d'oro dell'artista \u00e8 stato assegnato postumo."}
{"id": "2574281", "revid": "1543377", "url": "https://it.wikipedia.org/wiki?curid=2574281", "title": "Nuoto ai Giochi della III Olimpiade - 440 iarde stile libero", "text": "Le 440 iarde stile libero erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 7 settembre 1904. Vi parteciparono quattro nuotatori, provenienti da due nazioni.\nFu la prima volta che si tenne una competizione su questa distanza alle Olimpiadi, e l'unica volta in cui si usavano le iarde al posto dei metri. La lunghezza, circa 402 metri, era dunque leggermente pi\u00f9 lunga di quella che verr\u00e0 usata in ogni evento olimpico successivo.\nRisultati.\nSi disput\u00f2 direttamente la finale. Charles Daniels vinse la sua seconda medaglia d'oro di queste Olimpiadi, battendo facilmente Francis Gailey."}
{"id": "2574282", "revid": "122871", "url": "https://it.wikipedia.org/wiki?curid=2574282", "title": "P-BOX", "text": ""}
{"id": "2574283", "revid": "1001457", "url": "https://it.wikipedia.org/wiki?curid=2574283", "title": "P-box", "text": "In crittografia, una permutation box o P-box, nota anche come funzione di permutazione, \u00e8 un metodo di mescolamento dei bit utilizzato per permutare o trasporre (scambiare i bit secondo uno schema distinto) i bit tra i vari ingressi delle S-box, le funzioni di sostituzione. Il metodo \u00e8 utilizzato per ottenere diffusione durante la trasposizione.\nNei cifrari a blocchi le S-box e le P-box sono utilizzate per rendere difficile risalire alle relazioni tra il testo in chiaro ed il testo cifrato."}
{"id": "2574285", "revid": "122871", "url": "https://it.wikipedia.org/wiki?curid=2574285", "title": "P-Box", "text": ""}
{"id": "2574286", "revid": "147575", "url": "https://it.wikipedia.org/wiki?curid=2574286", "title": "Gangster-movie", "text": ""}
{"id": "2574287", "revid": "287204", "url": "https://it.wikipedia.org/wiki?curid=2574287", "title": "Controguerra", "text": "Controguerra (\"Cundrau\u00e8\" o \"Cundr\u00f9u\u00e8rr\u00eb\" in abruzzese) \u00e8 un comune italiano di abitanti della provincia di Teramo in Abruzzo. Fa parte dell'unione dei comuni Citt\u00e0 Territorio-Val Vibrata.\nGeografia fisica.\nIl territorio di Controguerra \u00e8 situato nella Val Vibrata. A nord confina con i comuni marchigiani di Monsampolo del Tronto, Monteprandone e Spinetoli, a est con Colonnella, a sud con Torano Nuovo, Nereto e Corropoli e ad ovest con Ancarano.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nOrigini del nome.\nEsistono diverse teorie sull'origine del nome Controguerra:\nStoria.\nPreistoria ed Et\u00e0 Romana.\nVari reperti archeologici ci consentono di affermare che l'area su cui oggi sorge Controguerra era abitata gi\u00e0 in epoca preistorica. Le ricerche archeologiche di Rosa e De Berardinis hanno portato al ritrovamento di diversi manufatti fittili risalenti al neolitico e all'et\u00e0 del bronzo. Ben 37 resti di capanne del periodo neolitico sono stati rinvenuti dal Rosa nel biennio 1871 - 1872.\nTra i vari reperti di epoca romana troviamo la Lapide Plebani, dal nome dello scopritore Pasquale Plebani, rinvenuta nel 1878. Questo reperto ci testimonia che nell'area su cui oggi sorge Controguerra in epoca imperiale esisteva una villa romana, di cui era proprietario Caio Lestrio della famiglia Mecia, magistrato minore che ha ricoperto il sevirato presso la corporazione augustale di Atri.\nAlto e Basso Medioevo.\nDopo la caduta dell'Impero romano d'Occidente l'abitato \u00e8 stato occupato dai barbari. Possiamo ritenere in base ai ritrovamenti archeologici del secolo scorso che si sia insediata nell'area di Controguerra una trib\u00f9 ostrogota. Questa ha abitato l'area fino alla riconquista della penisola italica per mano dei Bizantini, compiutasi tra il 535 e il 553 d.C. Durante uno scontro tra le truppe di Totila e quelle di Belisario l'intero paese \u00e8 stato distrutto e restarono in piedi solo le mura dell'allora Chiesa Madre.\nIn epoca medievale troviamo il primo documento cartaceo che riporta il nome \"Contraguerra\". Si tratta del Catalogus Baronum, da cui apprendiamo che \"Contraguerra\" era un feudo del conte Roberto di \"Aprutio\", figlio di Attone V, e che doveva fornire quattro soldati per l'esercito imperiale.\nL'abitato \u00e8 stato sconvolto dall'avvento dei Normanni. Gli annali parrocchiali riportano notizia di una visita pastorale del 1109 del Vescovo di Teramo Uberto, che consol\u00f2 gli abitanti e distribu\u00ec elemosine.\nTra il XII e il XIII secolo il paese subisce di riflesso le lotte tra il Papato e l'Impero e, il 4 febbraio del 1297, giura fedelt\u00e0 alla citt\u00e0 di Ascoli.\nEt\u00e0 Moderna.\nTra il XIV e il XVII secolo le continue lotte tra Angioini e Aragonesi hanno visto spesso l'avamposto di Controguerra oggetto di contesa. In questi anni si alternano i domini della citt\u00e0 di Ascoli e della famiglia Acquaviva di Atri. Si fa risalire al passaggio di San Giacomo della Marca nei paesi vibratiani, nel 1450, l'inizio del culto, ancora oggi radicato, di Maria Santissima delle Grazie.\nNei primi decenni del Quattrocento Controguerra passa dagli Acquaviva ad Ascoli. La notte tra il 26 e il 27 dicembre 1459 il paese viene riconquistato da Giosia Acquaviva ma la dura reazione di Ascoli non tarda ad arrivare. La citt\u00e0 di Ascoli imbastisce rapidamente un corpo di spedizione e il 30 dicembre dello stesso anno riconquista l'abitato.\nNel 1460, dietro ordine del vicer\u00e9 Matteo di Capua il paese viene fortificato ed assume la forma a goccia che ancora oggi caratterizza il suo centro storico. Nel 1497 Controguerra, occupata dai filofrancesi, viene cinta d'assedio dalle truppe di Ettore Fieramosca. Il 4 novembre 1556 il paese viene saccheggiato da Francesco Carafa, figlio del conte di Montorio. Nel 1557, dopo il sacco di Campli del 15 aprile, anche le milizie francesi compiono una scorreria nel paese.\nNel 1646 giunge nel Teramano l'eco dei moti di protesta avviati a Napoli da Masaniello e Controguerra vede nascere al suo interno un focolare di rivolta che per\u00f2 viene subito represso nel sangue dal Preside degli Abruzzi Pignatelli.\nSotto la dominazione borbonica Controguerra acquisisce importanza grazie alla sua posizione strategica tra il Regno di Napoli (poi Regno delle Due Sicilie) e lo Stato Pontificio. La condizione di snodo mercantile per i traffici fra i due Stati porta prosperit\u00e0 al paese.\nNel 1798 alcune truppe dell'ala sinistra dell'esercito cisalpino si scontrano a Controguerra con dei Volontari locali, avendo la meglio. Durante la dominazione napoleonica il paese accoglie gli acquartieramenti del corpo \"Sanniti\" e dei \"Cacciatori Aprutini\" nell'allora esistente Convento di Sant'Antonio da Padova. Dopo la Restaurazione, Controguerra acquisisce una posizione di primo piano nella lotta al contrabbando.\nIl paese resta ai margini delle lotte per l'Unificazione nazionale ma, nel 1860, divampa nella caserma dei Nazionali un piccolo moto antiunitario fomentato da alcuni soldati borbonici. A seguito di questo evento le truppe leggere piemontesi della Guardia Nazionale Mobile invadono l'abitato e, dopo aver represso la rivolta, restano alloggiate nel paese per condurre le operazioni belliche contro Civitella del Tronto.\nDall'Unit\u00e0 d'Italia ad oggi.\nDopo l'Unit\u00e0 d'Italia \u00e8 iniziato un lungo periodo di pace per i paesi della Val Vibrata. Le due guerre mondiali non hanno interessato direttamente Controguerra. Nel 1917 il paese ha accolto centinaia di profughi veneziani, scesi dal Veneto dopo la disfatta di Caporetto.\nIl 16 giugno 1930 si verific\u00f2 una scossa di terremoto del 5\u00ba grado della Scala Mercalli.\nSociet\u00e0.\nProdotti tipici.\nA Controguerra \u00e8 da sempre viva la tradizione vitivinicola. Oggi il suo territorio \u00e8 costellato di ben nove aziende agricole la cui produzione \u00e8 principalmente a carattere enologico. Nel 1996 \u00e8 nata la denominazione Controguerra DOC e a Controguerra \u00e8 anche riconosciuto il titolo di Citt\u00e0 del Vino. L'odierna produzione si attesta perlopi\u00f9 sulla Passerina DOC, sul Pecorino IGT, sul Trebbiano d'Abruzzo DOC, Sul Controguerra Bianco DOC, sul Cerasuolo d'Abruzzo DOC, sul Montepulciano d'Abruzzo DOC e sul Controguerra Rosso DOC\nNel 2014 Controguerra ha ottenuto il riconoscimento di Citt\u00e0 dell'Olio. Seconda, infatti, rispetto alla produzione vitivinicola si attesta la produzione olearia.\nReligione.\nIl santo patrono di Controguerra \u00e8 San Benedetto Abate e si festeggia il 21 marzo. Molto sentito \u00e8 anche il culto di Maria Santissima delle Grazie, festeggiata il 2 luglio."}
{"id": "2574289", "revid": "101260", "url": "https://it.wikipedia.org/wiki?curid=2574289", "title": "Netfilter/iptables", "text": ""}
{"id": "2574291", "revid": "533647", "url": "https://it.wikipedia.org/wiki?curid=2574291", "title": "Contessa Entellina", "text": "Contessa Entellina (\"Kundisa\" in \"arb\u00ebresh\") \u00e8 un comune italiano di abitanti della citt\u00e0 metropolitana di Palermo in Sicilia.\nDistante 80\u00a0km circa dal capoluogo, \u00e8 posta nella Valle del Belice al centro della Sicilia Occidentale, alle falde settentrionali del monte Genuardo, e si adagia sul declivio delle colline \"Brinjat\" a 571 m s.l.m.\nOasi etnica, linguistica e religiosa per la peculiare identit\u00e0 culturale dei suoi abitanti, \u00e8 uno dei pi\u00f9 antichi insediamenti albanesi d'Italia (1450), sorto in conseguenza allo stazionamento di gruppi di militari albanesi (stradioti) e alla fuga degli albanesi cristiani greco-cattolici che si allontanarono dalle loro terre per sfuggire all\u2019invasione turco-ottomana in Albania e nei Balcani. \nLa cittadina, insieme a Piana degli Albanesi e Santa Cristina Gela, fa parte delle comunit\u00e0 albanesi di Sicilia (\"arb\u00ebresh\u00ebt e Si\u00e7ilis\u00eb\") dove ancora si parla l'albanese (\"arb\u00ebrishtja\"), distinguendosi per l'identit\u00e0 culturale, i costumi e le tradizioni, e per il rito religioso che, ancora oggi, \u00e8 quello bizantino (tutti i cinque centri di fondazione albanese della provincia appartengono infatti, dal punto di vista religioso, all\u2019Eparchia di Piana degli Albanesi). I suoi abitanti chiamano se stessi \"arb\u00ebresh\u00eb\", ossia italo-albanesi. \nL'amministrazione comunale utilizza nei documenti ufficiali anche l'albanese, ai sensi della vigente legislazione che tutela le minoranze etno-linguistiche. Il comune montano appartiene all'Unione dei Comuni Albanesi di Sicilia \"Besa\" (\"Lidhja e Bashkivet \"Besa\"\"). Le attivit\u00e0 economiche prevalenti sono il terziario, l'agricoltura e la pastorizia.\nGeografia fisica.\nTerritorio.\nIl comune di Contessa Entellina si estende per 136,4\u00a0km\u00b2 nella media valle del fiume Belice Sinistro (antico Crimiso). \u00c8 circondato da ampie campagne e fitti boschi, e il centro abitato si adagia sulle falde settentrionali delle colline \"Brinjat\", toponimo albanese che significa \"costole\". Le attuali delimitazioni del territorio comunale sono costituite da elementi del paesaggio naturale o antropizzato, quali corsi d'acqua, linee di spartiacque o antiche mulattiere.\nIl territorio ricade nel settore nord-occidentale dei Monti Sicani ed \u00e8 dominato dal massiccio del Monte Genuardo (1180 m), costituito in prevalenza da una potente sequenza di rocce carbonatiche, silicee e marnose. Altri tratti del confine sono rappresentati da corsi d'acqua di rilievo, quasi tutti affluenti del Belice Sinistro: a nord-est il Vallone Petraro, ad est il Vallone Chiarello, ad ovest il corso inferiore del Senore, fino alla confluenza con il Belice Sinistro. Sul lato meridionale, invece, il confine \u00e8 rappresentato dallo spartiacque del Monte Genuardo, mentre su quello orientale da tratti di antiche mulattiere, nella contrada Realbate a nord-est e una parte delle pertinenze dell'Abbazia di Santa Maria del Bosco a sud-est. Altri corsi d'acqua di rilievo, anch'essi affluenti del Belice Sinistro, attraversano il territorio: il torrente Realbate nel settore nord-orientale e il Vaccarizzo nella parte centro-settentrionale, alle pendici meridionali della Rocca di Entella. Alla rete idrografica maggiore si affianca poi una fitta maglia di corsi d'acqua minori, tutti a carattere stagionale.\nStoria.\nIl comune di Contessa Entellina costituisce il pi\u00f9 antico insediamento albanese d'Italia. Nasce intorno al 1450, quando un gruppo di esuli albanesi costru\u00ec l'abitato vicino alle rovine remote di un piccolo casale preesistente, il Casale di Comitissa o Vinea Comitissae, popolato da soldati albanesi (\"stradiot\u00ebt\") provenienti dal Casale di Bisiri (Mazara) dove avevano prestato servizio per il re di Napoli dal 1448. \nDal XV al XVIII secolo si rifugiano in Italia molti esuli albanesi per sfuggire alla dominazione turco-ottomana e conservare libert\u00e0 e fede cristiana, questi fuggirono e sbarcarono sulle coste centro-meridionali d'Italia, fondando o ripopolando circa 100 localit\u00e0. Fu in quel periodo che Contessa vide l'accrescere e la nascita vera e propria del nucleo cittadino.\nI capitoli di nascita ufficiali, della concessione dei feudi, sorsero nel 1520, anno in cui ebbe avvio la riedificazione, la valorizzazione e il popolamento degli albanesi provenienti dall'Albania meridionale e nella seconda ondata migratoria dalla Morea. Questi albanesi, di elevata estrazione sociale, non vollero sottomettersi al giogo turco n\u00e9 rinnegare la loro religione cristiana di tradizione greco-bizantina.\nA partire dal XVI secolo si riscontrano documenti notarili o ecclesiastici che riguardano la nuova comunit\u00e0 stabilitisi nella zona dell'antico casale. Il 14 dicembre del 1517 fu redatto l'atto di affitto del territorio, firmato da una rappresentanza della comunit\u00e0 albanese di Contessa, e nel 1520, prima che scadesse il contratto di affitto di nove anni, gli \"arb\u00ebresh\u00eb\" di Contessa sottoscrissero con Don Alfonso Cardona un atto di concessione conclusivo. Con questo atto i feudi di Contessa e Serradamo furono assegnati agli \"arb\u00ebresh\u00eb\", che li trasformarono in vigneti, uliveti e frutteti e li coltivarono a grano. La decima fu successivamente trasformata con la concessione in enfiteusi, con l'intento di incentivare gli investimenti fissi da parte dei contadini albanesi. Su tutti i feudi avevano diritti di pascolo e spigolatura (usi civici), e si svilupp\u00f2 la coltura intensiva con alberi e vigneti, in quanto su essi gli \"arb\u00ebresh\u00eb\" godevano del diritto di disporre liberamente l'eredit\u00e0 mediante testamento.\nAltri profughi albanesi intanto nel 1521, durante la grande migrazione albanese nel mondo causata dall'avanzata dei turco-ottomani, raggiunsero Contessa. Molte sono le notizie riportate dal XVI secolo in documenti amministrativi, ecclesiastici, notarili, ecc., che riguardano la nuova comunit\u00e0 degli albanesi stabilitisi nel casale, chiamato nel medioevo \u201cvinea Comitissae\u201d.\nGli albanesi di Contessa venivano scambiati abitualmente dai contadini forestieri siciliani per \"greci\", in quanto si dava maggior rilevanza al carattere religioso (rito greco) piuttosto che all'appantenenza etnica (albanese). Tuttora, talvolta, i paesi limitrofi usano chiamare \"greci\" gli abitanti, appellativo che oggi risulta non solo errato ma fuori dal tempo e che ricorda quando un tempo era spesso utilizzato in modo dispregiativo per indicare persone albanesi.\nNel 1875 si volle aggiungere al nome Contessa l'aggettivo Entellina, derivato dalle scoperte archeologiche d'Entella citt\u00e0 le cui rovine si trovano nei pressi del centro abitato, costituendo cos\u00ec la denominazione attuale. \u00c8 chiamata in lingua \"arb\u00ebreshe\": \"Kundisa\", \"Kuntisa\", o semplicemente \"hor\u00eb -a\".\nIl comune, dopo il terremoto del 1968, dovette chiudere le sue chiese al culto perch\u00e9 dichiarate inagibili, e poich\u00e9 altrettanto poteva dirsi delle case, si ebbe, in quella circostanza, un forte flusso migratorio. Da allora il paese si \u00e8 un po' ampliato nella parte della \"Fusha Kavalari\", anche se il centro storico \u00e8 ancora ampiamente popolato e comprende ancora invariato la via Morea, via Kastriota, Piazza Umberto I, via Musacchia e la via Kroja.\nOggi Contessa Entellina \u00e8 una delle circa 50 localit\u00e0 in Italia che conservano ancora la lingua, il rito, le tradizioni ed i costumi degli antenati albanesi.\nAttualmente Contessa Entellina vive un periodo assai complesso. Si sono susseguite molteplici migrazioni, dimezzando cos\u00ec la popolazione e spopolando in parte il centro storico; inoltre la lingua arb\u00ebreshe viene sempre meno insegnata alle nuove generazioni, ci\u00f2 comportando ad una progressiva perdita per l'intera comunit\u00e0, che \u00e8 costantemente smarrita e sottratta della propria identit\u00e0 etnica e linguistica. Per questo una lotta etnico-culturale, per il mantenimento dei propri aspetti identitari e religiosi, \u00e8 sempre pi\u00f9 costante e persistente nell'intera comunit\u00e0.\nSimboli.\nLo stemma del comune di Contessa Entellina \u00e8 cos\u00ec descritto dallo statuto comunale:\nIl gonfalone del comune di Contessa Entellina riproduce lo stemma su drappo rosso, con il nome del comune anche in lingua albanese.\nSecondo quanto riportato dallo Statuto del Comune di Contessa Entellina, \"il comune ha un proprio inno in albanese\", comune alle comunit\u00e0 italo-albanesi.\nMonumenti e luoghi d'interesse.\nI monumenti e i siti principali di Contessa Entellina sono certamente le chiese di rito bizantino, con le loro preziose icone; l'Abbazia di Santa Maria del Bosco (XIII sec.); il Castello di Calatamauro, sito archeologico medievale; e Entella, sito archeologico di origine elima.\nArchitetture religiose.\nFra gli edifici monumentali si annoverano le chiese di rito bizantino di modello architettonico orientale: con icone, l'iconostasi, mosaici e paramenti sacri ortodossi. Una particolare chiesa \u00e8 quella di SS. Annunziata e San Nicol\u00f2 di Mira (Klisha e Sh\u00ebn Kollit), quest'ultimo santo patrono del comune. Chiesa Madre di Contessa Entellina, fu costruita e completata nel 1520 dai primi esuli arb\u00ebresh\u00eb subito dopo il loro arrivo, e nella quale viene celebrata la Divina liturgia secondo il rito bizantino-greco. Insieme ad essa il rito bizantino viene solennizzato in tutte le altre chiese di Contessa: Anime Sante (Shpirtrat e Shejt), Maria dell'Itria o Odigitria (M\u00ebria e Dhitrjes), San Rocco (Sh\u00ebn Rroku), S. Antonio Abate (Sh\u00ebn Gjoni i Math).\nLa Chiesa di Santa Maria delle Grazie (Klisha e Sh\u00ebn M\u00ebris\u00eb) e l'Abbazia di Santa Maria del Bosco sono invece passate al rito latino, in quanto cedute provvisoriamente ai fedeli latini, ma con la riserva dei diritti dei fedeli albanesi-bizantini: propriet\u00e0, canto del \"Crist\u00f2s An\u00e9sti\" (Krishti u Ngjall) nei primi tre giorni dopo la Grande Pasqua, canto della \"Par\u00e0clisis\" nella prima quindicina di agosto; vespro, messa solenne e processione in occasione della festa annuale, l'otto settembre, di Santa Maria della Favara.\nAree naturali.\nDelle 91 riserve naturali istituite dalla Regione Siciliana, due ricadono sul territorio di Contessa Entellina:\nFuori dal perimetro cittadino, si possono fare escursioni, oltre che sulla citata \"Rocca d'Entella\", anche al \"Castello di Calatamauro\" di fattura bizantina, nonch\u00e9 appunto alle riserve naturali Grotta di Entella e Monte Genuardo. Il territorio comunale comprende il Lago Garcia.\nSiti archeologici.\nLe rovine del sito di Entella si desume dalla tradizione mitologica pi\u00f9 moderna che fu fondata da Aceste e dall'eroe Entello, un abile pugilatore che nell\"Eneide\" sfida e vince il troiano Darete. Entella, con le citt\u00e0 di Segesta ed Erice era una delle tre maggiori citt\u00e0 elime. La citt\u00e0 godette della sua autonomia politica grazie all'appoggio di Cartagine fino al 404 a.C., quando fu occupata da dei mercenari campani che ne uccisero col tradimento la popolazione maschile.\nDurante l'intero IV secolo a.C., visse le tormentate vicende delle citt\u00e0 \"campane\" di Sicilia sia sotto Cartagine, che sotto Siracusa. Occupata da Dionisio di Siracusa nel 397 a.C., e caduta in seguito sotto Cartagine, fu riconquistata dai Siracusani nel 368 a.C. Aveva come citt\u00e0 un'importanza strategica che fu ripresa dai Cartaginesi nel 345 a.C. Fu liberata inizialmente da Timoleonte nel 342-41 e torn\u00f2 sotto Cartagine per la pace che segu\u00ec alla vittoria timoleontea sul Crimiso (339 a.C.). In seguito sar\u00e0 liberata da Agatocle, tornando cos\u00ec sotto Cartagine nel 306 a.C. per poi essere infine conquistata dai Romani durante la prima guerra punica.\nLa citt\u00e0 eman\u00f2 moneta in argento e bronzo nel IV secolo a.C., ma perse progressivamente importanza. Purtroppo scarseggiano le notizie storiche sulla storicit\u00e0 romana e bizantina ma fino al 1062 d.C., quando il \"castrum Antilium\" (Campo di Entella) fu assalito da Ibm Thumna, alleato degli Altavilla. Nel 1182 un decreto per il Monastero di Santa Maria Nuova di Monreale ricorda solo \"\"hedificia diruta que sunt subtus castellum Hantelle\" (Edificio diroccato sotto il castello di Entella)\". Ci fu una ribellione degli abitanti islamici di Entella che determin\u00f2 la dura repressione di Federico II, il quale deport\u00f2 i superstiti nel 1223 e nel 1245 presso Lucera in Puglia, e segn\u00f2 cos\u00ec la fine della citt\u00e0.\nUna nuova luce sulla parte ellenistica, conosciuta grazie alla monetazione in argento e bronzo, hanno gettato vari decreti in bronzo, di et\u00e0 agatoclea e provenienti da scavi clandestini. Furono dichiarati solo nel 1980, dove per la prima volta i decreti di Entella fornirono dati significativi sulle vicende di Entella nel IV secolo a.C., dichiarando le sue alleanze, i suoi ordinamenti e l'urbanistica come il tempio di Estia, \"bouleuterion\", teatro). La ricerca archeologica inizi\u00f2 solo nel 1983 da una missione di scavo della Scuola normale superiore di Pisa che hanno evidenziato sia la fase ellenistica (IV-III secolo a.C.) che la fase arabo-normanna. Al primo periodo ci sono alcuni edifici pubblici monumentali, mentre la fase arabo-normanna \u00e8 caratterizzata da due castelli di cui uno sul Pizzo della Regina e a quota 542, ed alla fase araba appartiene invece la necropoli extramurana a sud della citt\u00e0, che ha rivelato la prima necropoli della Sicilia musulmana. Infatti, nelle deposizioni in fosse terragne, si trovano i volti degli inumati in decubito laterale destro, e che sono rivolti alla Mecca. La necropoli araba invece, utilizza un'area che ha altres\u00ec restituito tombe del VI-III secolo a.C. La precoce attrazione della civilt\u00e0 di Entella, \u00e8 attestata dal rinvenimento di un'epigrafe greco antica, bustrofedica, in alfabeto selinuntico.\nSociet\u00e0.\nUna forte comunit\u00e0 \"arb\u00ebreshe\" di Contessa Entellina, dopo le migrazioni del secolo scorso, sopravvive negli Stati Uniti d'America, mantenendo viva la lingua e le tradizioni albanesi. La comunit\u00e0 pi\u00f9 numerosa si trova a New Orleans. Esistono club e associazioni culturali in merito: tra i pi\u00f9 antichi e conosciuti ci sono \"Contessa Entellina Society of New Orleans\" e \"Contessa Entellina Arb\u00ebresh\u00eb Heritage Association (Italo-Albanian in America)\".\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 22 persone. Le nazionalit\u00e0 erano:\nLa comunit\u00e0 di Contessa Entellina ha accolto, post caduta del regime comunista in Albania, decine di famiglie albanesi, che si sono perfettamente integrate. Molti hanno oggi anche la cittadinanza italiana.\nLingue e dialetti.\nA Contessa Entellina si parla una lingua antica, tramandata dagli avi fino ad oggi da secoli tuttalpi\u00f9 oralmente: \u00e8 l\"'arb\u00ebresh\" (\"gljuha arb\u00ebreshe\"), ovverosia l'albanese nella parlata dell'Albania meridionale. Essa \u00e8 il pi\u00f9 forte elemento che contraddistingue la comunit\u00e0 di Contessa Entellina, insieme al rito bizantino e ai costumi tradizionali. In pochi la sanno leggere e scrivere, ma tuttavia viene usata giornalmente come lingua madre. Conservatesi da pi\u00f9 di cinquecento anni, ha mantenuto l'aspetto fonetico originario, sebbene, negli ultimi tempi, ha subito l'influenza dal dialetto siciliano e dalla lingua italiana, considerabili deleteri per la sopravvivenza della lingua.\nDa qualche decennio la lingua \"arb\u00ebreshe\" a Contessa Entellina rischia di scomparire, dovuta ai vari flussi migratori del primo Novecento, soprattutto al terremoto del Belice del 1968 che l'ha spopolata e spesso ripopolata con abitanti \"forestieri\" dei centri limitrofi durante la ricostruzione, e al disinteresse delle nuove generazioni, nonostante il suo insegnamento sia obbligatorio nelle scuole elementari e medie in base alla legge dalla legislazione statale (legge 482/1999) che tutela le minoranze etniche e linguistiche di storico insediamento. La cartellonistica stradale bilingue (italoano-albanese) \u00e8 utilizzata nel comune.\nEsempi in lingua albanese locale: \"Mir\u00ebdita\" (Buongiorno); \"Bashkia\" (Comune); \"T\u00eb dua mir\u00eb\" (Ti voglio bene); \"Mos m\u00ebn\u00f2\" (Non tardare); \"Mos gj\u00ebk\u00f2/gjyk\u00f2\" o \"Mos fol/flit\" (Non parlare); \"Siell\" (Consegnare); \"Si jeni?/Si rrini?\" (Come sta?); \"Or\u00e0\" (Si), che deriva da \"or\u00e0\u00ebhj\" (certo, certamente); \"Falemi\" (Saluti [a pi\u00f9 di una persona]); \"Qyavarrisu/Mirupafshim\" (Arrivederci).\nLetteratura.\nNotevole e interessante, anche se poco conosciuta, \u00e8 la produzione letteraria popolare locale, in prosa e in versi, che ha dato anche un contributo alla \"Rilindja\" (Rinascita) della cultura albanese.\nIl pi\u00f9 importante scrittore e poeta \"arb\u00ebresh\" di Contessa Entellina \u00e8 Nicol\u00f2 Chetta (1741-1803), sacerdote di rito bizantino-greco, poeta, scrittore, storico, etnografico e teologo, rettore del Seminario Italo-Albanese di Palermo.\nTra le illustri figure intellettuali si ricordano: Antonino Cuccia (1850-1938), cultore poeta popolare \"arb\u00ebresh\", le cui opere costituiscono una testimonianza significativa della lingua albanese parlata a Contessa Entellina; Leonardo Lala (1906-2000), poeta popolare e scrittore \"arb\u00ebresh\", esperto di lingua, storia e tradizioni folcloristiche albanesi. Era conosciuto con soprannome (\"ofiqe\") in albanese \"Narduci\"; Pap\u00e0s Michele Lojacono (1907-1957), sacerdote di rito bizantino, parroco a Chiesa italo-albanese di Palermo, insegnante e pubblicista. Il suo impegno culturale pi\u00f9 importante fu il bollettino italo-albanese \u201cBiga\u201d, finalizzato alla diffusione delle notizie riguardanti la diocesi bizantina di Piana degli Albanesi e le comunit\u00e0 albanesi d'Italia; Pap\u00e0s Matteo Sciambra (1914-1967), sacerdote di rito bizantino, parroco della Chiesa italo-albanese di Palermo, e docente di lingua e letteratura albanese all'Universit\u00e0 di Palermo.\nReligione.\nContessa Entellina custodisce con grande gelosia la fede cristiana di tradizione orientale (rito bizantino-greco) ed \u00e8 parte dell'Eparchia di Piana degli Albanesi. Essa, insieme alla lingua albanese (\"gljuha arb\u00ebreshe\") e i costumi, \u00e8 uno dei tratti caratterizzanti della cultura e dell'identit\u00e0 albanese ereditata dai propri antenati. Forte e radicato nella comunit\u00e0 \u00e8 il senso religioso unito all'aspetto etnicolinguistico, seppure non sono mancati vicissitudini con chi, ospite nel paese, i detti \"litinjt\" (latini), hanno cercato di sopprimere la fede ortodosso-bizantina.\nNumerosi sono stati i sacerdoti (\"pap\u00e0s\" o \"zoti prifti\") e monaci e ieromonaci basiliani (\"kallogjer\") all'Abbazia di Grottaferrata (RM) di Contessa Entellina, che hanno contribuito allo studio della lingua, della liturgia e della melurgia bizantina della tradizione della Chiesa Italo-Albanese. Tra i tanti spiccano: Pap\u00e0s Nicol\u00f2 Chetta, Padre Sofronio Gassisi, Padre Lorenzo Tardo, Pap\u00e0s Matteo Sciambra.\nDa Contessa Entellina fu vescovo ordinante per gli albanesi di rito greco-bizantino di Calabria: Mons. Giuseppe Schir\u00f2 \u2020 (30 luglio 1889 - 29 novembre 1896), arcivescovo titolare di Neocesarea del Ponto nell'odierna Turchia.\nTradizioni, festivit\u00e0 e folclore.\nParticolarmente suggestive sono l'Epifania (\"Uj\u00ebt e pag\u00ebzuam\") e le manifestazioni e i riti della Settimana Santa (\"Java e Madhe\"), che iniziano con il Sabato Santo (\"E Shtunia e Madhe\") con la Liturgia di San Basilio (\"Sh\u00ebn Vasili\"). Dopo la cerimonia vengono sciolte le campane a festa mentre la gente nelle case percuote gli angoli con un tralcio di vite scacciando il demonio (\"dialli\"). Dopo la messa della veglia di mezzanotte, gruppi di giovani cantano per le vie del paese, in greco ed albanese, la Resurrezione di Cristo ricevendo in cambio doni. La Domenica delle Palme (\"E Diellja e Rromollidhet\") \u00e8 anche simile a quella degli altri due paesi di cultura greco-albanese. A Contessa Entellina, in particolare, ricordiamo che le Processioni della Domenica delle Palme sono due, quivi la solenne liturgia \u00e8 rigorosamente di rito greco-bizantino e si va in processione cantando il \"Christos Anesti\" (Cristo risorto). Essi sono gli avvenimenti pi\u00f9 importanti e soprattutto di richiamo per i loro particolari Riti orientali. Rilevante, per il calendario festivo di Contessa Entellina, \u00e8 anche la festa dell'8 settembre in onore della \"Madonna della Favara\" (\"Sh\u00ebn M\u00ebria e Favar\u00ebs\") durante la quale i fedeli di rito greco-bizantino e latino convergono contemporaneamente e si uniscono per la celebrazione eucaristica; e per questa data importante il comitato si impegna nei mesi precedenti a raccogliere le offerte per realizzare i festeggiamenti, che iniziano alcuni giorni prima della processione con l'esibirsi di gruppi teatrali, orchestrali e folkloristici, il pi\u00f9 delle volte dando risalto alla lingua, avendo cos\u00ec un'aria di festa partecipata dai residenti e anche da quelli emigrati, che spesso ritornano ritrovando cari, affetti e tradizioni proprie d'origine.\nIl giorno dell'Epifania viene celebrata la divina liturgia solenne e la Benedizione delle acque (\"Uj\u00ebt e pag\u00ebzuam\") nella fontana pubblica \"biveri\" per commemorare il battesimo di Ges\u00f9 nel fiume Giordano. Mentre si canta l'inno \"En Iordani\" una colomba scende scivolando lungo una corda e si ferma sulla fontana davanti al celebrante: simboleggia lo Spirito Santo che apparve nel Giordano sotto forma di colomba. Secondo la tradizione, per l'Epifania si possono trarre gli auspici dell'anno appena cominciato: se quando scende la colomba soffia il vento di tramontana l'annata \u00e8 povera, se soffia il vento di scirocco l'annata sar\u00e0 abbondante. La Pasqua a Contessa Entellina \u00e8 ricca di momenti di intensa preghiera e suggestione. Per le strade i ragazzi il Gioved\u00ec Santo e la notte di Pasqua girano cantando dei canti tradizionali albanesi che annunciano la morte e la resurrezione di Cristo. La notte della Pasqua il pap\u00e0s, dopo una funzione, accende una grossa candela, le luci della chiesa si spengono e i fedeli passano davanti al celebrante accendendo la loro candela e in processione escono fuori. Fuori, con le porte della chiesa chiuse il pap\u00e0s celebra un'altra funzione alla fine bussa per tre volte annunciando la resurrezione di Cristo. All'inizio la porta della chiesa rimane chiusa, ma dopo viene spalancata e i fedeli entrano.\nSecondo il calendario liturgico romano il 2 novembre si commemorano i defunti, mentre nel calendario liturgico bizantino tale commemorazione ricorre il sabato che precede la domenica di Carnevale ed il sabato che precede la domenica di Pentecoste. Per tali ricorrenze vengono dedicate ai defunti particolari e pi\u00f9 frequenti funzioni religiose: messa nella cappella del cimitero, visita ai defunti, particolari funzioni religiose celebrate nella Chiesa dedicata alle Anime Sante del Purgatorio. Come ricordano molte persone anziane, fino a 50 anni fa, nella predetta chiesa, per tutto il mese di novembre, al mattino presto si pregava per i defunti: si recitava il rosario, veniva celebrata la divina liturgia, in parte cantata, ed a conclusione si cantava il noto inno arb\u00ebresh \"Parkal\u00e9si\u00ebm p\u00ebr shp\u00ecrtrat e mir\u00eb\".\nCultura.\nContessa Entellina diete un nutrito numero di concittadini, in maggior parte religiosi, dediti allo studio e alla cultura della lingua albanese e dei propri riti orientali.\nTra i religiosi si menzionano: Pap\u00e0s Spiridione Lojacono (1812-1874), sacerdote di rito bizantino-greco, studioso, educatore e scrittore; Padre Atanasio Schir\u00f2 (1841-1895), sacerdote, insegnante e storico; Mons. Giuseppe Schir\u00f2 (1846-1927), Vescovo ordinante di rito bizantino degli albanesi di Calabria e Arcivescovo Metropolita di Neocesarea nel Ponto; Padre Cosma Buccola (1869-1934), jeromonaco basiliano della Badia bizantina di Grottaferrata; Padre Sofronio Gassisi (1873-1923), jeromonaco basiliano di rito bizantino a Grottaferrata, liturgista, paleografo e anticipatore dell'ecumenismo; Padre Lorenzo Tardo (1883-1967), jeromonaco basiliano della Badia di Grottaferrata, studioso di musica bizantina e pioniere nella scoperta, lettura, trascrizione, interpretazione, pubblicazione ed esecuzione delle melodie antiche bizantine, specie delle comunit\u00e0 albanesi d'Italia e Sicilia; Padre Giuseppe Clesi (1907-1966), sacerdote, primo parroco del borgo Piano del Cavaliere; Pap\u00e0s Jani Di Maggio (1908-1967, sacerdote di rito bizantino e docente, fu promotore di molteplici iniziative pastorali, sociali e culturali pro-\"arb\u00ebresh\"; Pap\u00e0s Nino Cuccia (1928-2016), sacerdote di rito bizantino, pittore e iconografo; Pap\u00e0s Kola Cuccia (1959), sacerdote di rito bizantino, bizantinista e pubblicista, gi\u00e0 parroco a S. Nicol\u00f2 degli Italo-Albanesi a Palermo dal 2011 al 2016, che si adopera al mantenimento della lingua-identit\u00e0 albanese e della fede bizantina.\nTra le figure civili pi\u00f9 illustri si ricodano: Calogero Genovese (1831-1904), notaio, avvocato, sindaco, segretario comunale e giudice conciliatore; Vincenzo Scramuzza (1886?-1956), storico; Antonino Chetta (1885-1976), segretario comunale, storico e scrittore in albanese. Scrisse una monografia sull'Albania. La sua arca sepolcrale cita: \"Arb\u00ebresh leva arb\u00ebresh vdiqa\"; Felice Chisesi (1895-1958), docente di lettere e storico, con la passione per il canto bizantino; Giuseppe Schir\u00f2 Clesi (1905-1984), docente, pubblicista e studioso di cultura bizantina e albanese alla Universit\u00e0 \"La Sapienza\" di Roma e Direttore dell'Istituto di studi bizantini; Josif Raviotta (1922-1983), politico, consigliere comunale, assessore e vicesindaco, uno dei figli pi\u00f9 generosi e rappresentativi di Contessa Entellina, che agli interessi degli \"arb\u00ebresh\u00eb\" dedic\u00f2 la sua esistenza; Francesco Di Martino (1936-2000), politico socialista, sindaco di Contessa Entellina, presidente della Camera di Commercio di Palermo e assessore e parlamentare della Assemblea Regionale Siciliana, che si impegn\u00f2 alla valorizzazione del patrimonio culturale etnico e linguistico albanese di Sicilia.\nCanti tradizionali bizantino-albanesi.\nA Contessa Entellina sono ancora vivi oggi tanti canti \"arb\u00ebresh\", sacri e profani, antichi e recenti, la cui scoperta, produzione, conservazione e valorizzazione \u00e8 da attribuire all'impegno di singoli intellettuali, alla chiesa e alla scuola locale.\nI canti religiosi bizantini e popolari, tuttora molto sentiti, utilizzano come consuetudine il greco antico e la lingua albanese. Nel XX secolo molto \u00e8 stato fatto al riguardo dai sacerdoti (\"pap\u00e0s\") di rito orientale, tra cui in particolare pap\u00e0s Lino Lojacono, pap\u00e0s Jani Di Maggio, pap\u00e0s Matteo Sciambra, pap\u00e0s Nicola Cuccia, e dalle suore basiliane. Tra i pi\u00f9 conosciuti vi sono: \"Stosanesi\" (modificazione locale del \"Christ\u00f2s an\u00e8sti\", \"Krishti u ngjall\" in albanese), \"Tri dit'in'Zot\", \"E bukura Mor\u00e9\", \"Qyavarrisu\", \"T\u00eb parkales\", \"Falem\", \"Kuntis\u00eb hora ime je ti\". I canti \"Laz\u00ebri\" e \"Krishti u ngjall\" vengono eseguiti da gruppi di giovani e meno giovani per le strade del paese la notte che precede il sabato e la domenica di Pasqua (\"Pashk\u00ebt\"). La loro conservazione, come la lingua albanese che li caratterizza, \u00e8 da attribuire soprattutto alle comunit\u00e0 parrocchiali, al coro musicale \"Padre Lorenzo Tardo\", al gruppo folcloristico \"Brinjat\", alle scuole locali e principalmente all'interno dei nuclei famigliari arb\u00ebresh\u00eb.\nIl coro \u201cP. Lorenzo Tardo\u201d esegue canti arb\u00ebresh\u00eb sia della tradizione religiosa (canti liturgici, canti dedicati alla Madonna, \"Laz\u00ebri\", ecc.) si della tradizione laica (\"E bukura Mor\u00e9\", \"Qyvarrisu\", ecc.). Negli ultimi decenni gli alunni italo-albanesi delle scuole elementari e gli studenti delle scuole medie sono stati impegnati pi\u00f9 volte in ricerche riguardanti la lingua, il costume ed il canto arb\u00ebresh\u00eb. Nell'ambito di tale iniziative scolastiche, seguite dalle insegnanti Giuseppina Cuccia e Tommasa Guarino, nel 1978, \u00e8 stato costituito il gruppo folcloristico \u201cBrinjat\u201d, che si esibisce con canti, danze e recite della tradizione albanese. Questa esperienza, che \u00e8 continuata negli anni successivi fino ad oggi, ha consentito di conoscere ed imparare le proprie melodie popolari albanesi, locali e d'Albania. Per la conservazione e la valorizzazione di questo patrimonio musicale arb\u00ebresh\u00eb rimane valido il contributo che potr\u00e0 continuare a dare la scuola e la Chiesa cattolico-bizantina Italo-Albanese, ma pu\u00f2 risultare originale e utile anche l'apporto dei giovani che amano la musica e la propria identit\u00e0 etnica e linguistica, inoltre per la valorizzazione di questa preziosa e peculiare espressione, patrimonio culturale di Contessa Entellina, risulta particolarmente significativa ed efficace l'esecuzione, da parte della banda musicale locale, di alcuni brani della musica popolare arb\u00ebresh\u00eb, sacra o profana.\nCostume.\nA Contessa Entellina dall'Ottocento l'uso del tipico costume arb\u00ebreshe, indossato per le feste dell'anno liturgico bizantino, \u00e8 in disuso. Probabilmente anche gli arb\u00ebresh\u00eb di Contessa possedevano un abito tradizionale che utilizzavano in diverse occasioni celebrative. I costumi tradizionali femminili esistenti sono di fattura recente, su imitazione di quelli di Piana degli Albanesi. Ad oggi, purtroppo non si sono potute ritrovare tracce iconografiche e storiche che contenessero espliciti riferimenti a tale consuetudine contessiota. Sulla base per\u00f2 di una terminologia albanese significativa riferentesi a singole componenti dell'abito soprattutto femminile, \u00e8 stato predisposto un progetto per la ricostruzione di abiti che oggi vengono indossati in occasione di particolari ricorrenze familiari, religiose o civili (per la festa dell'8 settembre, per Pasqua e per l'Epifania o in occasione di qualche manifestazione civile e culturale locale).\nCucina.\nLa cucina di Contessa si basa sull'origine balcanica dei suoi abitanti e sulla fusione di due tradizioni: quella albanese e quella siciliana, che si integrano e si completano in una variet\u00e0 di produzioni. Alcuni dolci e piatti tipici della cucina tradizionale di Contessa Entellina sono: \"Pupat me fiq\", \"Mustracolle mjaljti\", \"Pinjuljata, Sfinxhat\", \"Frozhat me gjiz\u00eb e nipitelle\", \"Buka e Sh\u00ebn Sepit\", \"Buki\u00e7elet e Sh\u00ebn Kollit, Kukullet, Drom\u00ebsat\".\nDolci tipicamente natalizi sono \"Pupat me fiq\" e \"Mustracolle mjaljti\". Per preparare \"Pupat me fiq\" bisogna amalgamare farina e sugna, aggiungere poi dell'ammoniaca sciolta nel latte, durante la lavorazione aggiungere zucchero, essenza di vaniglia e latte fino a raggiungere un impasto piuttosto morbido. Quindi prendere l'impasto poco per volta e spianarlo sul palmo della mano fino a dargli una forma convessa, quindi riempire con una conserva di fichi, con zuccata, caff\u00e8 macinato, zucchero, scaglie di cioccolato e buccia di mandarini tagliuzzata. Disporre quindi i pezzi su una teglia unta di olio. Infine infornare. Per preparare \"Mustracolle mjaljti\" bisogna fare sciogliere del miele sul fuoco, versare della farina su una spianatoia aggiungervi poi della sugna e amalgamare per bene. Versare, quindi, sull'impasto del miele sciolto e mescolare rapidamente con un cucchiaio di legno, si otterr\u00e0 un impasto denso senza grumi. Prendere a poco a poco l'impasto, premerlo con le mani sulla spianatoia e tagliarlo con le formelle. Le forme cos\u00ec ottenute unte di sugna, vengono disposte ordinatamente su una teglia. Poco prima di infornarli si spargono su di esse delle gocce d'acqua.\nI dolci che si consumano in occasione della festa di San Giuseppe sono \"Buka e Sh\u00ebn Sepit\", \"Pinjuljata\" e \"Sfinxhat\". Per la preparazione della \"Pinjuljata\" occorre disporre della farina su una spianatoia alla quale si mescola della sugna sino ad ottenere un impasto denso e non grumoso che viene lasciato a riposo per circa un'ora. Prendere l'impasto poco per volta con le mani arrotolarlo sino ad allungarlo e tagliarlo a pezzettini di circa 1\u00a0cm, quindi friggere in olio bollente. Per la preparazione delle \"Sfinxhat\" occorre amalgamare farina, lievito e acqua sino ad ottenere un impasto morbido che viene fatto lievitare. Quindi con un cucchiaio intriso d'olio prendere delle porzioni dell'impasto e friggerle in abbondante olio. Quando raggiungono una perfetta doratura disporre le \u201cpalline\u201d ottenute su un vassoio e cospargerle di zucchero. \"Buka e Sh\u00ebn Sepit\" sono dei pani tipici della festa di San Giuseppe, preparati con un impasto di farina, lievito, acqua e uova. Viene data una forma di piccola ciambella all'impasto. Dopo la lievitazione i pani, tolti dal forno e vengono unti, con un pennello, con il tuorlo d'uovo sbattuto per dare loro lucentezza e profumo.\nTipici dolci pasquali sono \"Frozhat me gjiz\u00eb e nipitelle\" che si prepara amalgamando ricotta, pane grattugiato, uova e zucchero fino ad ottenere un impasto omogeneo, quindi disporlo su un contenitore e infornare per 20 minuti. In occasione della festa di San Nicola (6 dicembre), la tradizione vuole che si consumano \"Buki\u00e7elet e Sh\u00ebn Kollit\", dolci che vengono preparati con acqua e farina (senza sale e senza lievito). L'impasto viene prelevato con le mani e la porzione si arrotonda sotto forma di \u201cpalline\u201d nel cui centro si pratica un foro attraverso cui passa un filo che ne lega tre e soltanto tre. Si dispongono su una teglia e si infornano a temperatura moderata. \"Kukullet\" sono invece fatte da farina, lievito, sugna e sale sono gli ingredienti per preparare questo dolce. Esso si prepara come se fosse pane, si stende la pasta su una spianatoia col mattarello e si taglia a pezzi di forma rettangolare, questi pezzi si punzecchiano con la forchetta prima di friggerli in olio bollente sino alla completa doratura. Tolti dall'olio, prima di essere consumati, si cospargono di zucchero o miele.\nUn piatto tradizionale di Contessa Entellina \u00e8 \"Drom\u00ebsat\" e si preparano nel periodo invernale con semola di grano duro, farina e finocchio selvatico bollito in acqua salata e vengono poi tagliuzzati finemente. Nell'acqua di cottura si versa prima dell'olio e poi, a pioggia, si aggiunge la semola mescolando continuamente con un cucchiaio di legno in modo da evitare la formazione di grumi. Ottenuta la densit\u00e0 desiderata, si toglie dal fuoco e si serve a tavola.\nGeografia antropica.\nUrbanistica.\nL'ubicazione collinare della cittadina ai piedi dei monti Brinjat, con la presenza di abbondanti sorgenti e corsi d'acqua che resero possibile l'esercizio dell'agricoltura e della pastorizia, fu una delle cause che preserv\u00f2 per secoli i suoi abitanti dall'omologazione culturale e linguistica, nonch\u00e9 religiosa.\nSuddivisioni storiche.\nI quartieri a Contessa Entellina sono considerati sotto il punto di vista storico. I principali quartieri storici di Contessa Entellina sono numerosi; si erge inoltre quello pi\u00f9 moderno - post terremoto - nella parte pi\u00f9 a sud della cittadina.\nFrazioni.\nIl comune di Contessa Entellina amministra numerose frazioni: Piano Cavaliere (\"Fusha e Kavalerit\"), Borgo Cozzo Finocchio (\"Rahj Mbrait\"), Castagnola (\"Kastanjolla\"), Roccella (\"Rri\u00e7elja\"), Pizzillo (\"Pucili\").\nNella frazione di Piano Cavaliere esiste la parrocchia di rito bizantino della Maria SS. Regina del Mondo (\"Sh\u00ebn M\u00ebria Mbret\u00ebresha e Bot\u00ebs\"). Nel territorio comunale rientra anche l'Abbazia di Santa Maria del Bosco (\"Monastiri i Sh\u00ebn M\u00ebris\u00eb s\u00eb Pyllit\").\nEconomia.\nContessa Entellina ha un'economia basata sostanzialmente sul terziario. Le attivit\u00e0 prevalenti riguardano l'agricoltura e la pastorizia. Numerosa \u00e8 la coltivazione di prodotti agricoli, quali il grano, l'olio extravergine di oliva, e diverse qualit\u00e0 di uva. \u00c8 sviluppato anche il caseario.\nMolto rinomata \u00e8 la produzione vinicola di Contessa Entellina (kumeta, Entellano, Kuntisa, Donnafugata, ecc.), nel 1993 riconosciuta del marchio D.O.C (Denominazione di Origine Controllata) per la produzione di vino di altissima qualit\u00e0.\n\u00c8 un centro artigianale, dove vengono eseguite e incise ancora le antiche icone bizantine. Rilevanti sono anche le sue fiere del bestiame, che si svolgono nei mesi di maggio e di settembre.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInformazioni amministrative.\nIl Comune di Contessa Entellina (\"Bashkia e Kundis\u00ebs\") \u00e8 gemellato storicamente con la sorella comunit\u00e0 arbereshe di Piana degli Albanesi, e con altre comunit\u00e0 albanesi d'Italia.\nFa parte delle organizzazioni sovracomunali Area Minoranza Linguistica Albanese (Arb\u00ebresh), Unione dei Comuni Albanesi di Sicilia \"BESA\" (Lidhja e Bashkivet BESA), Regione Agraria n. 8 - Colline interne - Colline del Belice sinistro e Patto Territoriale Valle del Belice."}
{"id": "2574292", "revid": "124293590", "url": "https://it.wikipedia.org/wiki?curid=2574292", "title": "Tablet PC", "text": "Il tablet PC, (letteralmente \"PC tavoletta\") \u00e8 un computer portatile che grazie alla presenza di uno o pi\u00f9 digitalizzatori (in inglese: \"digitizers\") permette all'utente di interfacciarsi con il sistema direttamente sullo schermo mediante una penna e, in particolari modelli, anche le dita. Il tablet PC \u00e8 di fatto un normale Personal Computer portatile con capacit\u00e0 di input diverse.\nIl termine \u00abtablet PC\u00bb \u00e8 diventato popolare dal 2000 a seguito della presentazione da parte di Bill Gates di una serie di dispositivi che rispondevano a particolari specifiche Microsoft ma al momento con questo termine ci si riferisce a ogni tablet PC indifferentemente dal sistema operativo utilizzato. Se utilizzato con la maiuscola (Tablet PC), il termine \u00e8 generalmente utilizzato per indicare i tablet PC che rispondono a particolari specifiche Microsoft e che permettono all'utente, grazie alle funzionalit\u00e0 integrate in diversi sistemi operativi Windows, l'utilizzo di inchiostro digitale e del riconoscimento della scrittura.\nTipologie.\nNegli ultimi dieci anni sono stati prodotti centinaia di modelli di tablet PC, basati principalmente sulle specifiche Microsoft e sui sistemi operativi Windows e dotati nella maggior parte dei casi di schermi con diagonale compresa tra i dieci e i dodici pollici. I modelli si possono dividere per forma: esistono tablet PC puri, convertibili e ibridi.\nTablet PC Slate.\nI tablet PC slate (piatti, in inglese), conosciuti anche come \" \"slate PCs\" o, in ambito italiano \"tablet PC puri\" (nel senso di \"privi di tastiera\"), sono personal computer privi di tastiera fisica in cui, per inserire il testo, \u00e8 necessario utilizzare riconoscimento della scrittura o una tastiera su schermo; alcuni modelli dispongono di particolari tastiere collegabili attraverso gli infrarossi, il Bluetooth o via USB. Prima del 2010 i tablet PC puri hanno avuto una diffusione abbastanza limitata, interessando principalmente il mercato sanitario; con la diffusione degli iPad, si \u00e8 registrato un aumento d'interesse verso questo particolare formato che ha portato alla nascita di dispositivi quali l'Asus Eee Slate EP121 o il Fujitsu Stylistic Q550.\nTablet convertibili.\nI tablet PC convertibili (noti anche come \"netvertible\") sono, di fatto, normali PC portatili (generalmente dei netbook) il cui schermo, grazie a uno snodo girevole, pu\u00f2 essere ruotato di 180\u00b0 e ripiegato sulla parte superiore della tastiera. Questa tipologia era, fino al 2010, di gran lunga la pi\u00f9 popolare in quanto possedeva le caratteristiche vantaggiose dei netbook quali le dimensioni ridotte, una lunga autonomia e il prezzo contenuto, oltre alla presenza della tastiera fisica, che garantiva la possibilit\u00e0 di inserire dati in ogni applicativo anche se questo non disponeva di una interfaccia pensata per l'uso con la penna o con le dita.\nTablet ibridi.\nI tablet PC \u201cibridi\u201d presentano una tastiera agganciabile e staccabile a seconda delle esigenze dell'utente. Si tratta di una tipologia di tablet PC estremamente ridotta per quanto riguarda il numero di modelli presentati.\nCaratteristiche.\nPer quanto riguarda le specifiche tecniche, la maggior parte dei tablet PC sfrutta processori a basso consumo e schede video integrate per favorire l'autonomia; esistono tuttavia numerose eccezioni e in generale i tablet PC sono presenti in configurazioni paragonabili a normali portatili.\nTecnologie di Input.\nLa maggioranza dei tablet PC utilizza dei digitalizzatori attivi, prodotti da WACOM e N-Trig e in alcuni rari casi da UC Logic e Finepoint. Questi dispositivi, posti dietro lo schermo o sopra di esso, proiettano un debole campo magnetico che lo stilo (la penna speciale) utilizza per attivarsi e inviare un \"feedback\" al digitalizzatore, che \u00e8 cos\u00ec in grado di capire la posizione esatta della punta dello stilo e, nel caso dei digitalizzatori prodotti da N-Trig e Wacom, anche il livello di pressione esercitata dalla penna sullo schermo. Pertanto, non utilizzando un vero e proprio schermo sensibile al contatto, l'utente pu\u00f2 appoggiare la sua mano sullo schermo e scrivere con naturalezza; negli schermi abilitati l'utente sar\u00e0 anche in grado di regolare lo spessore del tratto regolando la pressione esercitata sullo schermo.\nAltri modelli, in particolar modo quelli economici e quelli destinati a usi lavorativi particolari, utilizzano invece digitalizzatori passivi di tipo resistivo (il classico \"schermo tattile\") o capacitivo, che possono essere usati con le dita. La differenza principale tra le due tipologie di digitalizzatori passivi risiede nel fatto che mentre quelli resistivi necessitano di una pressione del dito o dello stilo sullo schermo, quelli capacitivi si attivano al semplice sfioramento.\nCon l'avvento della tecnologia \"multi-touch\" nato in seguito alla disponibilit\u00e0 dell'iPhone e con le nuove tecnologie integrate nel sistema operativo Windows 7 in molti casi le case produttrici hanno inserito digitalizzatori capaci di riconoscere due o quattro punti di contatto; la maggior parte dei modelli prodotti nel corso del 2010 \u00e8 disponibile con tecnologie attive affiancate a tecnologie passive; questi modelli offrono quindi funzionalit\u00e0 di inchiostro digitale avanzate unite alla possibilit\u00e0 di usare le dita sullo schermo in caso di bisogno.\nSistemi operativi.\nSistemi operativi Microsoft per Tablet PC.\nL'idea del Tablet PC Microsoft risale al 2000, anno in cui l'azienda americana ha stilato le specifiche che un computer deve rispettare per poter essere chiamato \"Tablet PC\" e ha prodotto una versione speciale di Windows XP Professional, detta Tablet PC Edition, migliorata inserendo funzionalit\u00e0 di riconoscimento della scrittura e di navigazione a penna.\nWindows Vista supporta nativamente i Tablet PC nelle versioni Home Premium, Business, Enterprise e Ultimate. In Vista le funzionalit\u00e0 tablet sono state significativamente migliorate rispetto a Windows XP Tablet PC Edition, permettendo una maggior praticit\u00e0 di navigazione in Internet e tra le finestre mediante l'uso della penna e un migliorato riconoscimento della scrittura, che nella versione inglese del sistema operativo si pu\u00f2 avvalere anche dell'addestramento.\nWindows 7 integra nuove funzionalit\u00e0 Tablet PC, incrementando ulteriormente la capacit\u00e0 di riconoscimento calligrafico e introducendo in modo nativo il supporto alle funzionalit\u00e0 multitocco. Con Windows 7 l'addestramento al riconoscimento della scrittura \u00e8 disponibile anche per la lingua italiana e sono inoltre presenti funzionalit\u00e0 di riconoscimento della scrittura matematica.\nSistemi operativi Apple per tablet PC.\nApple non ha mai prodotto n\u00e9 annunciato l'intenzione di produrre un dispositivo tablet PC; inoltre a oggi nessuno dei sistemi operativi prodotti da Apple integra funzionalit\u00e0 avanzate di riconoscimento della scrittura o di navigazione tramite penna. Sono tuttavia disponibili programmi sviluppati privatamente da Axiotron, azienda produttrice del ModBook, un MacBook modificato in tablet PC, che permettono un buon riconoscimento della scrittura e la possibilit\u00e0 di navigazione tramite penna anche con sistema operativo Mac OS X Leopard o OS X Snow Leopard.\nDistribuzioni Linux per PC.\nEsistono in commercio una piccola quantit\u00e0 di tablet Pc dotati di sistema operativo Linux che sfruttano in particolare la distribuzione Ubuntu nella versione classica o nella versione \"Ubuntu Remix\". Per le altre distribuzioni sono invece disponibili numerose applicazioni che permettono di integrare in qualsiasi distribuzione funzionalit\u00e0 Tablet PC paragonabili a quelle di Windows XP Tablet PC Edition.; recentemente \u00e8 stato immesso sul mercato un tablet PC dotato di una distribuzione Linux appositamente modificata per il campo educativo.\nDiffusione nel mondo.\nPer quanto riguarda il mercato il tablet PC \u00e8 sempre stato considerato un prodotto ad utilizzo esclusivamente aziendale fino all'introduzione nel 2007 da parte di HP del primo modello per i consumatori (HP Pavilion serie tx1x00) e questo ha impedito l'abbassamento del prezzo e l'esposizione dei modelli esistenti nei negozi e nelle grandi catene di informatica. Per questo motivo il costo di un tablet PC \u00e8 nella maggior parte dei casi ancora elevato (a dicembre 2010 il prezzo medio \u00e8 di 1500 euro IVA inclusa) e spesso le persone ne ignorano l'esistenza o la reale usabilit\u00e0.\nA partire dal 2008, con la disponibilit\u00e0 dei processori Intel Atom e con l'esplosione del fenomeno netbook, alcune case produttrici hanno iniziato a produrre modelli convertibili che, in alcuni casi, sono riusciti a raggiungere il mercato a prezzi inferiori ai 300 euro, consentendo un aumento, anche se modesto, della popolarit\u00e0 di questa piattaforma.\nNegli Stati Uniti, in Germania e nel Regno Unito, essendo stato presentato fin dall'inizio a tutte le fasce di mercato, il tablet PC \u00e8 ormai utilizzato da molti studenti e professionisti; particolarmente diffusi sono i tablet PC ospedalieri e quelli pensati per operatori militari e di soccorso/emergenza."}
{"id": "2574294", "revid": "1442080", "url": "https://it.wikipedia.org/wiki?curid=2574294", "title": "Marco Masini", "text": "Il suo repertorio vanta di alcuni classici della musica italiana, tra cui \"Ci vorrebbe il mare\", \"T'innamorerai\" e \"Bella stronza\", scritti con Giancarlo Bigazzi che lo lanci\u00f2 artisticamente.\nHa vinto il Festival di Sanremo 2004 con \"L'uomo volante\", mentre nel 1990 si aggiudic\u00f2 la vittoria nella categoria \"Novit\u00e0\" con \"Disperato\". In carriera ha venduto oltre sette milioni di copie in tutto il mondo.\nBiografia.\nGli esordi.\nNato a Firenze nel 1964, si avvicin\u00f2 alla musica fin da giovane: durante il periodo del liceo form\u00f2 il gruppo musicale \u201cErrata Corrige\u201d. Tra i suoi insegnanti ebbe Walter Savelli.\nL'esordio a Sanremo (1990).\nNonostante avesse realizzato molti pezzi, Masini aveva difficolt\u00e0 nel trovare una casa discografica che lo supportasse.\nGrazie a Bob Rosati, arrangiatore e proprietario di uno studio a Sesto Fiorentino, Masini cominci\u00f2 a fare i primi provini: conobbe Beppe Dati, compositore e poeta col quale realizz\u00f2 alcuni brani. Nel 1986 arriv\u00f2 l'incontro importante con Giancarlo Bigazzi; Masini collabor\u00f2 quindi alla realizzazione di colonne sonore (\"Mediterraneo\", \"Mery per sempre\", \"Ragazzi fuori\"), fu la voce guida di \"Si pu\u00f2 dare di pi\u00f9\", portata a Sanremo dal trio Morandi, Ruggeri e Tozzi, e concertista dal vivo nella tourn\u00e9e di Tozzi alla Royal Albert Hall di Londra.\nPart\u00ec per il primo tour nel 1987, poi fu ancora in tourn\u00e9e con Raf, del cui album \"Cosa rester\u00e0...\" fu responsabile di realizzazione e arrangiamenti. Nel 1988 usc\u00ec un 45 giri intitolato \"Uomini\" per iniziativa di Mario Ragni, col quale Masini avrebbe dovuto partecipare a Sanremo di quell'anno, ma poi fu sostituito. Sempre nel 1988 usc\u00ec un altro 45 giri contenente il brano \"Dal tuo sguardo in poi\", cantato in duetto con Rosita Celentano (ma inciso gi\u00e0 nel 1987 per essere usato come colonna sonora nel film Mak \u03c0 100).\nNel 1990 partecip\u00f2 al 40\u00ba Festival della Canzone Italiana di Sanremo con la canzone \"Disperato\", scritta con Bigazzi e Dati, arrivando primo tra i giovani nella sezione Novit\u00e0.\nL'album che ne fa s\u00e9guito ottenne un successo eccezionale di vendita (pi\u00f9 di 800.000 copie vendute) stazionando nelle posizioni pi\u00f9 alte della classifica di vendita fino a tutta l'estate 1990.\nSecondo album.\nPartecip\u00f2 al Festival di Sanremo 1991 col brano \"Perch\u00e9 lo fai\", che si piazz\u00f2 al terzo posto, dopo Riccardo Cocciante e Renato Zero. La canzone avrebbe dovuto essere cantata da Umberto Tozzi, con un altro titolo e un altro testo, ma quell'anno Bigazzi prefer\u00ec dare la canzone a Masini, mentre Tozzi cant\u00f2 \"Gli altri siamo noi\". \nSubito dopo usc\u00ec il secondo album, dal titolo \"Malinconoia\" (parola proveniente dall'unione dei termini \u201cmalinconia\u201d e \u201cparanoia\u201d), che vendette oltre 1.000.000 di copie in Italia, risultando l'album pi\u00f9 venduto di tutto il 1991. \nA partire dal 18 aprile,il cantante fece il suo primo tour da artista solista, che lo vide esibirsi in diverse tappe di talmente grande successo da dover replicare rispettivamente i concerti di Firenze e di Roma. Per quest'ultima citt\u00e0, la prima esibizione avvenne al Teatro Tendastrisce, mentre la seconda al Palazzo dello Sport. Il suo gruppo d'accompagnamento era costituito da Mario Manzani e Massimo Rastrelli alle chitarre, Marcello De Toffoli alle tastiere, Bruno Illiano e Cesare Chiodo al basso elettrico, infine Alfredo Golino alla batteria; Andrea Corsellini figur\u00f2 nelle vesti di fonico, ruolo che da quel momento avrebbe ricoperto anche nelle future tourn\u00e9e.\nA conferma dello straordinario successo ottenuto quell'anno, Masini vinse sia al Festivalbar per il miglior album, sia a Vota la voce come miglior cantante maschile, mentre il video di \"Malinconoia\", registrato in un concerto al Palazzo dello Sport di Roma, vinse come miglior videolive di Riminicinema \u201891.\nSuccessi e polemiche.\nIl 14 gennaio 1993, Masini pubblica \"T'innamorerai\". L'album contiene il pezzo \"Vaffanculo\", che suscit\u00f2 polemiche e censure sia in televisione sia in radio. Il disco vede la collaborazione del regista bolognese Stefano Salvati. L'album viene pubblicato anche in spagnolo (\"Te enamorar\u00e1s\"). In italiano usc\u00ec anche in Germania e Francia, ottenendo buoni risultati di vendite.\nNel gennaio 1995 usc\u00ec il quarto album, \"Il cielo della vergine\", pubblicato in Italia, Svizzera, Belgio, Paesi Bassi, Germania e, in versione spagnola (\"El cielo de virgo\"), in Spagna e America Latina. Anche quest'album fu oggetto di critiche, per le due canzoni \"Bella stronza\" e \"Principessa\", entrambe molto dirette ed esplicite nel trattare alcuni temi. Per \"Principessa\", Stefano Salvati diriger\u00e0 un videoclip omaggio a Federico Fellini, morto poco tempo prima.\n1996-2000.\nNel 1996 usc\u00ec \"L'amore sia con te\", una compilation di alcuni brani di Masini, con l'aggiunta del brano inedito che dava il titolo alla raccolta e di \"Meglio solo\", un vecchio brano del 1989 inciso nel lato B del 45 giri di \"Disperato\". La raccolta venne pubblicata contemporaneamente nei paesi in lingua spagnola col titolo \"Mi amor all\u00ed estar\u00e1\" e con una tracklist leggermente differente. In estate part\u00ec il tour \"L'amore sia con te\".\nNel 1997, Enrico Ruggeri chiam\u00f2 Masini per interpretare con lui il brano \"La gente di cuore\", contenuto nell'album \"Domani \u00e8 un altro giorno.\"\nNel 1997 incide una nuova versione di \"Ci vorrebbe il mare\" in duetto con Montserrat Caball\u00e9, presente nell'album \"Friends for Life\" del soprano spagnolo.\nDopo quasi quattro anni di silenzio, il 12 novembre 1998 usc\u00ec l'album \"Scimmie\", pubblicato dall'etichetta Ma.Ma., fondata da lui stesso, da Mario Manzani e Marco Poggioni. L'album, anche se apprezzato dalla critica, fu un insuccesso commerciale rispetto ai quattro precedenti album con sole 100.000 copie vendute nei primi due mesi. Anche questa volta il cantautore toscano sub\u00ec censure, in quanto Publitalia si rifiut\u00f2 di mandare in onda il video del singolo Scimmie per la presenza, in una scena, di una scimmia legata ad una croce.\nNel 2000 partecip\u00f2 al Festival di Sanremo con la canzone \"Raccontami di te\", arrivando al quindicesimo posto. Contemporaneamente alla manifestazione, il 22 febbraio 2000 usc\u00ec l'album \"Raccontami di te\", contenente anche la canzone sanremese.\nIl 27 marzo 2000, Masini cominci\u00f2 anche il nuovo tour \"Raccontami di te\", svoltosi in due sessioni: una primaverile, teatrale, e una estiva, nelle piazze di molte citt\u00e0 d'Italia.\nTerminato il tour, il 26 gennaio 2001 fece uscire \"Uscita di sicurezza\", un disco contenente 14 nuove canzoni, scritte durante tutto l'arco della sua carriera.\nRitiro e ritorno.\nIl 17 aprile 2001 Masini annunci\u00f2 il suo ritiro dalla carriera di cantautore, giustificandolo con quello che definiva un accanimento della critica e della censura che avrebbe riservato un trattamento persecutorio nei suoi confronti, impedendogli di divulgare i suoi album nei principali canali promozionali. Masini part\u00ec comunque a fine aprile per il suo tour del 2001. Il 17 maggio, ospite di Adriano Celentano nel suo programma \"125 milioni di caz..te\", ribad\u00ec il tutto in un'intervista per poi omaggiare Mia Martini cantando \"Gli uomini non cambiano\".\nL'autunno 2003 segn\u00f2 il ritorno di Marco Masini con l'etichetta indipendente MBO Music di Mario Ragni, suo scopritore ai tempi della Dischi Ricordi. Il lavoro, presentato alla stampa il 7 ottobre, ha come titolo \"...il mio cammino\", ripercorre la sua storia con nuovi arrangiamenti e si apre con tre canzoni inedite (\"Generation\", \"Io non ti sposer\u00f2\" e \"Benvenuta\").\nDal 2004 ad oggi.\nMasini si present\u00f2, per la quarta volta, sul palco del Teatro Ariston di Sanremo per la cinquantaquattresima edizione del festival con la canzone \"L'uomo volante\", che vincer\u00e0. In concomitanza con l'evento usc\u00ec sul mercato discografico l'album \"Masini\", ovvero una nuova edizione de \"...il mio cammino\" con l'aggiunta di 2 brani inediti, appunto \"L'uomo volante\" ed \"E ti amo\", che usc\u00ec come singolo nel mese di maggio. Dalla fine di settembre, con la pubblicazione di \"Masini\", cominci\u00f2 il suo tour internazionale nei paesi europei: Italia, Paesi Bassi, Belgio, Lussemburgo, Svizzera, Germania e Austria.\nIl 2005 vide Masini partecipare al 55\u00ba Festival di Sanremo col brano \"Nel mondo dei sogni\". Il 10 giugno 2005 usc\u00ec, a distanza di 4 anni e mezzo dall'ultimo album in studio di soli inediti, \"Il giardino delle api\". L'11 novembre usc\u00ec nei negozi un singolo estratto da tale album, \"Rimani cos\u00ec\", contenente la sigla dell'anime \"Shaman King\" (in onda su Italia 1) composta e interpretata dallo stesso artista. Nel 2006 incise un brano esclusivamente per il suo fan club, dal titolo \"Cosa rimane\", scritto da Andrea Amati come dedica dagli stessi fan diversi anni prima (2002).\nDopo un tour biennale, svoltosi in estate nelle piazze e in inverno nei teatri italiani e nei club dell'Europa centrale (Svizzera, Germania e Belgio), nel novembre 2006 Masini fu impegnato con Umberto Tozzi nella produzione dell'album \"Tozzi Masini\", contenente tre nuove canzoni scritte a quattro mani, un duetto su \"T'innamorerai\" pi\u00f9 sei brani di Tozzi reinterpretati da Masini e sei di Masini reinterpretati da Tozzi. Il 27 ottobre 2006 venne pubblicata la raccolta \"Caro Babbo\".\nNel 2008 Masini promosse un tour nei teatri italiani per presentare il suo spettacolo recitato, scritto assieme a Beppe Dati, dal titolo \"Il brutto anatroccolo\". Ispirandosi liberamente alla favola di Hans Christian Andersen, Masini ripercorse la propria vita, legando a ciascun momento i brani che meglio si sposavano col filo narrativo.\nNel 2009 si present\u00f2 al Festival di Sanremo con la canzone \"L'Italia\", giungendo finalista. Successivamente pubblic\u00f2 l'album \"L'Italia... e altre storie\", che contiene il brano di Sanremo e altri 9 inediti, 8 dei quali scritti in collaborazione con Beppe Dati, mentre \"Gli anni che non hai\" \u00e8 stata scritta in collaborazione con Giorgio Faletti. Il 17 aprile a Roma cominci\u00f2 il tour 2009 del cantautore.\nNel 2010 torn\u00f2 sul palco dell'Ariston accompagnando Povia nella quarta serata del 60\u00ba Festival di Sanremo in una versione acustica del brano \"La verit\u00e0\". Il 23 novembre 2010, per festeggiare i 20 anni di carriera del cantautore, usc\u00ec la raccolta live \"Un palco lungo... 20 anni!\", contenente la registrazione del concerto svoltosi il 14 maggio 2009 al Nelson Mandela Forum di Firenze.\nNel 2011 Masini comunic\u00f2 l'interruzione temporanea della collaborazione con Beppe Dati, il quale firma solo due brani di questo nuovo album del 2011, e al contempo, l'inizio di una nuova collaborazione col compositore Antonio Iammarino. Il 27 settembre 2011 usc\u00ec il nuovo album dal titolo \"Niente d'importante\", che esordisce direttamente all'8\u00aa posizione della Classifica FIMI Album. Nel luglio del 2012 riceve, a Marina di Carrara, il Premio Lunezia per il tributo a Giancarlo Bigazzi e menzione speciale per il valore musicale e letterario dell'album \"Niente d'importante\".\nNel 2013 fu parte del cast degli artisti in sfida nello \"Speciale Canzonissima\" della trasmissione \"I migliori anni\" su Rai 1 di cui vinse la finale con un'interpretazione di \"Cosa rester\u00e0 degli anni '80\" di Raf. Ad aprile 2013 pubblic\u00f2 il suo nuovo album dal titolo \"La mia storia piano e voce\", contenente il primo singolo \"Io ti volevo\", che esordisce all'81\u00aa posizione della Classifica FIMI Album, ma che sal\u00ec la settimana successiva alla posizione numero 15. Nel mese di aprile part\u00ec il nuovo tour.\nPartecip\u00f2 al Festival di Sanremo 2015 col brano \"Che giorno \u00e8\", piazzatosi al 6\u00ba posto. Nel febbraio 2015, sotto l'etichetta Sony Music, l'artista pubblica \"Cronologia\", una raccolta per celebrare i suoi venticinque anni di carriera. L'album composto dal tre dischi contiene 5 brani inediti tra i quali i singoli \"Che giorno \u00e8\" e \"Non \u00e8 vero che l'amore cambia il mondo\", quest'ultimo pubblicato il 10 aprile dello stesso anno.\nNel febbraio 2017 partecipato al sessantasettesimo Festival di Sanremo col brano \"Spostato di un secondo\", giungendo in finale e piazzandosi al tredicesimo posto. Il 29 settembre dello stesso anno venne pubblicato \"Marco Masini in concerto\", l'album live contenente la cover presentata al Festival \"Signor tenente\" (singolo lanciato in radio il 15 settembre) e la sua versione del brano scritto per Noemi \"La borsa di una donna\".\nA febbraio partecip\u00f2 al Festival di Sanremo 2018, durante la serata dei duetti, per la reinterpretazione di \"Ognuno ha il suo racconto\", brano in gara interpretato da Red Canzian.\nNello stesso mese fu giurato nella prima edizione del talent di Rai 1 \"Sanremo Young\", condotto da Antonella Clerici.\nNel giugno 2018 fu giurato e coach nella prima edizione di \"Ora o mai pi\u00f9\" su Rai 1, condotto da Amadeus classificandosi al primo posto con Lisa.\nIl 31 dicembre 2019 fu annunciata la sua partecipazione al Festival di Sanremo 2020. Il 6 gennaio 2020 annunci\u00f2 che la canzone in gara si intitoler\u00e0 \"Il confronto\"; il brano si classificher\u00e0 al 15\u00ba posto.\nIl 7 febbraio 2020 usc\u00ec la raccolta \"Masini+1 30th Anniversary\" che esordisce al primo posto degli album in vinile pi\u00f9 venduti della settimana."}
{"id": "2574300", "revid": "1543377", "url": "https://it.wikipedia.org/wiki?curid=2574300", "title": "Nuoto ai Giochi della III Olimpiade - 880 iarde stile libero", "text": "Le 880 iarde stile libero erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 7 settembre 1904. Vi parteciparono sei nuotatori, provenienti da quattro nazioni. Fu la sola volta che questa distanza entr\u00f2 a far parte del programma olimpico.\nRisultati.\nSi disput\u00f2 direttamente la finale. Emil Rausch aggiunse la medaglia d'oro nelle 880 iarde a quella gi\u00e0 ottenuta nel miglio stile libero, conquistata il giorno precedente. Vinse con un distacco di 12 secondi da Francis Gailey, che guadagn\u00f2 la sua terza medaglia d'argento dell'Olimpiade. Con l'ungherese G\u00e9za Kiss classificato terzo, questo fu una delle poche gare delle Olimpiadi estive del 1904, in cui i tre medagliati provengono da tre differenti nazioni."}
{"id": "2574301", "revid": "101260", "url": "https://it.wikipedia.org/wiki?curid=2574301", "title": "UUencode/UUdecode", "text": ""}
{"id": "2574303", "revid": "1528507", "url": "https://it.wikipedia.org/wiki?curid=2574303", "title": "Network reliability", "text": "Con network reliability, in italiano affidabilit\u00e0 di rete, si definisce la stabilit\u00e0 di una rete, sia essa logica o fisica.\nDescrizione.\nUna rete \u00e8 rappresentabile da un grafo G(N,E) di N nodi ed E archi.\nLo studio di questi sistemi inevitabilmente porta ad una valutazione sia della loro efficienza in termini prestazionali, sia dell'efficacia in termini di affidabilit\u00e0 che questi offrono. Essendo questi, com'\u00e8 facile immaginare, di fondamentale importanza nell'applicabilit\u00e0 di soluzioni estese come reti aziendali, o, ad esempio, la topologia stradale di una citt\u00e0, lo studio ed il design degli stessi assume un'importanza radicale nello sviluppo e nell'analisi che ne consegue.\nCome accennato, diverse possono essere le metriche secondo le quali valutare la bont\u00e0 di una rete: a seconda di ci\u00f2 che pi\u00f9 interessa all'applicazione dello stesso, di diversa importanza possono essere:\nIn casi pratici, ci\u00f2 che viene fatto a livello gi\u00e0 di design del network, come verr\u00e0 poi pi\u00f9 in dettaglio descritto, \u00e8 effettuare un \"trade-off\" rispetto alle priorit\u00e0 che si hanno nella progettazione.\nNella fattispecie, ci\u00f2 di cui ci si vuole interessare \u00e8 l'affidabilit\u00e0 di una rete. Questa \u00e8 definita come la probabilit\u00e0 che il sistema continui a funzionare per un certo periodo di tempo, date determinate condizioni ambientali, intendendo con queste non unicamente le condizioni fisiche dell'ambiente in cui il sistema \u00e8 inserito, ma anche il carico a cui \u00e8 sottoposto lo stesso e pi\u00f9 in generale la sua condizione in quanto sistema.\nQuesto suggerirebbe un modello in cui le variabili siano riassumibili come:\nIn realt\u00e0 un'analisi simile pu\u00f2 divenire estremamente complessa e certamente non effettuabile se non tramite l'ausilio di calcolatori e programmi atti al calcolo di ogni variabile.\nQuel che invece \u00e8 possibile e sensato fare, \u00e8 assumere che la soglia entro la quale la nostra analisi vuole stare \u00e8 quella della funzionalit\u00e0, il che definisce l'arco potersi trovare in due soli stati: \"up\" e \"down\", rendendo di fatto l'analisi molto pi\u00f9 semplice e, da un punto di vista affidabilistico, equivalente.\nInoltre, per semplificazione, nel modello utilizzato solo gli archi potranno cambiare di stato, passando da funzionanti a non funzionanti, mentre i nodi verranno considerati perfetti. Ci\u00f2 non toglie ovviamente che il discorso sia ampliabile rendendo l'analisi completa della fallibilit\u00e0 dei nodi e, volendo, inserendo anche probabilit\u00e0 condizionate sulla stessa.\nTre, infine, i tipi di affidabilit\u00e0 che si vogliono studiare:"}
{"id": "2574305", "revid": "1543377", "url": "https://it.wikipedia.org/wiki?curid=2574305", "title": "Nuoto ai Giochi della III Olimpiade - 1 miglio stile libero", "text": "La gara di 1 miglio stile libero era una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 6 settembre 1904. Vi parteciparono sette nuotatori, provenienti da quattro nazioni. Fu la prima volta che venne disputata una gara su una distanza simile alle Olimpiadi e la sola volta che venne usato il miglio come distanza.\nRisultati.\nSi disput\u00f2 direttamente la finale. Per la prima met\u00e0 della gara, i nuotatori erano per lo pi\u00f9 uniti e nessuno prendeva un distacco significativo dagli altri atleti. Verso la fine della competizione, l'ungherese G\u00e9za Kiss e il tedesco Emil Rausch si staccarono dagli altri; Rausch poi distanzi\u00f2 facilmente Kiss e vinse con un distacco di circa 65 piedi, consistente in un minuto e 10 secondi."}
{"id": "2574312", "revid": "1543377", "url": "https://it.wikipedia.org/wiki?curid=2574312", "title": "Nuoto ai Giochi della III Olimpiade - 100 iarde dorso", "text": "Le 100 iarde dorso erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 6 settembre 1904. Vi parteciparono sei nuotatori, provenienti da due nazioni. Fu la prima volta che venne disputata una gara su una distanza simile alle Olimpiadi e la sola volta che venne usato il miglio come distanza.\nRisultati.\nSi disput\u00f2 direttamente la finale. Alla gara delle 100 iarde dorso parteciparono sei nuotatori, tre statunitensi e tre tedeschi. I primi non ebbero gara contro gli europei che dominarono la gara, cos\u00ec come fecero propria la gara delle 440 iarde rana."}
{"id": "2574314", "revid": "599013", "url": "https://it.wikipedia.org/wiki?curid=2574314", "title": "Francesco Fonti", "text": "Biografia.\nAffiliato ai Romeo e in contatto con i Nirta di San Luca e i Musitano di Plat\u00ec, ha iniziato come corriere della droga, tra Lombardia e Emilia-Romagna.\nRaggiunge prima la dote di sgarrista e poi di Vangelista.\nFu condannato a 50 anni di carcere. Dal 1994 \u00e8 un collaboratore di giustizia. Nel 2003 consegna al Procuratore Nazionale Antimafia Enzo Macr\u00ec un memoriale di 49 pagine.\nLe attivit\u00e0 criminali.\nTraffico di rifiuti in Italia.\nEsce alla ribalta nel 2005 con un'inchiesta de \"L'Espresso\" a cui lascia un suo memoriale e la prima notizia di \"Navi a perdere\" legate allo smaltimento di rifiuti tossici.\nUna seconda volta nel settembre 2009 dopo che la procura di Paola si ostina nella ricerca del Cunsky, una nave affondata nel mare di Cetraro in Calabria con la collaborazione di Franco Muto, capo dell'omonima cosca.\nFonti racconta dettagliatamente l'avvenimento, che i fusti provenivano dalla Norvegia, la dinamite per far saltare le navi dai Paesi Bassi, e i motoscafi il boss \"Franco Muto\". Gli accordi erano stati presi tra i Nirta e i Musitano.\nIl pentito afferma di aver affondato 3 navi: Yvonne A, la Cunski e la Voriais Sporadais d'accordo con Paolo De Stefano e Giuseppe Giorgi di San Luca.\nLa prima fu fatta naufragare a Maratea, la seconda, come detto, a Cetraro in acque internazionali e la terza a Melito Porto Salvo.\nFonti parla anche al riguardo della cosca Iamonte di Melito Porto Salvo partecip\u00f2 all'affare dei rifiuti, affondando la nave Rigel in collaborazione con l'imprenditore Giorgio Comerio.\nRacconta poi, di contatti con i servizi segreti, quando negli affari erano coinvolti i De Stefano che in contatto col suo capobastone Romeo gli veniva ordinato di andare a Roma per incontrare un certo \"Pino\" dei servizi segreti italiani, con il quale si discuteva sulla possibilit\u00e0 di smaltire le scorie. Ogni volta l'affare rendeva da un minimo di 4 miliardi di lire a un massimo di 30, soldi che venivano ritirate dal Fonti stesso con auto del Sismi. Secondo le dichiarazioni di Fonti, inoltre, lo stesso Pino gli avrebbe riferito \u00abdi averla fatta pagare personalmente a\u00bb colui \u00abche aveva coperto tante cose\u00bb per \u00abquel dramma di Livorno\u00bb: vicenda che Fonti associ\u00f2 al disastro del Moby Prince. Resta tuttavia ignota l'identit\u00e0 di tale \"Pino\": a questo proposito, il direttore dell'AISI (ex SISDE), Giorgio Piccirillo, audito nel luglio 2011 dalla \"Commissione di inchiesta sulle attivit\u00e0 illecite connesse al ciclo dei rifiuti e su illeciti ambientali ad esse correlati\", ha evidenziato come non vi sia alcun riscontro, all'interno del SISDE e dell'AISI, di un funzionario con tale nominativo.\nFonti nomina anche il politico della Democrazia Cristiana \"Riccardo Misasi\", il quale avrebbe detto se le scorie si sarebbero dovuto buttare in territorio italiano o straniero.\nDopo questi eventi \u00e8 stato reintegrato nel Programma protezione testimoni.\nFranco Muto dopo queste vicende decide di querelare il collaboratore di giustizia respingendo le accuse di collaborazione per l'affondamento delle navi e anche di conoscere il pentito.\nIl 6 novembre 2009 la Commissione parlamentare d'inchiesta sugli illeciti connessi al ciclo dei rifiuti interroga nuovamente Fonti riconfermando le sue precedenti confessioni e aggiungendo nuovi particolari.\nL'11 marzo 2010 viene trovata nel Golfo di Lamezia una nuova nave affondata, di cui per\u00f2 bisogna accernarne il contenuto.\nTraffico di rifiuti all'estero.\nFonti afferma con certezza di almeno 30 navi affondate nel resto del Mediterraneo da altre cosche, e di traffici di questo tipo che arrivavano fino in Somalia, Kenya e nell'ex Zaire.\nFonti afferma di aver avuto rapporti con Ibno Hartomo, dei servizi segreti dell'Indonesia per smaltire rifiuti tossici di alluminio prodotti dalle imprese di Oleg Kovalyov.\nA Kiev, in Ucraina venivano caricate le navi che passavano per il Gibuti ed erano destinati per i porti o di Mogadiscio o di Bosaso. Il materiale o veniva fatto affondare in mare o sotterrato nell'entroterra. In particolare, in Somalia sono stati rinvenuti numerosi container contenenti materiali tossici presso il porto di El Ma'aan, a 30\u00a0km a nord di Mogadiscio.\nLe dichiarazioni sul caso Moro.\nIl 15 ottobre 1993 Saverio Morabito, un collaboratore di giustizia della 'Ndrangheta, ha dichiarato che in via Fani sarebbe stato presente anche Antonio Nirta, appartenente alla mafia calabrese e infiltrato nel gruppo brigatista. Secondo Morabito, inoltre, Nirta sarebbe stato anche un confidente dei Carabinieri in contatto con il capitano Francesco Delfino; egli avrebbe acquisito queste informazioni nel 1987 e nel 1990 da due malavitosi, Paolo Sergi e Domenico Papalia. Sia Delfino sia Nirta hanno poi smentito queste affermazioni; inoltre le presunte rivelazioni del Morabito non sono supportate da altre fonti e sono state ritenute dalla Commissione Stragi \u00abnon ancora supportate da adeguati riscontri\u00bb.\nIn una intervista a L'Espresso Fonti racconta di quando nel 1978 il suo capo Sebastiano Romeo gli ordin\u00f2 di trovare dove avessero nascosto Aldo Moro o dove si trovassero i loro carcerieri in virt\u00f9 dei suoi contatti di Roma, come un certo \"Pino\" dei Servizi Segreti e esponenti della malavita locale.\nA Roma anche Benigno Zaccagnini della Democrazia Cristiana gli chiede di ritrovare Moro.\nContatta una persona soprannominata il \"Cinese\", secondo lui della Banda della Magliana e gli rivela che Moro \u00e8 nascosto in via Gradoli.\nPer avere conferma della notizia si mette in contatto con lo 'ndranghetista Angelo Laurendi che lo porta da un certo Morabito altro 'ndranghetista che gli assicura che \u00e8 molto probabile che sia vero.\nFonti parla anche di quando incontr\u00f2 il democristiano Benito Cazora, pure lui alla ricerca di Moro e desideroso di avere notizie.\nA questo punto si rif\u00e0 vivo Pino tramite l'agente del Sismi e piduista \"Giuseppe Santovito\" che hanno conferme anch'essi di dove si trovi Moro e che presto lo libereranno.\nQuando ritorna a San Luca per\u00f2 il suo boss gli dice che i politici non hanno pi\u00f9 interesse nella ricerca di Aldo Moro.\nAmmette che in quei giorni di aprile lui comunque avvert\u00ec la Questura di Roma su dove si trovasse il covo dei brigatisti.\nInfine racconta di quando nel carcere di Opera incontr\u00f2 uno di quei brigatisti che gli mostr\u00f2 il presunto stipendio che gli paga lo stato come insegnante di Informatica.\nLa commissione parlamentare d'inchiesta del 2015 sul caso Moro nella sua prima relazione resa pubblica il 10 dicembre 2015 emerge sia la probabile connessione con un'arma dei mafiosi calabresi presente durante il sequestro sia i presunti contatti per trovare l'ubicazione di Moro salvo poi dopo la richiesta di non interessarsene pi\u00f9. In questo stesso periodo il boss camorrista Raffaele Cutolo confessa che durante la sua detenzione con un boss di spicco della 'ndrangheta gli sarebbero stati rivelati contatti tra i criminali calabresi e le brigate rosse. La commissione parlamentare in merito a ci\u00f2 conferma che durante la detenzione Cutolo era in carcere con un boss di 'ndrangheta compatibile con quanto da lui raccontato."}
{"id": "2574315", "revid": "2083652", "url": "https://it.wikipedia.org/wiki?curid=2574315", "title": "Korg Triton", "text": "La Korg Triton sono una famiglia di Music Workstation/Sampler della Korg della quale i primi modelli sono usciti nel 1999. La si pu\u00f2 definire diretta discendente della Korg Trinity. Inizialmente avrebbe dovuto chiamarsi Korg M2 intendendo che fosse una sorta di successore della workstation Korg M1, ma il produttore opt\u00f2 per Triton. La Workstation che ne fece seguito successivamente venne chiamata, per questo motivo Korg M3.\nTriton \"Classic\".\nI primi modelli usciti sono stati successivamente soprannominati \"Classic\".\nTutti i modelli Korg Triton si basano sulla sintesi di tipo HI (Hyper Integrated). I vari modelli \"Classic\" si basano sullo stesso hardware ed hanno come unica differenza il numero di tasti della tastiera. Tutti sono equipaggiati di\nEspansioni per Triton.\nEspansioni di tipo EXB-PCM.\nPer la famiglia Korg Triton \"Classic\" sono state inoltre prodotte delle schede di espansione i cui nomi iniziano tutti per EXB. La possibilit\u00e0 di espansione consiste in due slot per le schede di espansione RAM, due slot per le schede di espansione ROM, un'interfaccia per la connessione della scheda EXB-SCSI ed uno per la scheda di espansione EXB-moss.\nNel dettaglio esse sono:\nEspansioni di altro tipo.\nOltre alle 8 schede di espansione EXB-PCM per il Triton \"Classic\" sono disponibili anche le seguenti:\nTriton Studio.\nNel 2004 Korg esordisce con un'evoluzione della famiglia Triton: il Triton Studio. Anche in questo caso ne sono stati fatti tre modelli che si differenziano per le tastiere usate, proprio come il Triton Classic, con i quali \u00e8 completamente compatibile. Inoltre risulta essere pi\u00f9 potente ed espandibile per i seguenti motivi:\nAnche il Triton Studio pu\u00f2 montare la Korg EXB-Moss.\nTriton Rack.\nUna versione della Triton Studio caratterizzata dal fatto di essere installata all'interno di un case rack.\n\u00c8 priva del display touch e ha una polifonia di 60 note.\n\u00c8 espandibile fino a 96mb di ram.\nPrevede le seguenti espansioni:\nA differenza del Triton Studio, il Triton Rack dispone di uscita ottica S/PDIF ma non di ingresso in tale formato.\nTriton EXTREME.\nLa famiglia Triton vede la sua fine con l'uscita della Korg Triton \"EXTREME\".\nSi tratta di un'ulteriore evoluzione del Triton Studio, anch'essa sia a 61, 76 ed 88 tasti. Basata sulla stessa CPU del Triton Studio, presenta le seguenti migliorie:\nUnica scheda di espansione disponibile per il Korg Triton \"EXTREME\" \u00e8 la Korg EXB-MOSS.\nKARMA.\nUn derivato della famiglia Korg Triton \u00e8 il Korg KARMA, una workstation basata interamente sull'arpeggiatore KARMA inventato da Stephen Kay.\nKARMA \u00e8 un acronimo \u00e8 sta per \"Kay Algorithmic Realtime Music Architecture\". Poco dopo l'uscita del Korg KARMA, la Karma-lab, software house produttrice, ha messo in commercio un software commerciale per piattaforme Microsoft Windows XP e Apple Mac. Si tratta di un programma che simula il funzionamento dell'arpeggiatore Karma versione 1.0 e che lo apporta completamente a tutta l'intera gamma della famiglia Korg Triton, previa connessione ad un computer mediante un cavo MIDI."}
{"id": "2574321", "revid": "110157", "url": "https://it.wikipedia.org/wiki?curid=2574321", "title": "MIC-2", "text": "Il MIC-2 \u00e8 un'architettura di processore inventata da Andrew S. Tanenbaum da utilizzare come esempio semplice ma completo per il suo libro \"Architettura dei calcolatori\".\nIl \"linguaggio microcodice\" MAL (Micro-Assembly Language) \u00e8 realizzato per consentire la scrittura di un interprete IJVM (Integer Java Virtual Machine) con semplicit\u00e0. Esempi di codice sorgente per questo interprete si trovano nel libro su menzionato.\n\u00c8 presente l'IFU (Instruction Fetch Unit), un'unit\u00e0 che si occupa di richiedere i byte del codice IJVM alla memoria centrale. \nIFU.\nL'IFU \u00e8 un componente hardware che affianca l'ALU nei suoi compiti di calcolo. In particolare ha il compito di:\nHardware.\nBUS.\nSono presenti tre Bus da 32 linee ciascuno (uno in pi\u00f9 rispetto al MIC-1, che non possiede un A bus):"}
{"id": "2574322", "revid": "1543377", "url": "https://it.wikipedia.org/wiki?curid=2574322", "title": "Campo di ghiaccio", "text": "Un campo di ghiaccio (in inglese ice field o icefield) \u00e8 un'area ghiacciata inferiore ai 50.000 km\u00b2, di solito situata nei climi freddi, a latitudini elevate e con sufficienti precipitazioni: si tratta di una vasta area di ghiacciai interconnessi da cui emergono le cime pi\u00f9 alte, i cosiddetti nunatak. \nI campi di ghiaccio sono pi\u00f9 grandi dei ghiacciai alpini, pi\u00f9 piccoli delle calotte di ghiaccio e simili alle cappe di ghiaccio.\nDescrizione.\nI campi di ghiaccio si formano a seguito di un grande accumulo di neve che, attraverso anni di compressione e congelamento, si trasforma in ghiaccio. A causa della forza di gravit\u00e0 a cui \u00e8 soggetto il ghiaccio, essi di solito si trovano su bacini o altipiani che consentono di avere un paesaggio glaciale continuo, non interrotto da canali di ghiaccio.\nI ghiacciai spesso si formano ai margini dei campi di ghiaccio, servendo da sbocco agli stessi: a loro volta i campi di ghiaccio compensano con le nevicate la perdita del ghiaccio che serve ad alimentare i ghiacciai limitrofi.\nI campi di ghiaccio si distinguono dalle \"cappe di ghiaccio\" perch\u00e9 sono vincolati dalla topografia: infatti, non rivestendo completamente di ghiaccio l'area su cui sorgono, essi, nei loro movimenti, devono fare i conti con la geografia del luogo. Un campo di ghiaccio, quindi, non ha la caratteristica forma a cupola delle \"cappe di ghiaccio\": queste ultime, rivestendo completamente l'area su cui sorgono, non sono vincolate dal terreno nei loro flussi.\nPrincipali aree ghiacciate del mondo.\nSi riportano di seguito, in ordine di grandezza, le principali aree ghiacciate del mondo, siano esse calotte di ghiaccio, cappe di ghiaccio o campi di ghiaccio:"}
{"id": "2574323", "revid": "110157", "url": "https://it.wikipedia.org/wiki?curid=2574323", "title": "MIC-3", "text": "Il MIC-3 \u00e8 un'architettura di processore inventata da Andrew S. Tanenbaum da utilizzare come esempio semplice ma completo per il suo libro \"Architettura dei calcolatori\".\nIl \"linguaggio microcodice\" MAL (Micro-Assembly Language) \u00e8 realizzato per consentire la scrittura di un interprete IJVM (Integer Java Virtual Machine) con semplicit\u00e0. Esempi di codice sorgente per questo interprete si trovano nel libro su menzionato.\n\u00c8 presente l'IFU (Instruction Fetch Unit), un'unit\u00e0 che si occupa di richiedere i byte del codice IJVM alla memoria centrale.\nNell'architettura MIC-3 possono essere eseguite pi\u00f9 microistruzioni contemporaneamente (parallelismo). La grande differenza del MIC-3 \u00e8 che vengono introdotti 3 registri LATCH sul bus A, B e C. In questo modo vengono create 3 sezioni indipendenti l'una dall'altra, creando in questo modo una pipeline.\nQuesti due registri permettono di incrementare la velocit\u00e0 del Mic-3 dato che il ciclo di clock \u00e8 diviso in tre e in questo modo il ritardo massimo della propagazione del segnale \u00e8 ridotto, con il risultato che la frequenza del clock \u00e8 incrementata.\nHardware.\nBUS.\nSono presenti 3 Bus da 32 linee ciascuno:"}
{"id": "2574329", "revid": "1305772", "url": "https://it.wikipedia.org/wiki?curid=2574329", "title": "Didier Burkhalter", "text": "Biografia.\nDopo gli studi universitari in economia politica presso l'Universit\u00e0 di Neuch\u00e2tel e licenziato in scienze economiche, ha iniziato la politica nel quadro del Partito Democratico Radicale. \u00c8 stato eletto il 16 settembre 2009 per sostituire Pascal Couchepin che aveva annunciato le proprie dimissioni per il mese di ottobre. Come il predecessore \u00e8 esponente del Partito Liberale Radicale, \u00e8 il centododicesimo consigliere federale eletto e il tredicesimo rappresentante del Canton Neuch\u00e2tel a entrare nel governo federale.\nHa ottenuto la maggioranza assoluta dei voti dell'Assemblea federale al quarto scrutinio, battendo cos\u00ec Urs Schwaller, il candidato proposto dal PPD per riconquistare il secondo seggio nell'esecutivo federale perso nel 2003\nBurkhalter \u00e8 stato membro del parlamento cantonale dal 1990 al 2001, del Consiglio nazionale dal 2003 al 2007 e del Consiglio degli Stati dal 2007, fino all'elezione in Consiglio federale nel 2009.\nDapprima a capo del Dipartimento federale dell'interno (DFI), a dicembre 2010 pass\u00f2 a capo del Dipartimento federale degli affari esteri (DFAE). A dicembre 2013 \u00e8 stato eletto con 182 voti su 202 Presidente della Confederazione per il 2014.\nDal 1\u00ba gennaio al 31 dicembre 2014 ha ricoperto l'incarico di presidente dell'OSCE.\nIl 14 giugno 2017 Didier Burkhalter annuncia a sorpresa che lascer\u00e0 l'incarico di consigliere federale a fine ottobre dello stesso anno."}
{"id": "2574330", "revid": "1043", "url": "https://it.wikipedia.org/wiki?curid=2574330", "title": "Burset", "text": ""}
{"id": "2574331", "revid": "767487", "url": "https://it.wikipedia.org/wiki?curid=2574331", "title": "Ferdinando Ferri", "text": "Biografia.\nAppartenente a una famiglia di magistrati e avvocati, Ferdinando Ferri segu\u00ec anch'egli inizialmente le tradizioni familiari entrando in magistratura come uditore giudiziario della provincia Abruzzo Ultra (attuale provincia dell'Aquila) alla fine del 1797. Venuto a Napoli alla fine dell'anno successivo, si convert\u00ec all'ideologia giacobina, secondo Croce per l'influenza del suo maestro Luigi Serio.\nDeputato del quartiere della Vicaria durante la Repubblica Napoletana (1799), contribu\u00ec alla scoperta della congiura antigiacobina dei Baccher denunciando le informazioni date da Gerardo Baccher a Luisa Sanfelice. Secondo molti memorialisti, Ferdinando Ferri era l'amante di Luisa Sanfelice; secondo Benedetto Croce, l'amante della Sanfelice era lo storico Vincenzo Cuoco e Ferdinando Ferri si limit\u00f2 a denunciare l'informazione ottenuta da quest'ultimo. Ritornati i Borboni, dopo la caduta della Repubblica Napoletana (1799), Ferri fu incarcerato e nel 1801 condannato all'esilio. Dal 1806, sotto i re francesi Giuseppe Bonaparte e Gioacchino Murat, lavor\u00f2 nuovamente a Napoli come funzionario nell'amministrazione statale.\nConserv\u00f2 il posto dopo la restaurazione e da allora si mantenne leale e ossequente alla dinastia dei Borbone di Napoli: il 15 luglio 1817 venne nominato consigliere della Gran Corte dei conti, passando dalle dipendenze del ministero delle Finanze, nel 1832 fu nominato avvocato generale dello Stato e il 16 agosto 1841 ministro delle Finanze del governo Pietracatella; si dimetter\u00e0 nel 1847 da quest'ultimo incarico, sostituito da Giustino Fortunato, adducendo motivi di salute, ritornando alla Corte dei Conti come presidente. Come ministro delle finanze pesa su Ferri un giudizio negativo del Settembrini.\nIn et\u00e0 avanzata 1\u00ba marzo 1824 spos\u00f2 la gentildonna spagnola Chiara Pe\u00f1alver da cui ebbe cinque figli, di cui quattro maschi, uno dei quali, di nome Filippo, fu condannato nel 1863 per attivit\u00e0 politica filoborbonica."}
{"id": "2574333", "revid": "92723", "url": "https://it.wikipedia.org/wiki?curid=2574333", "title": "Umi no Misaki", "text": " \u00e8 un manga giapponese ideato e disegnato da Kou Fumizuki. \u00c8 stato serializzato dalla Hakusensha sulla rivista \"Young Animal\" dal 28 settembre 2007 al 28 febbraio 2014. I 135 capitoli sono stati raccolti successivamente in 15 volumi \"tank\u014dbon\".\nTrama.\nNagi Goto giunge sull'isola giapponese di Okitsushima. Sceso dalla nave inizia la sua ricerca di Umi no Misaki (lett. \"promontorio sul mare\") ed incontra per caso una giovane e bellissima ragazza di nome Shizuku Narumi che si offre volentieri di accompagnarlo in quel luogo. Una folata di vento per\u00f2 fa volare via il cappello di Shizuku e Nagi precipita dalla scogliera per riuscire a prenderlo; quando ormai le forze lo stavano abbandonando in balia delle acque la ragazza riesce a raggiungerlo e con la respirazione bocca a bocca a rianimarlo. Dopo aver passato il resto della giornata insieme, i due si separano; giunto a casa riceve una telefonata di suo padre che gli comunica che purtroppo non potr\u00e0 raggiungerlo per molto tempo ma che potr\u00e0 fare comunque affidamento sui vicini di casa. Tra loro c'\u00e8 Karin Nagumo che ha la brutta abitudine di cambiarsi senza chiudere le tende, cos\u00ec, involontariamente, Nagi la vede e questo sciocca la ragazza. Con Karin abita anche la nonna e la sorellina Rinne che si affeziona subito a Nagi; questa famiglia \u00e8 comunque molto gentile e lo invita spesso a mangiare da loro.\nIl giorno successivo il ragazzo si reca per la prima volta nella sua nuova scuola e incontra, scambiandola per una studentessa delle elementari a causa del suo aspetto e del suo comportamento, la sua nuova insegnante: la signorina Kisaragi. Giunto in classe \u00e8 felice di vedere che tra i suoi nuovi compagni c'\u00e8 anche Shizuku ma lei fa finta di non conoscerlo e gli dice di non rivolgerle la parola. In cortile un'altra ragazza, Soyogi Mitsurugi, \u00e8 curiosa di come uno straniero possa conoscere Shizuku e quando Nagi prende per una spalla Karin reagisce violentemente bloccandolo per un braccio e intimandogli di non avvicinarsi mai pi\u00f9 a lei. Questa situazione getta nello sconforto Nagi che non riesce a capire ci\u00f2 che sta succedendo. Karin gli rivela per\u00f2 che alla festa della \"Divinit\u00e0 Drago\" potr\u00e0 iniziare a capire qualcosa di pi\u00f9. A questa festa ad accompagnarlo c'\u00e8 anche la signorina Kisaragi, che come lui ha avuto un permesso speciale per assistere all'evento. A celebrare la cerimonia c'\u00e8 proprio Shizuku che \u00e8 una delle tre \"Sacerdotesse del tempio\" che ha il compito di servire la Divinit\u00e0 Drago; questo suo ruolo importantissimo per gli abitanti dell'isola fa capire a Nagi il perch\u00e9 della reazione di rabbia e sconcerto delle altre persone nei suoi confronti quando si era avvicinato a lei con incuranza. Dopo aver portato i suoi rispetti alle Sacerdotesse del tempio, Rinne, lo ferma e gli dice di ritornare al tempio a notte a fonda. Nagi la ascolta e vi ritorna; Rinne lo fa vestire con un abito da cerimonia e sedere al posto della Divinit\u00e0 Drago. La nonna di Karin gli spiega che \u00e8 proprio lui la sua reincarnazione perch\u00e9 \u00e8 il figlio maschio di una ex Sacerdotessa del tempio e perch\u00e9 nato proprio il giorno in cui il precedente scomparve. Questa notizia lascia attonite le Sacerdotesse del tempio che non si aspettavano proprio Nagi e visto che il loro compito \u00e8 consacrare spirito e corpo alla Divinit\u00e0 Drago e guadagnarsi cos\u00ec la sua preferenza non sanno come comportarsi.\nKarin \u00e8 felice che sia proprio Nagi la Divinit\u00e0 Drago, cos\u00ec che anche lei possa avere una possibilit\u00e0 di essere scelta, vista la sua incapacit\u00e0 di seguire l'esempio delle altre Sacerdotesse del tempio nelle preghiere e nel comportamento con le altre persone. Shizuku finalmente pu\u00f2 aprirsi con qualcuno che la capisca davvero e Nagi \u00e8 proprio la persona ideale per lei visto il loro primo incontro a Umi no Misaki. Anche Soyogi, l'unica a cui non piaceva l'idea che fosse proprio Nagi la Divinit\u00e0 Drago, comincia a fidarsi di lui e lo accetta come Divinit\u00e0 Drago e mano a mano che lo conosce meglio gli si avvicina sempre di pi\u00f9. A questo punto ognuna di loro vuole le attenzioni di Nagi e cominciano anche ad essere gelose l'una dell'altra perch\u00e9 hanno capito che questa \u00e8 una gara che porter\u00e0 la vincitrice ad averlo tutto per s\u00e9.\nManga.\n\"Umi no Misaki\" \u00e8 stato serializzato dalla Hakusensha sulla rivista \"Young Animal\" dal 28 settembre 2007 al 28 febbraio 2014. I 135 capitoli sono stati poi raccolti in 15 volumi \"tank\u014dbon\"."}
{"id": "2574334", "revid": "1543377", "url": "https://it.wikipedia.org/wiki?curid=2574334", "title": "Howlin' Wolf (album)", "text": "Howlin' Wolf \u00e8 il secondo album dell'artista blues statunitense Chester Burnette noto come Howlin' Wolf . A causa dell'illustrazione in copertina (realizzata da Don Bronstein) raffigurante una sedia a dondolo, l'album \u00e8 anche conosciuto come \"The Rockin' Chair Album\", tanto che sulle ristampe dell'LP (etichetta Vogue, codice 600111) questo soprannome \u00e8 stato aggiunto in copertina.\nNel 2003 l'album \u00e8 stato collocato dalla rivista \"Rolling Stone\" al 223\u00ba posto nella classifica \"The 500 Greatest Albums of All Time\".\nRiedizione.\nNel 1984 la Chess Records ha ripubblicato l'album \"Howlin' Wolf\" in una riedizione identificata dal codice CH 9183. Nell'illustrazione in copertina \u00e8 stato rimosso il testo \"\"The Rockin' Chair Album\", sostituito da un logo ellittico recante la dicitura \"Chicago 26 Golden years, Single Album\"\", a indicare il 26\u00ba anniversario di attivit\u00e0 dell'etichetta Chess Records. Il logo della \"Vogue\" \u00e8 stato invece rimpiazzato dal codice identificativo della riedizione: CH 9183."}
{"id": "2574341", "revid": "124272237", "url": "https://it.wikipedia.org/wiki?curid=2574341", "title": "Milk and Coffee", "text": "I Milk and Coffee sono un gruppo musicale italiano, formatosi alla fine degli anni settanta.\nIl gruppo \u00e8 sempre composto da una voce maschile e tre femminili. La prima formazione annoverava: Giancarlo Nisi, Morena Rosini, Yvonne Harlow e Corrina Testa, con Florence Cavaliere che sostituisce Yvonne Harlow nel 1978 (un anno dopo il debutto). Daniel Faro, Morena Rosini, Monica Persiani e Irina La Font costituirono la seconda formazione.\nCarriera.\nAi loro esordi, nel 1977, compongono il tema del film \"Pugni dollari e spinaci\": \"Goodbye San Francisco\". L'anno successivo il brano \"Lady Blue\" diventa la sigla di \"Alto gradimento\", celebre programma trasmesso da Rai Radio 2.\nNel 1980 partecipano al programma televisivo \"A tutto gag\", che adotta come sigla il brano \"Indianapolis\", tratto dal loro primo album omonimo. Negli anni successivi partecipano al Festivalbar, compiono diversi tour in Sudamerica, e nel 1982 raggiungono la finale al Festival di Sanremo con un brano il cui testo \u00e8, per la prima volta, in italiano: \"Quando incontri l'amore\".\nIl gruppo partecipa in seguito alle trasmissioni televisive \"Buon compleanno TV (una edizione venne da loro vinta con la cover \"Il cielo in una stanza\" di Gino Paoli),\" \"Night and Day\", \"Disco Inverno\", \"Sabato sera\", \"Piacere Raiuno\" e \"Piccoli fans\".\nLa formazione dal 1989 che \u00e8 anche quella attuale, \u00e8 composta da: Morena Rosini, Daniel Faro, Monica Persiani, e Irina La Font.\nil gruppo dal 1985, con Morena Rosini, Daniel Faro, Corrina e Florence, fino al 1987, poi Morena Florence e Daniel, fino al 1988, poi con Morena, Daniel, Monica Persiani e Irina torna a partecipare a trasmissioni Rai, quali \"Domenica in\", \"Quelli che il calcio\", \"Uno mattina\", \"La vita in diretta\", \"Tappeto volante\", \"Ci vediamo in TV\", Cantagiro, Festivalbar, Festival internazionale della canzone di Sopot (Polonia), tourn\u00e9e in Russia, Canada, Cile, ecc.\nNel 2015 con Morena Daniel, Monica Irina, i Pandemonium e la Marchesa d'Aragona sono in teatro con Tutto bene madama la marchesa. Nel 2016 sono in Russia in tourn\u00e9e e nel 2016 inizia una forte collaborazione con Gianni Turco, produttore e regista del format musicale \"MilleVoci\". I Milk and coffee sono presenti in tutte le puntate del programma."}
{"id": "2574348", "revid": "116609703", "url": "https://it.wikipedia.org/wiki?curid=2574348", "title": "Monastero Agios Nikolaos", "text": "Il monastero Agios Nikolaos (, \"Moni Agiu Nikolau Anapafsa\") \u00e8 un monastero ortodosso del nord della Grecia. \u00c8 il pi\u00f9 piccolo di quelli ancora attivi.\nPosizione.\nSorge nella parte occidentale delle falesie di Meteora sopra il villaggio di Kastraki, in cima a una formazione rocciosa alta 80 metri. L'accesso agli edifici \u00e8 costituito da un sentiero che accede ai piedi della rupe con 143 gradini e di una scala di 85 gradini scavati nella parete rocciosa. Dal monastero si gode una vista mozzafiato.\nStoria.\nLe date della sua edificazione sono sconosciute, si ritiene che un primo nucleo di costruzioni risalga al tredicesimo secolo, ad opera di un anacoreta chiamato Nicanor Anapavsas. Le successive fasi di edificazione, visto l'esiguo spazio a disposizione, si sono sviluppate in altezza. Nel sedicesimo secolo si edific\u00f2 al piano superiore la chiesa di San Nicolao e vari edifici monastici che vennero abbandonati agli inizi del ventesimo secolo. Durante la seconda guerra mondiale sub\u00ec danneggiamenti. Negli anni sessanta iniziarono i lavori di restauro che durarono fino alla fine del secolo. Non vi sono informazioni su quanti monaci vi vivevano nei suoi momenti di splendore. Attualmente un solo monaco ne custodisce i tesori.\nArchitettura.\nGli esigui spazi a disposizione degli edificatori in cima a questa formazione rocciosa hanno costretto gli stessi a sviluppare le costruzioni sfruttando ogni minima sporgenza della roccia, in parte ricavando spazio con degli scavi. Il tutto si sviluppa per ovvi motivi in altezza, rendendo ancora pi\u00f9 vertiginoso il gi\u00e0 ripido paesaggio.\nAl primo livello si trova la cappella di Sant'Antonio con affreschi del quattordicesimo secolo, di soli quattro metri quadrati che permette la presenza in pratica di una sola persona e di una cripta ove venivano custoditi le reliquie e i manoscritti. Al secondo livello si trova la chiesa (\"Katolikon\") di San Nicola del sedicesimo secolo, interamente decorata da affreschi del famoso pittore di scuola cretese Th\u00e9ophane Strel\u00edtzas () del 1527. Essi mostrano diverse scene della Bibbia, come Giona nella bocca della balena, le Nozze di Cana e varie immagini di santi, il Cristo pantocratore nella cupola, la dormizione di Maria e le tentazioni di Cristo. Nel piccolo Nartece vi si trova il dipinto di Adamo che d\u00e0 il nome agli animali in particolare vi si vedono un elefante, un cavallo, un leopardo e un gatto e vari animali favolosi come il drago e il basilisco. Il terzo livello \u00e8 costituito dal refettorio, pure affrescato, dall'ossario e dalla cappella di San Giovanni Battista."}
{"id": "2574349", "revid": "599013", "url": "https://it.wikipedia.org/wiki?curid=2574349", "title": "Alessandro Cavallaro", "text": "A livello nazionale vanta due titoli italiani assoluti sui 200 metri piani (2000 e 2003), specialit\u00e0 di cui detiene il decimo tempo italiano di sempre (20\"42).\nBiografia.\nNella Coppa Europa del 2000 si \u00e8 classificato secondo sui 200 metri piani con il tempo di 20\"48. Nel 2007 ha stabilito il record mondiale militare dei 200 metri piani con 20\"57.\nDal 21 maggio 2012, data in cui \u00e8 stato eletto sindaco di Patern\u00f2 il professore Mauro Mangano, Alessandro Cavallaro ricopre la funzione di assessore allo sport."}
{"id": "2574351", "revid": "599013", "url": "https://it.wikipedia.org/wiki?curid=2574351", "title": "Andrea Colombo (atleta)", "text": "Biografia.\nAtleta della gloriosa societ\u00e0 sportiva milanese dell'Atletica Riccardi, dove fu allievo di Vittorio Col\u00f2.\nCampione europeo juniores a San Sebasti\u00e1n nel 1993 nei 200 metri piani, ottenne anche due medaglie ai Giochi del Mediterraneo e tre all'Universiade.\nCampionati nazionali.\n1999\nAltre competizioni internazionali.\n1995\n2000\n2001"}
{"id": "2574353", "revid": "15756", "url": "https://it.wikipedia.org/wiki?curid=2574353", "title": "Petasites hybridus", "text": "Il Farfaraccio maggiore (nome scientifico Petasites hybridus ) \u00e8 una pianta erbacea, rustica con numerosi capolini brunastri, appartenente alla famiglia delle Asteraceae.\nSistematica.\nLa famiglia di appartenenza del \u201cFarfaraccio maggiore\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. Il genere di appartenenza (\"Petasites\") comprende un paio di dozzine di specie, diffuse nelle zone umide delle regioni temperate dell'emisfero boreale delle quali quattro sono proprie della flora italiana.\nAll'interno della famiglia delle Asteraceae i \u201cFarfaracci\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori tubulosi al centro ed eventualmente fiori ligulati alla periferia, squame dell'involucro ben sviluppate e frutti con pappo biancastro e morbido. Al livello tassonomico inferiore fanno parte inoltre della trib\u00f9 delle \"Senecioideae\".\nAll'interno del genere invece le specie di questa scheda fanno parte della sezione delle \"EUPETASITES\". sezione caratterizzata dall'avere infiorescenze con numerosi capolini spesso organizzati in un racemo allungato (a fine fioritura); con le corolle dei fiori radiali troncate (o lievemente ligulate); con foglie-brattee caulinari sempre lanceolate-acuminate indipendentemente dalla posizione che possono avere lungo il fusto (basale o apicale).\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe uniche quattro specie (relative al territorio italiano) del genere \"Petasites\" possono essere confuse tra di loro, specialmente a fioritura finita quando le piante presentano solamente le foglie radicali.\nInoltre la pianta di questa scheda pu\u00f2 essere confusa con la specie di un altro genere \"Adenostyles alliariae\" (Gounan) Kerner \u2013 Cavolaccio alpino, in quanto entrambe le specie convivono negli stessi ambienti, questo per\u00f2 se si tratta di individui ridotti alle sole foglie. Si possono distingue comunque in quanto la lamina dell\"'Adenostyles\" \u00e8 pi\u00f9 triangolare e le nervature sono disposte in modo alterno (mentre quelle delle foglie del \u201cfarfaraccio\u201d sono opposte e pi\u00f9 simmetriche).\nEtimologia.\nSembra che sia stato Dioscoride Pedanio (Anazarbe in Cilicia, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, a nominare per primo queste piante col nome di \"Petasites\" riferendosi alle grandi foglie simili al \"pet\u00e0sos\" un cappello a grandi falde usato dai viaggiatori del suo tempo. Nome ripreso pi\u00f9 volte in tempi moderni da vari botanici (Tournefort, Adanson o Gaertner) e comunque consolidato, come genere, da Linneo nel 1735 e collocato nelle \u201cCorimbifere\u201d.\nL'epiteto specifico (\"hybridus\" = ibrido) probabilmente fa riferimento ad una possibile origine ibrida di questa specie. Mentre il nome comune (maggiore) sta ad indicare che questa specie \u00e8 quella che raggiunge le dimensioni maggiori in altezza.\nIl binomio scientifico attualmente accettato (\"Petasites hybridus\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778), biologo e scrittore svedese, da Joseph Gaertner (Calw, 12 marzo 1732 \u2013 Tubinga, 14 luglio 1791), botanico tedesco, e da altri botanici (Dr Bernhard Meyer (24 agosto 1767 \u2013 1\u00ba gennaio 1836) e Johannes Scherbius (1769-1813) ) in una pubblicazione del 1801.\nIn lingua tedesca questa pianta si chiama \"Gewh\u00f6nliche Pestwurz\"; in francese si chiama \"P\u00e9tasite hybride\"; in inglese si chiama \"Butterbur\".\nMorfologia.\nSono piante perenni che possono raggiungere anche i 120\u00a0cm di altezza durante la fruttificazione (dimensioni minime 15\u00a0cm) e presentano un forte dimorfismo tra le foglie cauline e quelle radicali. La forma biologica della specie \u00e8 geofita rizomatosa (G rhiz); ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, un fusto sotterraneo dal quale, ogni anno, si dipartono radici e fusti aerei (riproduzione vegetativa); altrimenti queste piante si possono riprodurre anche a mezzo seme.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 formata da diversi capolini sub-sessili. La forma \u00e8 una via dimezzo tra una infiorescenza corimbosa e una a pannocchia. Le infiorescenze sono comunque tutte terminali. La struttura dei capolini \u00e8 quella tipica delle \"Asteraceae\" : un peduncolo sorregge un involucro campanulato (o sub-cilindrico) composto da diverse (da 12 a 15) squame lineari e non tutte uguali, disposte in modo embricato in un'unica serie (a volte anche in 2 - 3 serie) che fanno da protezione al ricettacolo nudo (senza pagliette), piano o leggermente convesso, ma alveolato, sul quale s'inseriscono due tipi di fiori: i fiori femminili, quelli esterni ligulati (assenti in questa specie), e i fiori ermafroditi quelli centrali tubulosi. Gli involucri hanno un colore bruno-rossiccio. Le squame sulla superficie hanno da 1 a 5 nervi, mentre il bordo \u00e8 scarioso. I capolini sono i pi\u00f9 grandi del genere.\nQueste piante sono fondamentalmente dioiche in quanto le infiorescenze (rispetto alla composizione dei capolini) possono essere di due tipi: \nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Il colore dei fiori \u00e8 bianco-rossastro tendente al violetto e sono quasi inodori (eventualmente emanano un odore sgradevole). \nFrutti.\nIl frutto \u00e8 un achenio sub-cilindrico con superficie solcata (5\u00a0\u2013 10 coste) e glabra. All'apice \u00e8 presente un pappo biancastro formato da diversi peli lunghi (da 60 a 100), molli e denticolati. Lunghezza del pappo: 10\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nViene sconsigliato l'uso edule in quanto questa pianta contiene alcuni alcaloidi epatotossici (alcaloidi pirrolizidinici).\nGiardinaggio.\nRaramente queste piante vengono usate nel giardinaggio in quanto sono abbastanza invasive e occupano vaste aree."}
{"id": "2574354", "revid": "1718925", "url": "https://it.wikipedia.org/wiki?curid=2574354", "title": "Regno di Cachezia", "text": "Il Regno di Cachezia (georgiano: \u10d9\u10d0\u10ee\u10d4\u10d7\u10d8\u10e1 \u10e1\u10d0\u10db\u10d4\u10e4\u10dd, \"k'axetis samepo\"; anche scritto Kaxet'i o Kakhetia), era una monarchia del periodo tardo medievale/et\u00e0 moderna regnante nella Georgia orientale, grosso modo nella regione corrispondente all'attuale provincia di Cachezia, con la sua prima capitale a Gremi e poi a Telavi. Nasce dal processo di una divisione tripartita del Regno di Georgia nel 1465 e dur\u00f2, con molte brevi interruzioni, fino al 1762, quando Cachezia e il vicino regno georgiano di Cartalia venne a fondersi, tramite successione dinastica, sotto il governo del ramo kakhetiano della dinastia dei Bagrationi. Nel corso della maggior parte della sua storia turbolenta, Kakheti fu tributario all'impero persiano, i cui sforzi di tenere il riluttante regno georgiano dentro la sua sfera di influenza fece nascere una serie di conflitti militari con conseguenti deportazioni.\nStoria antica.\nL'apparizione del Regno di Chechezia fu il primo passo verso la divisione del Georgia coinvolta in guerre fratricide fin dalla met\u00e0 del XV secolo. Ci\u00f2 accadde dopo che il re Giorgio VIII, usurpatore del trono georgiano, venne catturato dal suo ardito vassallo Qvarqvare III, duca di Samtskhe, nel 1465, e detronizzato a favore di Bagrat VI. Egli dunque divent\u00f2 di fatto un regnante indipendente nel suo precedente appannaggio principesco della Cachezia, la provincia pi\u00f9 orientale della Georgia incentrata sulle valli fluviali dell'Alazani e dello Iori, dove rimase, come una sorta di anti-re, fino alla sua morte, avvenuta nel 1476. Oppresso da queste difficolt\u00e0, Costantino II, re di una Georgia ridotta, fu obbligato a sanzionare lo stato di cose, riconoscendo nel 1490 Alessandro I, figlio di Giorgio VIII, come re di Cachezia a est, e nel 1491 Alessandro II, figlio di Bagrat VI, come re d'Imerezia ad ovest, lasciando a se stesso il governo di Cartalia. In questo modo venne completata la divisione tripartita del Regno di Georgia.\nDiversamente da altre regioni georgiane, la Cachezia venne risparmiata dalle pi\u00f9 grandi incursioni straniere e da importanti sommovimenti interni, avendo inoltre, il vantaggio rispetto ad altre parti della Georgia di fiancheggiare l'importante \u201cvia della seta\u201d (Ghilan-\u015eamax\u0131-Astrachan'). Il governo cachezio favoriva questo commercio partecipandovi attivamente, legando strettamente il regno alla vita economica della Transcaucasia orientale e Iran. Le fertili terre della Cachezia coltivate in modo estensivo insieme alle esuberanti colonie ebraiche, armene e persiane nelle citt\u00e0 commerciali di Gremi, Zagemi, Karagaji e Telavi, diedero prosperit\u00e0, non riscontrabile in altri territori della frammentata Georgia di allora. Questa relativa stabilit\u00e0 per un certo tempo rafforz\u00f2 il potere monarchico, incrementando il numero dei suoi sostenitori tra la nobilt\u00e0.\nMinacciata dall'emergere dei grandi imperi dell'Est \u2013 ottomano e safavide\u2013 i re di Kakheti perseguirono accortamente una politica di equilibrio, cercando di stabilire un'alleanza con i regnanti correligionari della Moscovia contro i shamkhal di Tarki, nel Caucaso del Nord. Il trattato di pace ottomana-safavide ottenuta ad Amasya nel 1555 fece cadere la Cachezia dentro la sfera dell'influenza iraniana safavide, ma i governatori locali mantennero ancora una considerevole indipendenza e stabilit\u00e0 mostrando la volont\u00e0 di cooperare con i loro sovrani safavidi. Tuttavia, nel 1589, Alessandro II di Cachezia ufficialmente promise la sua alleanza allo zar Federico I di Russia, ma non venne mai effettivamente attuata. Con l'assassinio di Alessandro durante un colpo di Stato favorito dagli iraniani e dal figlio, un musulmano convertito, Costantino I, nel 1605, le sorti della Cachezia iniziano a rovesciarsi. Il popolo della Cachezia rifiut\u00f2 di accettare il patricidio e cos\u00ec lo rovescia, costringendo l'energico safavide, shah Abbas I, riluttante, a riconoscere il candidato proposto dai ribelli, il nipote di Costantino Teimuraz I, come nuovo re nel 1605. Cos\u00ec inizia il lungo e difficile regno di Teimuraz (1605-1648) segnato dal conflitto con i safavidi.\nEgemonia iranica.\nNel decennio che segue del 1610, Shah Abbas I rinnov\u00f2 i suoi sforzi per inglobare la Georgia nell'impero safavide e sottopose la Cachezia a ripetute invasioni, dal 1614 al 1617. In una serie di insurrezioni georgiane e rappresaglie iraniche, vennero uccise da sessanta a settantamila persone e oltre centomila contadini cachezi furono forzatamente deportati in Iran. La popolazione dellai Cachezia diminu\u00ec di due terzi; le fiorenti citt\u00e0 di una volta, come Gremi e Zagemi, si ridussero ad insignificanti villaggi; l'agricoltura and\u00f2 in declino e il commercio pervenne ad una fase di stagnazione. Verso il 1648, l'indefesso Taimuraz venne infine espulso dalla Cachezia. Il governo safavide, stringendo il suo controllo sulla Cachezia, implement\u00f2 una politica atta a sostituire la popolazione nativa con le trib\u00f9 turche nomadi. Allo stesso tempo, i montanari dagestani iniziarono ad attaccare e a colonizzare le zone di frontiera della regione della Cachezia.\nNel 1659, i Cachezi si sollevarono in massa, massacrando i nomadi e cedendo la loro regione a Vakhtang V Shah-Nawaz, un re musulmano georgiano della Cartalia, che riusc\u00ec ad ottenere il permesso dallo shah di insediare suo figlio Archil come re in Cachezia. Per un certo tempo i due regni della Georgia orientale furono virtualmente unificati sotto il governo di Shah-Nawaz e di suo figlio, dal quale deriv\u00f2 un periodo di relativa pace. Facendo della citt\u00e0 di Telavi la sua capitale, al posto di Gremi, rovinata dalle invasioni iraniane, Archil si prepar\u00f2 a realizzare un programma di ricostruzione. Tuttavia, la situazione promettente fu di breve durata. L'ascesa di Archil in Cachezia segn\u00f2 l'inizio di una rivalit\u00e0 tra i due rami dei Bagrationi \u2013 i Mukhrani, a cui apparteneva Archil, ed il ramo cachezo, di cui era membro lo spodestato Teimuraz I. Quest'ultima alla fine riusc\u00ec a ristabilire il proprio potere nel 1703, governando, da allora in poi, per conto dei sovrani safavidi. Ci\u00f2 si dimostr\u00f2 essere di poco vantaggio, tuttavia, e il regno continu\u00f2 ad essere infestato dalle incessanti incursioni dei dagestani.\nDal 1724 al 1744, la Cachezia venne soggetta alle successive occupazioni, ottomana e iraniana. Ad ogni modo, il servigio reso dal principe di Cachezia, Teimuraz II all'iraniano Nadir Shah nella lotta contro gli ottomani, fece s\u00ec che gli venisse annullato il duro tributo che la Cachezia pagava alla corte iraniana, nel 1743. La cooperazione con Nadir assicur\u00f2 a Teimuraz II il governo sia di Cachezia che di Cartalia, ottenendo cos\u00ec il riconoscimento per se stesso come re di quest'ultima, e per suo figlio, Eraclio II, come re della prima. Entrambi i monarchi vennero incoronati secondo il rito della tradizione cristiana nel 1745. Sfruttando l'inquietudine in Iran che segu\u00ec all'assassinio di Nadir nel 1747, i due sovrani autoproclamarono l'indipendenza dei loro regni. Il loro governo agevol\u00f2 la stabilizzazione della regione; l'economia inizio a rivivere e gli attacchi dagestani vennero ad essere ridotti, sebbene non eliminati. Alla morte di Teimuraz, l'8 gennaio del 1762, gli successe Eraclio II, che in questo modo riusc\u00ec a unificare la Georgia orientale nel singolo stato di Cartalia-Cachezia per la prima volta dopo quasi tre secoli."}
{"id": "2574356", "revid": "199745", "url": "https://it.wikipedia.org/wiki?curid=2574356", "title": "Farfaraccio maggiore", "text": ""}
{"id": "2574357", "revid": "1788047", "url": "https://it.wikipedia.org/wiki?curid=2574357", "title": "Campionato nordamericano di pallavolo femminile 2009", "text": "Il XXI campionato nordamericano di pallavolo femminile si \u00e8 svolto dal 22 al 27 settembre 2009 a Bayam\u00f3n, in Porto Rico. Al torneo hanno partecipato 8 squadre nazionali nordamericane e la vittoria finale \u00e8 andata per la prima volta alla Repubblica Dominicana.\nPodio.\nCampione.\nRepubblica Dominicana(Primo titolo)\nSecondo posto.\nPorto Rico\nTerzo posto.\nCuba"}
{"id": "2574358", "revid": "36426", "url": "https://it.wikipedia.org/wiki?curid=2574358", "title": "Mittagskogel / Kepa", "text": ""}
{"id": "2574359", "revid": "729019", "url": "https://it.wikipedia.org/wiki?curid=2574359", "title": "V\u00e4stertorp (metropolitana di Stoccolma)", "text": "V\u00e4stertorp \u00e8 una stazione della metropolitana di Stoccolma.\n\u00c8 situata all'interno della circoscrizione di H\u00e4gersten-Liljeholmen, mentre sul tracciato della linea rossa T14 \u00e8 compresa tra la fermata di H\u00e4gerstens\u00e5sen e il capolinea di Fru\u00e4ngen.\nA partire dal 1952 erano qui operative le linee di tram 14 e 17, mentre il passaggio all'attuale sistema di trasporto avvenne solo successivamente: la fermata della metropolitana divenne infatti operativa a partire dal 5 aprile 1964, ovvero lo stesso giorno in cui apr\u00ec il tratto da T-Centralen a Fru\u00e4ngen.\nLa piattaforma, posizionata in superficie, \u00e8 accessibile dalle due entrate ubicate sul viale \"St\u00f6rtloppsv\u00e4gen\" (lato nord) e sul viale \"V\u00e4stertorpsv\u00e4gen\" (lato sud). La progettazione della stazione venne affidata all'architetto Hans Borgstr\u00f6m, e le decorazioni contenute al suo interno furono curate nel 1982 dall'artista J\u00f6rgen Fogelquist.\nDurante un normale giorno feriale il traffico quotidiano ammonta mediamente a 3.600 persone circa."}
{"id": "2574362", "revid": "339392", "url": "https://it.wikipedia.org/wiki?curid=2574362", "title": "Lucy/Nyu", "text": ""}
{"id": "2574363", "revid": "517541", "url": "https://it.wikipedia.org/wiki?curid=2574363", "title": "Georgia orientale", "text": "La Georgia orientale comunemente si riferisce alla parte orientale dello stato georgiano, che in tempi storici comprendeva il regno dell'Iberia Caucasica. Attualmente il termine si riferisce al territorio della Georgia situato a est e a sud delle catene montuose del Likhi e Meskheti, esclusa la regione di Agiaria. La Georgia orientale include le province storiche georgiane di Samtskhe-Javakheti, Kartli, Kakheti, Pshavi, Mtiuleti, Tusheti, Khevsureti, Khevi come pure la capitale georgiana di Tbilisi."}
{"id": "2574367", "revid": "7", "url": "https://it.wikipedia.org/wiki?curid=2574367", "title": "Big Bopper", "text": ""}
{"id": "2574374", "revid": "116944", "url": "https://it.wikipedia.org/wiki?curid=2574374", "title": "Bonnie Prince Charlie", "text": ""}
{"id": "2574375", "revid": "1543377", "url": "https://it.wikipedia.org/wiki?curid=2574375", "title": "Busche (gioco di carte)", "text": "Busche \u00e8 un gioco di carte giocato con un mazzo di 40 carte di quattro semi (ad esempio con le Carte Piacentine). Giocano quattro persone individualmente e perde chi prende pi\u00f9 punti. Il gioco \u00e8 una variante del Tresette in cui lo scopo \u00e8 prendere almeno un punto, facendo per\u00f2 meno punti di tutti gli altri giocatori.\nSvolgimento della partita.\nUna partita \u00e8 divisa in pi\u00f9 giri. Un \"giro\" inizia con un mazziere che distribuisce tutte le carte ai giocatori (10 a testa) quindi il giocatore alla destra del mazziere inizia la \"mano\". Si gioca sempre in senso antiorario, a turno i giocatori giocano una carta e chi si aggiudica la mano inizia quella successiva. Si procede in questo modo fino a che tutte le carte non sono finite al che si procede con l'assegnazione delle busche. Chi perde diventa il mazziere del giro successivo e si procede fino al superamento del limite di busche.\nRegole del gioco.\nNel gioco delle busche \u00e8 obbligatorio rispondere a seme, ovvero si deve calare una carta dello stesso seme della prima giocata nella mano. Se non si ha nessuna carta del seme richiesto \u00e8 possibile giocare qualunque altra carta.\nQuando tutti hanno scartato la loro carta, colui che ha risposto al seme e ha giocato la carta con valore di presa pi\u00f9 alto si aggiudica la mano e prende tutte le carte poste sul tavolo e le ripone (coperte) davanti a s\u00e9; sar\u00e0 poi lui ad iniziare la mano successiva e a decidere il seme di mano.\nI valori di presa sono nell'ordine: 3, 2, Asso, Re o 10, Cavallo o 9, Fante o 8, 7, 6, 5 e 4.\nAd esempio se nell'ordine viene giocato 7 di spade, 2 di spade, 3 di bastoni e Asso di spade, sar\u00e0 il secondo giocatore con il suo 2 di spade ad aggiudicarsi la mano.\nDopo dieci mani i giocatori hanno esaurito le carte e si chiude quindi il giro. Si procede al conteggio dei punti e delle busche prima di cominciare con un nuovo giro.\nLe busche si sommano nel corso dei giri e sono il punteggio di ogni giocatore nella partita. La partita termina quando un giocatore supera le 20 busche oppure quando due giocatori passano le 10 busche. Il giocatore/i che supera le busche massime perde, mentre gli altri giocatori sono i vincitori.\nConteggio dei punti.\nAlla fine del giro si contano i punti presenti nelle carte aggiudicate da ciascun giocatore. Colui che ne ha di pi\u00f9 perde e si prende le busche. Se per\u00f2 uno o pi\u00f9 giocatori non si aggiudicano neppure una mano (non hanno \"coperto\") perdono automaticamente.\nI valori delle singole carte sono:\nQuindi nel mazzo ci sono in totale 40 punti.\nQuando tutti i giocatori hanno contato i punti delle mani che si sono aggiudicati, solamente quello che ha il punteggio pi\u00f9 alto prende le busche, secondo questo criterio:\nSe due o pi\u00f9 giocatori hanno pari punteggio finale, prendono entrambi le busche dovute.\nSe uno o pi\u00f9 giocatori non hanno coperto, invece, le busche si contano nel modo seguente:\nBusche extra.\nUna busca extra viene data a chi, volontariamente o involontariamente:\nTecniche.\nNel gioco delle busche \u00e8 di fondamentale importanza tenere a mente le carte che sono scese nelle mani precedenti dal momento che \u00e8 facile distrarsi e trovarsi in condizione di non riuscire a coprire o di aggiudicarsi forzatamente tutte le mani rimanenti. Ad esempio se sono gi\u00e0 scese sei carte di bastoni e in mano si possiedono le rimanenti 4 e solo quelle e si \u00e8 primi di mano, nessuno potr\u00e0 rispondere a bastoni e ci si aggiudicher\u00e0 automaticamente tutte le ultime mani che sono di norma le pi\u00f9 pesanti. Un occhio particolare va dato ai denari in quanto l'asso di denari, chiamato anche \"Pita\" o \"Pitocco\", vale ben 8 punti. Proprio per questo motivo spesso questa carta \u00e8 chiamata \"l'oleosa\".\nSe dopo qualche mano si nota che uno o due giocatori sono in difficolt\u00e0 e non hanno coperto, gli altri possono giocare in modo da lasciarli scoperti cercando di aggiudicarsi tutte le mani rimanenti."}
{"id": "2574376", "revid": "436907", "url": "https://it.wikipedia.org/wiki?curid=2574376", "title": "L'orso bruno/E li ponti so' soli", "text": "L'orso bruno/E li ponti so' soli \u00e8 un singolo del cantautore italiano Antonello Venditti, pubblicato nell'estate 1973 come unico estratto dal primo album in studio \"L'orso bruno\".\nUscito originariamente sotto la It, il singolo \u00e8 stato ripubblicato l'anno seguente dalla RCA Italiana.\nDescrizione.\n\"L'orso bruno\" \u00e8 un brano dalla tematica ambientalista che racconta il letargo di un orso bruno. \"E li ponti so' soli\" \u00e8 cantata in dialetto romanesco e descrive la vita di una vecchia barbona romana; verr\u00e0 reincisa da Venditti nell'album \"Le cose della vita\", con un nuovo arrangiamento, molto pi\u00f9 scarno, con solo l'organo eminent come accompagnamento.\nLa copertina del singolo ricalca l'album, e riporta, anche se con disposizione leggermente diversa, lo stesso disegno ad opera di Alvise Sacchi, il percussionista dei Blue Morning (gruppo prodotto dallo stesso Venditti nel 1973).\nIl disco \u00e8 stato registrato negli studi Fonorama di Milano (di propriet\u00e0 di Carlo Alberto Rossi), ed il tecnico del suono \u00e8 Bruno Malasoma.\nTracce.\nTesti e musiche di Antonello Venditti."}
{"id": "2574381", "revid": "6923", "url": "https://it.wikipedia.org/wiki?curid=2574381", "title": "Campionato mondiale sportprototipi", "text": ""}
{"id": "2574385", "revid": "1543377", "url": "https://it.wikipedia.org/wiki?curid=2574385", "title": "Kentar\u014d Minagawa", "text": "\u00c8 marito della sciatrice freestyle Aiko Uemura, a sua volta atleta di alto livello.\nBiografia.\nMinagawa, originario della Prefettura di Niigata, ottenne il primo piazzamento di rilievo in campo internazionale il 10 settembre 1994 ai Campionati neozelandesi di Coronet Peak, giungendo 15\u00ba in slalom gigante. Nel 1995 ottenne il 12\u00ba posto in slalom speciale ai Mondiali juniores di Voss, in Norvegia, tenutisi in marzo; l'anno successivo nell'edizione dei Mondiali juniores di Schwyz/Ybrig, in Svizzera, concluse 5\u00ba in slalom speciale.\nEsord\u00ec ai Giochi olimpici invernali a , senza concludere n\u00e9 lo slalom gigante n\u00e9 lo slalom speciale. Il 26 ottobre dello stesso anno disput\u00f2 la sua prima gara in Coppa del Mondo a Tignes, in Francia, non classificandosi per la seconda manche dello slalom speciale in programma. Nel 2001 partecip\u00f2 ai Mondiali di Sankt Anton am Arlberg, in Austria, giungendo 10\u00ba nello slalom speciale. L'anno dopo disput\u00f2 lo slalom speciale dei XIX Giochi olimpici invernali di , senza concludere la prova; non tagli\u00f2 il traguardo nemmeno nelle successive rassegne iridate di Sankt Moritz 2003 e Bormio/Santa Caterina Valfurva 2005.\nIl 15 gennaio 2006 sul difficile tracciato elvetico di Wengen conquist\u00f2 il miglior risultato di carriera in Coppa del Mondo, piazzandosi 4\u00ba nello slalom speciale vinto dall'italiano Giorgio Rocca; nella stessa stagione venne convocato per i XX Giochi olimpici invernali di , dove ottenne il 4\u00ba posto nello slalom speciale vinto dall'austriaco Benjamin Raich davanti ai connazionali Reinfried Herbst e Rainer Sch\u00f6nfelder. Nemmeno nelle sue ultime presenze iridate e olimpiche, rispettivamente Val-d'Is\u00e8re 2009 e , riusc\u00ec a portare a termine gli slalom speciali; chiuse la carriera in occasione dello slalom di Coppa del Mondo disputato a Wengen il 19 gennaio 2014, senza completare la gara.\nPalmar\u00e8s.\nNor-Am Cup.\nNor-Am Cup - vittorie.\nLegenda:\nSL = slalom speciale\nFar East Cup.\nFar East Cup - vittorie.\nLegenda:\nGS = slalom gigante\nSL = slalom speciale"}
{"id": "2574386", "revid": "287204", "url": "https://it.wikipedia.org/wiki?curid=2574386", "title": "Kentaro Minagawa", "text": ""}
{"id": "2574387", "revid": "287204", "url": "https://it.wikipedia.org/wiki?curid=2574387", "title": "Empathy", "text": "Empathy \u00e8 un client di messaggistica istantanea che gestisce chat, voce, video, trasferimento di file attraverso vari protocolli: Google Talk (protocollo Jabber/XMPP), MSN, IRC, Salut, AOL Instant Messenger, Facebook, Yahoo!, Gadu-Gadu, Groupwise, ICQ e QQ (i protocolli supportati dipendono dai quali componenti di Telepathy sono installati); File transfer per XMPP e reti locali; chiamate in voce e video attraverso i protocolli SIP, XMPP, Google Talk e MSN.\nEmpathy fornisce anche una collezione di GUI widgets per la creazione di client di IM per GNOME. \u00c8 stato scritto come una estensione per il framework Telepathy, per collegare diverse reti di instant messaging ad un'unica interfaccia grafica.\nEmpathy \u00e8 stato incluso in GNOME dalla versione 2.24 ed ha rimpiazzato Pidgin su Ubuntu dalla versione 9.10 e su OpenSUSE dalla versione 11.3."}
{"id": "2574389", "revid": "106908", "url": "https://it.wikipedia.org/wiki?curid=2574389", "title": "Nuoto ai Giochi della II Olimpiade - 100 iarde dorso", "text": ""}
{"id": "2574393", "revid": "2088378", "url": "https://it.wikipedia.org/wiki?curid=2574393", "title": "Episodi di Criminal Minds (quinta stagione)", "text": "La quinta stagione della serie televisiva Criminal Minds negli Stati Uniti \u00e8 stata trasmessa dal 23 settembre 2009 al 26 maggio 2010 sul network CBS, ottenendo un'audience media di 13.695.000 telespettatori, risultando cos\u00ec una delle serie tv pi\u00f9 seguite della stagione televisiva statunitense.\nIn Italia \u00e8 stata trasmessa da Fox Crime dal 29 gennaio al 2 luglio 2010 e in chiaro da Rai 2 in due parti: i primi 17 episodi dal 17 settembre 2010 al 10 dicembre 2010, mentre i restanti 6 dal 5 marzo 2011 al 2 aprile 2011.\nSenza nome, senza volto.\nTrama.\nLa squadra viene chiamata a indagare sul caso di un uomo che minaccia un dottore, tenendo sotto controllo suo figlio: se quest'ultimo non si fosse comportato normalmente, l'assassino avrebbe ucciso una persona al giorno. Dopo le prime vittime, la polizia del luogo chiama la BAU e si organizza per proteggere il dottore e suo figlio. Nel frattempo, alla squadra manca Hotch che \u00e8 stato raggiunto in casa dal Mietitore alla fine della stagione precedente.\nPreoccupata per la sua mancanza, e per il fatto che il ritardo non \u00e8 nella natura del loro capo, Prentiss va a casa di Hotchner. Qui scopre che l'uomo \u00e8 stato rapito e vi sono tracce di intrusione e di sangue, oltre che un grosso buco in una parete. Prentiss decider\u00e0 quindi di occuparsi da sola di Hotchner, sostenuta a distanza da Garcia e Reid, mentre gli altri si continueranno a occupare del caso senza sapere nulla di quanto accaduto al loro capo. \nIntanto, il figlio del dottore ha ascoltato i discorsi della BAU con suo padre e ha deciso di tornare a scuola per non far morire pi\u00f9 nessuno. La squadra si mette d'accordo con la preside per controllarlo a vista. Nel frattempo, Reid e il dottore - rimasti in casa - iniziano a indagare sulle cartelle cliniche del dottore, alla ricerca di un caso particolare che potrebbe aver spinto qualcuno a vendicarsi di lui. Il dottore ricorder\u00e0 il particolare caso di un ragazzo, morto ancora prima di arrivare in ospedale, il cui padre se l'era presa con lui in quanto non aveva neanche provato a operarlo. Preso atto della cosa, Reid e il dottore si preparano per andare a prendere il figlio di quest'ultimo a scuola; Reid intuisce che il vero bersaglio possa essere il dottore stesso e, infatti, riesce a salvarlo appena in tempo da uno sparo, venendo ferito alla gamba ma sparando all'assassino. \nNel frattempo, nel quartier generale in Virginia Garcia ricerca Hotchner in tutti gli ospedali della zona e lo trova, incosciente ma vivo. Quando tutti, compresa la squadra di ritorno dal caso, riesce a raggiungerlo Hotchner spiega cosa \u00e8 accaduto e scopre che il Mietitore ha preso l'indirizzo di casa della sua famiglia. Hailey e Jack vengono salvati e posti sotto protezione testimoni, mentre Hotchner ricorda quanto accaduto (quindi la vera e propria tortura a cui l'ha sottoposto il Mietitore, che lo ha pugnalato pi\u00f9 volte da cosciente) e viene sospeso per un mese.\nSoggetto Ignoto.\nIl padre del ragazzo morto in ospedale, Patrick Meyers\nIl trauma della memoria.\nTrama.\nUn uomo, visibilmente disturbato e pieno di tic, entra in una farmacia a Louisville, Kentucky, per comprare dei medicinali. Quando non li ottiene perch\u00e9 ha la ricetta scaduta, va in escandescenze e, quando uno scaffalista e altri clienti della farmacia cercano di fermarlo, l'uomo li colpisce con un oggetto affilato. In tutto uccide tre persone e ne ferisce due. L'unit\u00e0 viene chiamata a collaborare col caso, anche con i dubbi di Morgan per il ritorno troppo anticipato del loro capo: teme che 34 giorni siano troppo pochi e che Hotchner possa soffrire di Disturbo da Stress Post-Traumatico, mentre Rossi lo rassicura e dice che devono fidarsi di loro. Prentiss va a prendere Hotch e, insieme a un Reid ancora ferito, partono per il caso. L'analisi del profilo dimostra che l'uomo \u00e8 uno psicotico in crollo, che non prendeva pi\u00f9 le sue medicine da pi\u00f9 di un mese perch\u00e9 lo psichiatra aveva giudicato sicuro smettere la terapia. L'uomo va proprio dal suo dottore, alla ricerca di medicinali, e quando viene toccato reagisce negativamente uccidendo sia lui che un altro paziente.\nHotchner prende molto negativamente la cosa, prendendosela con tutti e dimostrando di non essere pi\u00f9 equilibrato come un tempo. Nonostante tutto, le indagini continuano e la BAU scopre la vera identit\u00e0 dell'uomo e la mancanza di un passato dichiarato, chiaramente che nasconde qualcosa. Durante le indagini, l'unit\u00e0 approda a un uomo, chiamato Tommy, che racconta di un rapimento avvenuto quando aveva 12 anni e dell'aiuto che un bambino turbato di 6 anni gli aveva dato. Capiscono quindi che il bambino \u00e8 il loro SI e che sta ripercorrendo tutte le tappe importanti del suo passato, compreso l'orfanotrofio dove si trovava - e dal quale rapisce un ragazzino, scambiandolo per il suo amico Tommy - e la vecchia casa di suo padre, un pedofilo che lo sfruttava per rapire e seppellire bambini. \nLo scopo del SI, quindi, era quello di tornare a casa ed avere risposte da suo padre sul perch\u00e9 di tanti rapimenti e sulla sua identit\u00e0. Senza rispettare il protocollo, Hotchner irrompe nella casa da solo e non armato e riesce a convincere l'SI a liberare l'ostaggio, ma non a salvare suo padre. \nL'SI verr\u00e0 arrestato e sar\u00e0 in pace, ma il comportamento pericoloso e sconsiderato di Hotch verr\u00e0 mal visto da Morgan che discuter\u00e0 ancora una volta con Rossi, sottolineando come Hotchner adesso non abbia pi\u00f9 nulla da perdere e potrebbe gettarsi nelle cose a capofitto, nel tentativo di \"far perdere\" il Mietitore (che, invece, considera una vittoria il fatto che Hotch sia vivo e soffra a causa sua).\nSoggetto Ignoto.\nIl figlio dell'assassino di Hollow Creek, Darrin Call\nIl pianificatore.\nTrama.\nIl team investiga su un caso nella citt\u00e0 natale di Rossi, Long Island, che riguarda sia la sua vita personale che quella professionale. Vengono trovati diversi cadaveri di uomini e donne mutilati o lasciati morire di fame. Si scopre che i killer sono due, un pianificatore e un attuatore. Il pianificatore vuole vendicare delle vittime di stupro o negligenza, i cui aggressori non erano stati processati. Il team scopre che l'attuatore \u00e8 un semplice sicario, mentre il pianificatore \u00e8 un giudice, vedovo e malato terminale di cancro, che voleva fare giustizia per quei crimini che nessuno aveva giudicato. La sua penultima vittima \u00e8 proprio l'uomo che, ubriaco al volante, aveva causato la morte di sua moglie Emma, vecchia amica di David Rossi. L'ultima \u00e8 il giudice stesso, mentre viene scortato dalla sede dell'FBI verso la prigione.\nSoggetto Ignoto.\nIl sicario Tony Mecacci, alias Bosola, assoldato dal giudice Schuller\nViolenza pura.\nTrama.\nL'uccisione di due coppie all'interno di una casa borghese, porta la squadra in un quartiere in piena riqualificazione urbana e, come tale, pieno di cantieri. Le quattro vittime sono state sfigurate in modo molto violento con un oggetto contundente e le difficolt\u00e0 che il quartiere sta vivendo dirotta la BAU verso le classi sociali meno agiate e pi\u00f9 in difficolt\u00e0. Infatti, la riqualificazione del quartiere sta spingendo le persone pi\u00f9 povere verso le periferie ed \u00e8 proprio su questa categoria che si spingono le ricerche. Tuttavia, l'uccisione violenta di altre due persone non simbolicamente collegate al quartiere porta l'unit\u00e0 a sviluppare un profilo diverso, meno legato alle faccende del quartiere e pi\u00f9 interessato invece alla violenza pura. Morgan nota che, considerando il modo in cui le vittime sono state uccise, si deve trattare per forza di pi\u00f9 SI, esperti in quello che fanno e che passano inosservati nel quartiere. Considerando i numerosi cantieri aperti, le indagini si spostano sui lavoratori stagionali e sulle probabili vittime primarie, che hanno consentito loro di allenarsi. Trovano la prima vittima murata in una casa rifatta da poco, cos\u00ec capiscono che i tre sono dei costruttori e scoprono che vivono insieme. Irrompono, quindi, al loro indirizzo arrestandone uno. Gli altri due sono nascosti in un cantiere e decidono di farsi uccidere dalla polizia, fingendo di essere armati.\nHotchner e gli altri decidono di non intervenire, soprattutto per tranquillizzare la polizia locale con la quale c'era stato qualche screzio. Morgan, che ha preso la cosa sul personale in quanto la sorella di una delle vittime ha chiesto il suo appoggio psicologico, esita ma poi segue gli altri. \nLa puntata si chiude con Morgan che va dalla sorella della vittima a darle la buona notizia.\nSoggetto Ignoto.\nGli operai J. Turner, C. Vincent e J.R. Baker\nUn terribile giro di giostra.\nTrama.\nL'unit\u00e0 si sposta in Nuovo Messico per occuparsi di un caso molto strano: l'SI rapisce e stupra giovani donne bionde, ma poi le abbandona senza riguardi e senza che ci siano segni evidenti di sadismo sessuale, anche se lo stupro lo richiederebbe. Analizzando le vittime, si scopre che le donne avevano tutte partorito e tutto avevano in circolo medicine e ormoni della gravidanza. La BAU sospetta che l'uomo rivenda i bambini al mercato nero, soprattutto quando scopre che i pi\u00f9 pagati sono quelli \"modello norvegese\": biondi e con gli occhi azzurri come le madri. Il comportamento del SI con le donne, prima che le uccida, fa protendere l'unit\u00e0 verso una donna, per poi capire che si tratta di una coppia: la donna mantiene in salute le donne e accudisce i bambini, l'uomo uccide le donne. Dopo alcune ricerche sui medicinali usati dalla coppia, Rossi capisce che probabilmente usano quei medicinali in quanto sono gli unici gi\u00e0 reperibili in casa, cos\u00ec capisce che la donna ha un tumore al seno. Analizzando la vittimologia, Reid scopre che tutti i bambini dati in adozione sono femmine, capiscono quindi che gli SI cercano bambini maschi.Garcia, facendo un controllo incrociato con le donne malate al seno che hanno denunciato un marito violento e stupratore, scopre che la donna ha perso il figlio maschio e di nome Michael, all'ottavo mese. I due SI stanno quindi cercando di \"crearsi\" un nuovo figlio. Intanto, un'altra ragazza viene rapita e viene costretta ad assistere una precedente vittima - ormai prossima al parto - e a far nascere il bambino. Combinazione, quest'ultimo bambino \u00e8 maschio e viene chiamato Michael, ma fortunatamente la BAU riesce a intervenire prima che le due donne vengano uccise. Morgan riesce a convincere la donna a cedergli il bambino e lei e il marito vengono arrestati, mentre le due vittime liberate. \nAl ritorno in Virginia, Morgan finalmente scopre il perch\u00e9 dello strano comportamento di Hotchner che, per tutta la durata dell'indagine, l'aveva costretto a lavorare pi\u00f9 duramente degli altri e a occuparsi di numerose scartoffie. Dall'inizio del caso Foyet, infatti, l'uomo aveva il fiato della politica e del capo Strauss sul collo, fino a quando la donna non ha chiesto le sue dimissioni come capo dell'unit\u00e0. Per evitare trasferimenti e riorganizzazioni interne e tenere unita la squadra, Hotch aveva pensato di allenare Morgan e promuoverlo a capo supervisore, riuscendo cos\u00ec a evitare movimenti esterni. \nMorgan accetta l'incarico ma solo temporaneamente, fino a quando Il Mietitore non verr\u00e0 catturato.\nSoggetto Ignoto.\nLa coppia Robert e Linda Reimann\nL'enucleatore.\nTrama.\nIl team \u00e8 chiamato a Oklahoma City dove aiuta le autorit\u00e0 locali a dare la caccia a un serial killer che prende gli occhi delle sue vittime come souvenir. Il killer \u00e8 un ragazzo che ha subito di recente la perdita del vecchio padre e la cui madre, morta anni prima in un incidente, soffriva di una malattia degenerativa agli occhi.\nSoggetto Ignoto.\nIl tassidermista Earl Bulford\nLa musica del sangue.\nTrama.\nIl BAU \u00e8 chiamato a Los Angeles per investigare su una serie di omicidi che conduce ad una rockstar del movimento dark che sembra essersi persa nell'inquietante alter ego che rappresenta quando \u00e8 sul palco. Il profilo del musicista \u00e8 pero incongruente con quello del serial killer: infatti in realt\u00e0 l'assassino \u00e8 una donna, un'amica di una vittima ossessionata dal sangue e che viene spinta ad uccidere proprio dal manager del cantante.\nSoggetto Ignoto.\nLa fan Gina King, istigata dall'agente Ray Campion\nCaccia alla volpe.\nTrama.\nMentre indaga su una serie di massacri di intere famiglie a Hampton, Virginia, il team \u00e8 costretto a visitare la Red Onion State Prison, per chiedere consiglio a uno dei pi\u00f9 atroci killer che ha incontrato in passato, chiamato \"La Volpe\". Alla fine l'assassino \u00e8 una ragazza rimasta orfana in una guerra che cerca di far rivivere a famiglie ci\u00f2 che ha vissuto lei da piccola. Alla fine dell'episodio la volpe consegna a Hotch un messaggio molto importante.\nSoggetto Ignoto.\nLa rifugiata Miranda Dracar\n100.\nTrama.\nHotchner confida nel resto del team, che include Morgan, Garcia, Rossi, Prentiss, Reid e JJ per la caccia al \"mietitore\" Foyet prima che raggiunga la sua famiglia. Il titolo \u00e8 dovuto al fatto che questa \u00e8 la centesima puntata della serie. La squadra riesce a trovare il mietitore grazie a dei farmaci rintracciabili, ma il killer gli sfugge ancora, inganna Haley per farla allontanare da tutti e la porta nella vecchia casa sua e di Hotch insieme al figlio. Hotchner non riesce a fermare Foyet prima che uccida la moglie, ma lo ammazza quando questo lo attacca. Fortunatamente il bambino rimane illeso.\nCuriosit\u00e0.\nBo Crese \u00e8 uno pseudonimo usato come omaggio alla serie in onore del centesimo episodio. \u00c8 un acronimo formato dalle prime lettere di ogni sceneggiatore che ha contribuito alla scrittura ovvero: Breen Frazier, Oanh Ly, Chris Mundy, Rick Dunkle, Erica Messer, Simon Mirren ed Edward Allen Bernero\nSoggetto Ignoto.\nGeorge Foyet\nSchiavo del dovere.\nTrama.\nMentre l'agente Hotchner si prende un permesso di assenza dalla BAU dopo il funerale della moglie, il team deve indagare su un caso di invasioni familiari in cui il killer proietta le sue fantasie preparando la cena alle sue vittime e poi uccidendole, intanto ad Hotch viene proposto un pre-pensionamento per potersi occupare di suo figlio, ma lui rifiuta.\nSoggetto Ignoto.\nJoe Belser\nVendetta incrociata.\nTrama.\nLa BAU deve ricostruire il passato di un criminale per catturarlo dopo che \u00e8 scappato dalla detenzione e ha cominciato a uccidere incondizionatamente. La squadra dovr\u00e0 ricostruire il passato del criminale soprattutto per riuscire ad individuare il complice che lo aiuta e lo scopo per cui sta agendo in questo modo.\nSoggetto Ignoto.\nIl delinquente Dale Shrader, con la complicit\u00e0 dell'ex poliziotto Joe Muller\nIl gioco continua.\nTrama.\nIl BAU indaga su una serie di donne che vengono rapite e successivamente ritrovate vestite come bambole e sistemate in pose molto particolari; la squadra scopre quindi che l'SI \u00e8 una giovane donna, figlia del dott. Malcolm (Johathan Frakes) un famoso psichiatra: ella \u00e8 una \"collezionista\" che rimpiazza le vittime con nuove donne simili tra loro. Il BAU indagando scopre che il padre \u00e8 un pedofilo: l'aveva violentata da bambina e, per farla dimenticare, le aveva praticato l'elettroshock, scatenando la sua psicosi. Nel frattempo, Hotch combatte per ritornare al lavoro e riprendere il suo ruolo nel team.\nSoggetto Ignoto.\nL'inserviente Samantha Malcolm\nGiochi pericolosi.\nTrama.\nIl BAU indaga su un sorprendente incremento di suicidi tra adolescenti in una piccola citt\u00e0 del Wyoming. Il team si fa aiutare dalla loro esperta informatica, Penelope, che scopre che i ragazzi morti navigavano su un sito che istiga i partecipanti a impiccarsi in una sorta di gara tra scuole: chi si strangola e riesce a sopravvivere, vince. Inizialmente arrestano un ragazzo, figlio di un vigile del fuoco. Non riuscendo a stabilire un contatto con lui, Hotchner lo fa interrogare da Penelope che scopre che non \u00e8 il ragazzo a gestire il sito; dalla storia familiare del giovane, capiscono che il padre soffre di sindrome di M\u00fcnchhausen per procura: fa in modo di procurare lesioni alle persone in modo poi da poterle salvare. Durante il viaggio di ritorno, JJ confessa a Hotch che aveva preso a cuore il caso perch\u00e9 quando lei aveva solo 11 anni la sorella si suicid\u00f2. \nSoggetto Ignoto.\nIl vigile del fuoco Wilson Summers\nLa rete dell'inganno.\nTrama.\nIl team del BAU segue il caso di un truffatore narcisista, che sta avendo un declino mentale e i cui schemi sono divenuti cos\u00ec complicati da spingerlo a eliminare le persone coinvolte in essi. Il truffatore attira le donne per arrivare a ottenere i loro soldi, assumendo diverse identit\u00e0 e conducendo vite parallele alle spalle della moglie e del figlioletto. Lo stress nel mantenere in piedi numerose identit\u00e0 lo porta al crollo, sfociando nella violenza. La crisi finale si ha quando scopre che moglie e una delle amanti, incinta di lui, sono venute e conoscenza l'una dell'altra. Disperato e messo alle strette dall'FBI fa in modo di farsi uccidere pur di non dover affrontare la giustizia.\nSoggetto Ignoto.\nIl truffatore William Hodges, che ha 10 identit\u00e0 diverse.\nNemico pubblico.\nTrama.\nIl team del BAU \u00e8 convocato nel Rhode Island per cercare un serial killer a Providence che sta uccidendo vittime a caso in posti altamente visibili come chiese durante la Messa o altri luoghi pubblici, solo per incrementare la paura pubblica. Le vittime sono scelte solo perch\u00e9 bersagli facili in luoghi simbolici o molto frequentati, mentre il panico generato soddisfa la mania di controllo e di potere dell'SI. Dopo l'ennesimo omicidio perpetrato in un affollato mercato dei fiori, il team del BAU capisce che l'SI \u00e8 ancora sulla scena del crimine e fa circondare la zona, azione che porta all'omicidio di un poliziotto. Indagando, il Bau capisce che l'SI \u00e8 il gestore di un bar frequentato da poliziotti, che sfoga la sua violenza nei luoghi che gli ricordano il padre, colpevole e condannato per l'omicidio della moglie. L'FBI, con una mossa azzardata, fa dire ai mass media che l'ultima vittima, una donna accoltellata in una biblioteca, \u00e8 ancora viva attirando cos\u00ec l'SI allo scoperto e riuscendo a catturarlo.\nSoggetto Ignoto.\nIl barista Connor O'Brien.\nMosley Lane.\nTrama.\nA seguito del rapimento di una bambina durante un festival invernale, una donna si presenta, sconvolta, all'FBI: crede che il rapimento sia opera della stessa persona che ha rapito suo figlio Steven otto anni prima. Si scopre che in tutto il nord della Virginia sono stati rapiti dodici bambini con il medesimo modus operandi. Gli SI sono una coppia di anziani aiutata dalla loro innocente prima vittima. I due possiedono un'impresa di pompe funebri e uccidono i bambini cremandoli nei forni. Il team del BAU li scopre, per questo la signora fugge con i tre ragazzini e cerca di far uccidere la bambina (quella rapita all'inizio dell'episodio) dal pi\u00f9 grande, che per\u00f2 si ribella e le spara. Intanto il marito si impicca in bagno prima che venga preso in custodia dalla polizia.\nSoggetto Ignoto.\nLa coppia Roger e Anita Weld Roycewood\nIl Re solitario.\nTrama.\nIn seguito al rapimento di alcune donne, il team del BAU traccia un profilo che porta a presumere che il serial killer sia un camionista. Per cercare di trovarlo cercano un collegamento tra le donne e tra il modo in cui sono morte. L'analisi dei crimini e un nuovo rapimento, portano al profilo di un uomo che ha perso la moglie, con figli, e che \u00e8 in lotta con il tribunale per evitare che gli vengano portati via. Arrivano a identificare un camionista che ha perso la moglie in un incendio domestico e a cui i servizi sociali hanno sottratto l'unica figlia per darla in affidamento, poich\u00e9 il tribunale ha dichiarato il padre non idoneo a causa del lavoro, che gli impedirebbe di stare stabilmente con la bambina. L'uomo cerca disperatamente di trovare una donna da sposare che possa crescere sua figlia, rapendo delle giovani che incontra nei suoi viaggi. L'uomo giunge alla casa dove vive la bambina, ma vi trova l'FBI; messo alle strette lascia andare l'ultima donna rapita e si toglie la vita dopo aver detto addio a sua figlia.\nSoggetto Ignoto.\nIl camionista Wade Hatchett.\nFino alla morte.\nTrama.\nLa squadra della BAU vola a San Francisco per indagare sugli omicidi di diversi senza tetto e unisce le forze con un gruppo separato di investigatori della BAU che sta lavorando su un caso che pensano sia collegato: infatti ogni anno muoiono tre senza tetto insieme a una coppia padre-figlia. La due squadre capiscono che il criminale costringe i padri a combattere contro i senzatetto fino alla morte. L'ultima ragazzina presa in ostaggio, temendo per la vita del padre sempre pi\u00f9 malconcio a causa dei combattimenti, capisce che il rapitore cerca gratificazione e ripudia davanti a lui il padre. Convince il rapitore a lasciare in vita l'uomo e si fa portare via da lui; dopo un inseguimento, i due team circondano l'uomo e lo uccidono liberando la ragazza. Questo \u00e8 l'episodio spin-off della nuova serie .\nSoggetto Ignoto.\nLo sportivo John Vincent Bell\nCaccia all'uomo.\nTrama.\nLa squadra della BAU si dirige a Terlingua, in Texas, per rintracciare un serial killer che uccide gli immigranti clandestini che cercano di entrare negli Stati Uniti. Tutto parte col ritrovamento di tre teste davanti all'ufficio dello sceriffo. Indagando, il team scopre che l'SI \u00e8 un \"cacciatore\", ossia un criminale che afferma il proprio potere dando la caccia a uomini deboli: infatti l'esame autoptico svela che le vittime erano tutte o anziane, o affette da una menomazione. Dopo il ritrovamento della sceriffo, mutilato come aveva minacciato di fare un boss locale della droga, scoprono che l'SI \u00e8 il vicesceriffo, che aveva ascoltato le esternazioni del boss e ha cercato di far ricadere la colpa degli omicidi su di lui.\nSoggetto Ignoto.\nIl vicesceriffo Ronald Boyd\nIl male dipinto.\nTrama.\nUn suicida contatta il 911 annunciando il ritrovamento di un corpo in un magazzino, in Florida. Quando gli agenti arrivano sul luogo, trovano il corpo di un uomo completamente tatuato con i nomi e i volti di ragazze scomparse negli ultimi 10 anni. Il team del BAU deve intervenire e scoprire dove si trova l'ultima ragazza rapita, prima che sia troppo tardi. Si scoprir\u00e0 poi che l'assassino ha un complice: una donna che aspetta un figlio da lui e che voleva proteggere; successivamente la ragazza verr\u00e0 salvata e la complice morir\u00e0 di parto.\nSoggetto Ignoto.\nRobert Matthew Burke, con la complicit\u00e0 della compagna Juliet Monroe\nSindrome abbandonica.\nTrama.\nIn questo episodio la squadra del BAU si reca a Franklin, un piccolo paesino di cacciatori e pescatori dell'Alaska, a causa di una serie di omicidi; indagando scoprono che l'SI deve essere nativo del luogo. Penelope Garcia sorprende il serial killer mentre sta uccidendo un uomo e lo mette in fuga. Analizzando la vita delle vittime, il team del BAU scopre che erano tutte in procinto di andarsene definitivamente da Franklin Al quinto omicidio, il team del BAU scoprir\u00e0 che l'SI \u00e8 un adolescente vittima di maltrattamenti da parte del padre e che soffre di sindrome abbandonica.\nSoggetto Ignoto.\nLo studente Owen Porter\nMorte online.\nTrama.\nLa squadra si reca a Boise, nell'Idaho, dove deve tracciare il profilo di un serial killer che ha scelto internet come terreno di caccia: sui social network seleziona le sue vittime che hanno caratteristiche fisionomiche simili, ovvero sono quasi identiche all'SI e ne trasmette in diretta la morte. Su una scena del crimine Morgan scopre che l'SI, per trasmettere il filmato dell'omicidio del momento, installa una connessione con fibra ottica, portando l'FBI a capire che il killer usa l'espediente di offrire una connessione veloce a potenziali clienti per entrare nelle loro case. Penelope individua una chatroom risalendo ad alcuni iscritti che rivelano che l'SI ha postato la data del prossimo omicidio. Individuano la casa della prossima vittima: \u00e8 gi\u00e0 stata rapita ed \u00e8 gi\u00e0 on line la sua tortura. In un drammatico confronto con Rossi uno dei fermati, un anziano insospettabile, rivela il luogo in cui si trova la donna, permettendo al BAU di liberarla.\nSoggetto Ignoto.\nIl tecnico Robert Johnson\nIl principe delle tenebre.\nTrama.\nLa squadra della BAU interviene per investigare su un serial killer che agisce durante i frequenti black out nella baia di Los Angeles. Il modus operandi dell'SI (Tim Curry) \u00e8 caratterizzato dall'aggredire sempre persone non sole (marito e moglie o una mamma col figlio piccolo) in modo da lasciare sempre una delle due vittime ancora in vita e traumatizzata dagli orrori che ha dovuto assistere. Penelope scopre che l'SI ha in realt\u00e0 gi\u00e0 colpito in quasi tutti gli altri Stati e che uno dei detective dell'LAPD che sta indagando sul caso \u00e8 stato, 26 anni prima, il testimone innocente del primo omicidio; rapisce la figlia del poliziotto e la sorella. Costringe la ragazzina ad assistere alla morte del padre e successivamente la rapisce.\nLa fine dell'episodio \u00e8 un cliffhanger e lo svolgimento si concluder\u00e0 nel primo episodio della sesta stagione.\nSoggetto Ignoto.\nBilly Flynn, anche chiamato \"il principe delle tenebre\""}
{"id": "2574397", "revid": "155613", "url": "https://it.wikipedia.org/wiki?curid=2574397", "title": "Santa Maria Annunciata in Chiesa Rossa", "text": ""}
{"id": "2574400", "revid": "830939", "url": "https://it.wikipedia.org/wiki?curid=2574400", "title": "Guido Gonzato", "text": "Biografia.\nFiglio di Carlo e Maria Gonzato, primogenito di 10 figli. Emigra a Chiasso con la famiglia nel 1913 in seguito all'incendio della casa natale. Si diploma all'Accademia di belle arti di Verona nel 1921. Pochi anni dopo \u00e8 colpito da una malattia agli occhi, ragion per cui da quel momento in avanti indosser\u00e0 sempre un paio di occhiali scuri. A partire dal 1929 espone a Oslo, Roma, Parigi e in numerose citt\u00e0 europee. Nel 1934 vince il Premio Campione d'Italia.\nSue opere, sia su tavola che come affresco, sono conservate in diverse chiese del Canton Ticino. Altre 4 sue opere sono conservate nel Museo Cantonale d'Arte in Lugano."}
{"id": "2574402", "revid": "1543377", "url": "https://it.wikipedia.org/wiki?curid=2574402", "title": "Nuoto ai Giochi della III Olimpiade - 440 iarde rana", "text": "Le 440 iarde rana erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 7 settembre 1904. Vi parteciparono quattro nuotatori, provenienti da due nazioni.\nFu la prima volta che si tenne una competizione riguardante lo stile rana alle Olimpiadi. Il programma \ndi nuoto alle Olimpiadi estive del 1912 di Stoccolma prevedeva i 400 metri rana, ma le gare di 200 metri e di 100 metri diventarono le pi\u00f9 comuni.\nRisultati.\nSi disput\u00f2 direttamente la finale. In origine solo i tre tedeschi dovevano competere nelle 440 iarde rana, evento raro, contestato negli Stati Uniti. Jamison \"Jam\" Handy, all'ultimo secondo, vi entr\u00f2, intravedendo la possibilit\u00e0 di vincere una medaglia olimpica; infatti sconfisse Georg Hoffmann e vinse una medaglia di bronzo. George Zacharias vinse facilmente sul suo concittadino, Walter Brack, di circa cinque metri, vincendo la medaglia d'oro.\nLa medaglia di \"Jam\" Handy gli port\u00f2, in seguito, molta fama in quanto, nato nel 1886, visse fino al 1983, fu l'ultimo medagliato in vita dei Giochi Olimpici del 1904."}
{"id": "2574403", "revid": "1745361", "url": "https://it.wikipedia.org/wiki?curid=2574403", "title": "Moana (nome)", "text": "Origine e diffusione.\nNome assai raro, la cui notoriet\u00e0 \u00e8 dovuta principalmente alla fama della pornoattrice Moana Pozzi; la sua origine \u00e8 incerta; alcune fonti ipotizzano una connessione con il greco antico \u03bc\u03bf\u03bd\u03cc\u03c2 (\"monos\", \"uno\", \"solo\", \"singolo\").\nVa notato che il nome italiano coincide con un nome m\u0101ori, sia maschile che femminile, che ha il significato di \"oceano\", \"mare\", \"grande specchio d'acqua\".\nOnomastico.\nMoana \u00e8 un nome adespota, ovvero privo di santa patrona; l'onomastico si pu\u00f2 festeggiare il 1\u00ba novembre, giorno di Ognissanti."}
{"id": "2574404", "revid": "1305772", "url": "https://it.wikipedia.org/wiki?curid=2574404", "title": "Labyrinth (videogioco 1986)", "text": "Labyrinth \u00e8 un videogioco di genere avventura grafica pubblicato nel 1986 per i computer Apple II, Commodore 64, MSX e PC-88. Sviluppato dalla Lucasfilm Games (oggi LucasArts) e pubblicato dalla Activision, il gioco \u00e8 ispirato al film \"Labyrinth - Dove tutto \u00e8 possibile\", diretto da Jim Henson, prodotto da George Lucas e interpretato da David Bowie. \nSi tratta della prima avventura grafica prodotta dalla LucasArts, anche se per le sue caratteristiche e la natura ibrida si discosta nettamente dai giochi dello stesso genere che seguiranno negli anni a venire. A capo del progetto ci fu David Fox.\nTrama.\nIl giocatore si trova ad interpretare un adolescente che, durante la visione del film \"Labyrinth\" in un cinema, viene trasportato dal Re dei Goblin Jareth all'interno della pellicola stessa. Scopo del gioco \u00e8 quello di uscire dal labirinto in cui il ragazzo viene intrappolato. Nel corso dell'avventura il protagonista incontrer\u00e0 e interagir\u00e0 con diversi personaggi apparsi nel film.\nModalit\u00e0 di gioco.\nPur essendo generalmente considerata un'avventura grafica, \"Labyrinth\" presenta diverse modalit\u00e0 di gioco. La prima parte \u00e8 un'avventura testuale, durante la quale viene chiesto al giocatore quale siano il suo nome e il suo sesso. Una volta terminata questa sezione (che copre l'arrivo del protagonista nel cinema e l'inizio della visione del film), comincia un'avventura grafica con visuale in terza persona. Nel corso del gioco sono presenti anche sezioni arcade e d'azione, che si aggiungono alla classica struttura a enigmi delle avventure grafiche. Il gioco \u00e8 a tempo: si hanno a disposizione tredici ore per portarlo a termine.\nIl motore di gioco utilizzato nella maggior parte delle avventure della LucasArts, lo SCUMM, era ancora in fase di sviluppo quando \"Labyrinth\" fu pubblicato (il primo gioco ad utilizzarlo sar\u00e0 il successivo \"Maniac Mansion\"). Dal momento che i sistemi che ospitavano il gioco non avevano il mouse di serie, il giocatore muove il protagonista con il joystick, mentre con la tastiera scorre un men\u00f9 visibile nella parte bassa dello schermo e organizzato su due colonne: in quella di sinistra trovavano posto i verbi, in quella di destra i nomi di oggetti o persone; combinandole insieme, si consentiva al giocatore di compiere azioni e risolvere enigmi.\nSviluppo.\n\"Labyrinth\" \u00e8 il primo videogioco sviluppato dalla LucasArts su ispirazione di un film prodotto dalla Lucasfilm; alcuni precedenti giochi basati sulla licenza di \"Star Wars\", infatti, erano stati affidati a sviluppatori di terze parti. Il progetto \u00e8 stato diretto da David Fox (successivamente autore di \"Zak McKracken and the Alien Mindbenders\"); tra i programmatori spicca il nome di Noah Falstein (che successivamente curer\u00e0 per la LucasArts due avventure grafiche ispirate al mondo di Indiana Jones). Tra i nomi dei collaboratori si pu\u00f2 notare quello di Douglas Adams, autore della \"Guida galattica per gli autostoppisti\". \nIl gioco non \u00e8 mai stato tradotto in italiano.\nDallo stesso film \u00e8 stato tratto anche un videogioco per Nintendo Famicom, che per\u00f2 non \u00e8 mai stato distribuito al di fuori del Giappone."}
{"id": "2574405", "revid": "53508", "url": "https://it.wikipedia.org/wiki?curid=2574405", "title": "Gloss Units", "text": ""}
{"id": "2574406", "revid": "53508", "url": "https://it.wikipedia.org/wiki?curid=2574406", "title": "Gloss Unit", "text": ""}
{"id": "2574410", "revid": "298229", "url": "https://it.wikipedia.org/wiki?curid=2574410", "title": "Premio James E. Sullivan", "text": "Il premio James E. Sullivan, conosciuto anche come \"Oscar dello sport\", \u00e8 un riconoscimento conferito nell'aprile di ogni anno dall'Amateur Athletic Union al migliore sportivo dilettante statunitense. Il premio, istituito nel 1930, \u00e8 dedicato alla memoria di James E. Sullivan, fondatore e primo presidente della AAU."}
{"id": "2574412", "revid": "352448", "url": "https://it.wikipedia.org/wiki?curid=2574412", "title": "Caucaso del Nord", "text": ""}
{"id": "2574413", "revid": "352448", "url": "https://it.wikipedia.org/wiki?curid=2574413", "title": "Caucaso Settentrionale", "text": ""}
{"id": "2574414", "revid": "110157", "url": "https://it.wikipedia.org/wiki?curid=2574414", "title": "Tungnafellsj\u00f6kull", "text": "Il Tungnafellsj\u00f6kull \u00e8 un vulcano e un ghiacciaio in Islanda. Ha un'altezza di 1535 metri ed \u00e8 situato a nord-ovest del pi\u00f9 esteso ghiacciaio Vatnaj\u00f6kull.\nIl picco pi\u00f9 alto prende il nome di H\u00e1hyrna e si trova sul lato ovest della montagna. Da questa cima si ha una buona visuale su Vonarskar\u00f0 e Sprengisandur."}
{"id": "2574416", "revid": "287204", "url": "https://it.wikipedia.org/wiki?curid=2574416", "title": "Tungnafellsjokull", "text": ""}
{"id": "2574417", "revid": "767487", "url": "https://it.wikipedia.org/wiki?curid=2574417", "title": "Cratere Ideler", "text": "Ideler \u00e8 un cratere lunare di 37,77 km situato nella parte sud-orientale della faccia visibile della Luna, a nordest del pi\u00f9 grande cratere Baco, ad ovest-nordovest di Pitiscus e ad est-sudest del cratere Breislak.\nA causa della sua bassa latitudine, la formazione appare dalla Terra piuttosto raccorciata. \nIdeler fa parte di una formazione di crateri accoppiati assieme a 'Ideler L', nel quale il cratere principale si sovrappone lungo il suo lato orientale. Il pi\u00f9 piccolo cratere satellite 'Baco R' \u00e8 quasi congiunto all'opposto, al confine orientale. La restante parte del margine \u00e8 consumata, con un paio di piccoli crateri lungo il lato settentrionale e la parete interna. La superficie interna non presenta caratteristiche rilevanti.\nIl cratere \u00e8 dedicato all'astronomo tedesco Christian Ludwig Ideler.\nCrateri correlati.\nAlcuni crateri minori situati in prossimit\u00e0 di Ideler sono convenzionalmente identificati, sulle mappe lunari, attraverso una lettera associata al nome."}
{"id": "2574419", "revid": "116944", "url": "https://it.wikipedia.org/wiki?curid=2574419", "title": "Buona citt\u00e0", "text": ""}
{"id": "2574420", "revid": "116944", "url": "https://it.wikipedia.org/wiki?curid=2574420", "title": "Bonnes villes", "text": ""}
{"id": "2574431", "revid": "339392", "url": "https://it.wikipedia.org/wiki?curid=2574431", "title": "Magnetizzazione nella materia", "text": ""}
{"id": "2574432", "revid": "9316", "url": "https://it.wikipedia.org/wiki?curid=2574432", "title": "Convenzione di Kimberley", "text": ""}
{"id": "2574435", "revid": "414361", "url": "https://it.wikipedia.org/wiki?curid=2574435", "title": "Autorit\u00e0 di bacino interregionale della Basilicata", "text": ""}
{"id": "2574436", "revid": "1386670", "url": "https://it.wikipedia.org/wiki?curid=2574436", "title": "Gro\u00df-Lichterfelde", "text": ""}
{"id": "2574445", "revid": "1396213", "url": "https://it.wikipedia.org/wiki?curid=2574445", "title": "Film con maggiori incassi in Italia", "text": "Questa classifica elenca i film che hanno incassato maggiormente in Italia e il relativo numero di spettatori nelle sale cinematografiche.\nClassifica per incassi.\nLa classifica sottostante, non corretta secondo il tasso d'inflazione, \u00e8 aggiornata al 28 febbraio 2022.\nClassifica per spettatori.\nIn seguito alle polemiche scoppiate sui prezzi dei biglietti maggiorati per il film \"Quo vado?\", Paolo Fiorelli della rivista \"TV Sorrisi e Canzoni\" con l'aiuto della Siae, ha rivelato la classifica definitiva dei biglietti staccati per tutti i film prodotti o co-prodotti in Italia dal 1950 al 2016."}
{"id": "2574452", "revid": "2159364", "url": "https://it.wikipedia.org/wiki?curid=2574452", "title": "Strage di Oderzo", "text": "La strage di Oderzo, avvenuta in due fasi tra il 30 aprile e il 15 maggio 1945 a Oderzo e Ponte della Priula, in provincia di Treviso, fu l'esecuzione sommaria di centotredici persone appartenenti o sospettate di appartenere alla Repubblica Sociale Italiana o al Partito Fascista.\nLa resa.\nL'entrata a Oderzo dei primi reparti partigiani il 28 aprile 1945, con due giorni di anticipo rispetto ai soldati alleati, mise la parola fine all'occupazione tedesca della citt\u00e0.\nAlle ore 10 del mattino del 28 aprile, nella casa canonica di Oderzo fu firmato, alla presenza del parroco, abate mons. Domenico Visentin, e il nuovo sindaco della citt\u00e0 Plinio Fabrizio, un accordo tra il Comitato di Liberazione Nazionale, rappresentato da Sergio Martin, e da due rappresentanti della RSI, il colonnello Giovanni Baccarani, comandante della Scuola Allievi Ufficiali di Oderzo, e il maggiore Amerigo Ansaloni, comandante del Battaglione Romagna.\nL'accordo, che puntava ad evitare uno spargimento di sangue e di \"assicurare l'ordinato inizio delle Autorit\u00e0 di nuova costituzione\", prevedeva quanto segue:\n1. L'ammassamento presso i locali del collegio Brandolini-Rota di tutti i reparti della RSI presenti in loco;\n2. Il disarmo di tutti i suddetti reparti, ufficiali esclusi, e la consegna delle armi e degli equipaggiamenti militari al CLN;\n3. La consegna di un lasciapassare rilasciato dal CLN, a tutti gli appartamenti ai reparti, atto a raggiungere le rispettive localit\u00e0 di residenza. Di fatto l'accordo escludeva solo le Brigate Nere, le quali avevano cattiva fama in citt\u00e0, e che sarebbero rimaste nel collegio a disposizione della Commissione di Giustizia.\nI reparti contavano circa seicento uomini, di cui centotrenta appartenenti ai due battaglioni, \"Bologna\" e \"Romagna\", e i restanti quattrocentosettanta, allievi ufficiali della scuola di Oderzo, i quali consegnarono le armi concentrandosi nei locali del Brandolini-Rota, collegio gestito dai Giuseppini del Murialdo a sud della cittadina.\nLa violazione della resa.\nNel pomeriggio giunsero in citt\u00e0 i partigiani della brigata \"Cacciatori della pianura\", appartenenti alla Brigate Garibaldi e politicamente vicini al Partito Comunista Italiano i quali, venuti a sapere delle trattative in corso con i fascisti, imposero la propria volont\u00e0 con il peso delle armi di cui potevano disporre e approfittando della debolezza del CLN locale. Decisero quindi di considerare nullo l'accordo preso e di istituire un tribunale di guerra.\nPoche ore dopo giunse a Oderzo anche Attilio Da Ros, detto il \"Tigre\", uno dei capi della Brigata. Personaggio carismatico e impulsivo, si trovava in quel momento \"confinato\" in Cansiglio per volere dei suoi stessi compagni di lotta, a seguito di una serie di azioni discutibili, tra i quali un attentato ai nazisti compiuto nella vicina Camino il 12 settembre 1944 che cost\u00f2 la vita, per rappresaglia, ai partigiani Giovanni Girardini e Bruno Tonello.\nIl processo.\nLa situazione precipit\u00f2 quando vari capi partigiani dovettero lasciare la citt\u00e0 ed accorrere a Cessalto per fiaccare una sacca di resistenza tedesca. Gi\u00e0 a partire dalla sera del 28 aprile, mentre gi\u00e0 numerosi prigionieri stavano lasciando il Brandolini muniti dei salvacondotti e approfittando della confusione, il tribunale di guerra partigiano incominci\u00f2 il processo nel cortile del collegio emettendo nel giro di due giorni un centinaio di sentenze. Il suo compito era applicare in modo rigido la cosiddetta \"Legge della Montagna\", un insieme di disposizioni interne al gruppo per stabilire le pene da applicare a tedeschi e fascisti.\nCome recita la sentenza del processo ai responsabili tenutosi a Velletri, \"non vi fu mai un collegio giudicante [...]; non vi fu possibilit\u00e0 di difesa per gli accusati, non furono contestati agli accusati fatti specifici [...], le sentenze di condanna a morte non furono pronunciate, [...] la vita e la morte di ciascuno dipendevano dall'arbitrio pi\u00f9 sconfinato\".\nLe fucilazioni sul fiume Monticano.\nLe prime fucilazioni avvennero gi\u00e0 nelle prime ore del 30 aprile: tredici prigionieri furono prelevati in due fasi dalle carceri, fucilati lungo le rive del Monticano ed i corpi gettati nel fiume.\nNel pomeriggio altri cento condannati, pi\u00f9 altri ventiquattro aggiunti sul momento, furono schierati in cortile, in un clima di confusione e disorganizzazione dovuta alla pioggia e alla sete di vendetta di alcuni presenti. A tutti furono legati le mani dietro la schiena e comunicato che sarebbero stati trasferiti in un campo di concentramento; in realt\u00e0 la loro destinazione fu il Ponte della Priula, piccolo centro vicino al letto del fiume Piave.\nAl momento di partire ci si accorse che negli unici mezzi a disposizione, un'ambulanza e un grosso camion di bestiame, non c'era posto per tutti: fu cos\u00ec che alcuni furono lasciati al Brandolini e, senza saperlo, si salvarono la vita: tra questi alcuni militi del \"Romagna\". Recita la sentenza del processo di Velletri: \"non fu compilata nemmeno una lista completa dei prigionieri mandati a morte al Ponte della Priula\". Molti scampati furono poi ripresi, nonostante il lasciapassare rilasciato dal CLN, e furono uccisi nella Strage della cartiera di Mignagola o in occasione della strage della Corriera fantasma a San Possidonio.\nA sera i due camion, scortati, partirono per Ponte della Priula, impiegando circa due ore per percorrere i ventidue chilometri di distanza. Dopo essere stati tradotti in un grande prato presso le rive del fiume, furono tutti uccisi (si salvarono solo due persone, Biasi Giuseppe e Marci Mario, perch\u00e9 si nascosero in una intercapedine sul camion). Da Ros, che aveva preso il comando delle operazioni a Oderzo, lasci\u00f2 il compito di eliminare fisicamente i condannati a Silvio Lorenzon, nome di battaglia \"Bozambo\", detto anche \"Il boia di Montaner\". La mattina del primo maggio gli autori della strage costrinsero dei contadini a seppellire i cadaveri.\nEventi successivi.\nTre giorni dopo la strage i \"Cacciatori della Pianura\", probabilmente su pressione del CLN che aveva tentato di opporsi all'eccidio, si assunsero la responsabilit\u00e0 dell'accaduto, con un manifesto affisso in citt\u00e0 il 4 maggio:\nDue giorni dopo un partigiano di Faenza, giunto a Oderzo e dichiaratosi commissario politico della ventottesima Brigata Garibaldi \"Mario Gordini\", chiese e ottenne a fatica di prelevare dalle carceri cittadine e dai rinchiusi al Brandolini altri tredici prigionieri, ex militi della Guardia Nazionale Repubblicana che avevano operato nella sua zona per poi scappare a nord.\nMa invece di ricondurli in Romagna per il processo, il 15 maggio l'ignoto partigiano insieme a Bozambo condusse i tredici sempre a Ponte della Priula. Di questi dodici furono fucilati a mezzanotte; il tredicesimo, un ragazzo di diciotto anni che affermava di conoscere la cassa del Battaglione Romagna, venne giustiziato nei pressi della chiesa di Fontanelle.\nUna storia che inizi\u00f2 a girare gi\u00e0 all'epoca, ma che la maggioranza degli storici che hanno ricostruito la vicenda ritengono falsa, sostiene che il 16 maggio, in occasione delle nozze di due partigiani, Adriano Venezian detto \"il Biondo\" e Vittorina Arioli detta \"Anita\", agli sposi furono augurati dodici figli, e si sarebbe provveduto, come atto propiziatore, all'uccisione di dodici allievi ufficiali della scuola, avvenuta sempre nei pressi del Ponte della Priula.\nIl processo e le condanne.\nIl 14 marzo 1952 Da Ros, Lorenzon ed altri undici partigiani furono arrestati e tradotti nel carcere di Treviso, dove inizi\u00f2 un processo che venne pesantemente influenzato dal clima politico dell'epoca.\nA processo quasi concluso, su richiesta dell'accusa esso fu trasferito per Legittimo sospetto a Velletri, scelta che fin\u00ec per pesare soprattutto sugli accusati, i cui avvocati difensori furono costretti a lunghe trasferte nel Lazio. Gli imputati furono quindi trasferiti nel carcere di Regina Coeli a Roma.\nIl processo termin\u00f2 con le sentenze del 16 maggio 1953: alcuni degli autori della strage furono condannati a pene variabili, dai ventiquattro ai trenta anni di reclusione. Tuttavia il momento politico e i forti condizionamenti politici che gi\u00e0 avevano impedito un serio processo di epurazione, suggerirono al Parlamento e al governo di varare una serie di amnistie e condoni ad ampio raggio, grazie ai quali i condannati per la strage scontarono solo cinque anni di detenzione, per poi uscire per effetto dell'\"Amnistia Togliatti\".\nLo stesso giorno in cui avvenne la loro scarcerazione, il 20 gennaio del 1954, i condannati furono ricevuti dallo stesso Palmiro Togliatti e da Luigi Longo presso la sede del Partito Comunista Italiano a Roma in Via delle Botteghe Oscure.\nCommemorazioni e polemiche.\nA ricordo della strage, i sopravvissuti realizzarono un cippo presso il luogo delle esecuzioni, in localit\u00e0 Tron di Ponte della Priula che fu segretamente inaugurato la notte del 4 novembre 1966; la mattina dopo, al sorgere del sole, il monumento era gi\u00e0 stato imbrattato di vernice rossa.\nGli eventi del Brandolini rappresentano ancora a distanza di anni una ferita aperta per la storia della citt\u00e0 di Oderzo, tanto che la lapide con i nomi dei caduti opitergini della seconda guerra mondiale posta nel Monumento alla Patria cittadino, fu realizzata solo quarant'anni dopo la fine della seconda guerra mondiale a causa tra l'altro del lungo dibattito suscitato dalla proposta, poi accolta, di inserire nell'elenco anche i caduti di parte fascista.\nPer poter assistere, a Oderzo, al primo dibattito pubblico sulla strage, si dovette aspettare fino al 30 aprile 2010, sessantacinque anni dopo gli avvenimenti."}
{"id": "2574453", "revid": "45927", "url": "https://it.wikipedia.org/wiki?curid=2574453", "title": "Totonaco", "text": ""}
{"id": "2574454", "revid": "767487", "url": "https://it.wikipedia.org/wiki?curid=2574454", "title": "Mario Morello", "text": "Carriera.\nCresciuto nelle giovanili della Juventus senza riuscire ad arrivare alla prima squadra, dopo l'esordio in prestito in serie D a Cuneo viene acquistato nel 1965 dalla Sampdoria, che lo cede in prestito per un altro anno all'Ivrea sempre in serie D; rientrato a Genova, fa il suo esordio in serie A il 9 marzo 1969 in -Sampdoria. Rimane con i blucerchiati per tre stagioni, e nel 1971 passa al in serie B, dove disputa due campionati.\nNella stagione 1973-74 viene ceduto all', dove \u00e8 protagonista della vittoria del campionato di Serie B con conseguente storica prima promozione dei bianconeri in Serie A. Con i marchigiani disputa altri due campionati della massima serie, totalizzando 53 presenze e due reti, ma al termine del campionato 1975-76 retrocede in serie B. Rimane ad Ascoli Piceno per un altro anno, prima di passare al in serie C, dove contribuisce alla promozione dei lucani in serie B nella stagione 1978-79. Nel 1980 infine viene ceduto in serie C2 alla Biellese.\nIn carriera ha totalizzato complessivamente 75 presenze e 2 reti in Serie A e 145 presenze e 13 reti in Serie B."}
{"id": "2574455", "revid": "116944", "url": "https://it.wikipedia.org/wiki?curid=2574455", "title": "Buone citt\u00e0", "text": ""}
{"id": "2574458", "revid": "123456467", "url": "https://it.wikipedia.org/wiki?curid=2574458", "title": "International Bus &amp; Coach of the Year", "text": "International Bus &amp; Coach of the Year \u00e8 un premio che viene assegnato dalla \"Association of Commercial Vehicle Editors\" all'autobus o pullman che durante l'anno precedente si \u00e8 segnalato come migliore novit\u00e0 in commercio.\nLa scelta del modello da premiare avviene nel dicembre dell'anno precedente e coinvolge ormai giornalisti di 19 paesi (per l'Italia partecipano i giornalisti della rivista specializzata Tuttotrasporti).\nDalla stessa associazione sono stati istituiti anche i premi \"International Truck of the Year\" e \"International Van of the Year\".\nIl modello di autobus di maggior successo \u00e8 il Citaro, che si \u00e8 aggiudicato il premio 3 volte, mentre l'azienda pi\u00f9 premiata risulta essere proprio Mercedes-Benz, con 6 modelli vincitori in entrambe le categorie."}
{"id": "2574460", "revid": "120138998", "url": "https://it.wikipedia.org/wiki?curid=2574460", "title": "Strage della cartiera di Mignagola", "text": "La strage della cartiera di Mignagola fu perpetrata da elementi partigiani delle Brigate Garibaldi tra il 27 aprile e i primi giorni del maggio 1945, nella frazione di Mignagola, comune di Carbonera (Treviso) ai danni di numerosi militari della Repubblica Sociale Italiana e di civili fascisti o presunti tali rastrellati nella zona. I corpi rinvenuti occultati nei dintorni della cartiera di Mignagola furono 83, senza tener conto di quelli uccisi altrove o gettati nel fiume Sile.\nLa strage della cartiera.\nGli avvenimenti.\nUn gruppo di partigiani delle Brigate Garibaldi, negli ultimi giorni di guerra, predispose alla \"Cartiera Burgo\" di Mignagola di Carbonera (Treviso) un centro di detenzione improvvisato dove furono incarcerate e spesso uccise numerose persone, molte delle quali civili; alcune di esse furono torturate in modo efferato, e un centinaio furono uccise. Secondo alcuni autori e testimoni, non tutti i corpi sarebbero stati ritrovati, perch\u00e9 occultati, sotterrati in luoghi nascosti, bruciati nei forni della cartiera o sciolti nell'acido, gettati nei fiumi, in particolare nel Sile. Come infatti racconter\u00e0 molti anni dopo il (22 ottobre 2007) l'ex partigiano Aldo Tognana a Il Gazzettino:\nLe maggiori efferatezze avvennero all'interno della cartiera, dove il comando era affidato a Gino Simionato, detto \"Falco\". I responsabili dell'eccidio sarebbero stati appartenenti a due brigate partigiane Garibaldi. Il comando fu inizialmente posto il 26 aprile 1945 a villa Dal Vesco, i cui tre proprietari erano stati assassinati in febbraio. Vennero creati dei posti di blocco nella strade. I fascisti, le persone sospette, militari della RSI sbandati, civili della zona pi\u00f9 o meno compromessi con il regime fascista, possidenti locali compromessi con il passato regime, venivano inizialmente interrogati, talvolta torturati. Successivamente venivano spostati nella cartiera Burgo di Mignagola, dove era arrivata il 26 la seconda brigata.\nLa banda Collotti.\nIl 27 aprile era stato sequestrato ad un posto di blocco a Olmi di San Biagio di Callalta (TV) un autocarro e una automobile con sette persone, ovvero la cosiddetta \"banda Collotti\" che faceva capo a Gaetano Collotti, protagonista a Trieste della repressione antipartigiana, portata avanti con indicibili nefandezze e crudelt\u00e0, e di ammiccamenti con personaggi legati agli angloamericani, tra loro c'era anche l'amante di Collotti, in attesa di un figlio. Tutti furono portati alla Cartiera di Mignagola. I partigiani li eliminarono, compresa la donna.\nL'intervento del clero.\nIl giorno 29 aprile, domenica, il sacerdote don Giovanni Piliego si rec\u00f2 alla cartiera per confessare i prigionieri. Ma il giorno dopo apprese che vari prigionieri visitati il giorno prima erano stati fucilati. Il prete and\u00f2 il giorno stesso dal vescovo di Treviso, informandolo di quel che aveva visto e chiedendogli di intervenire.\nL'intervento dell'esercito americano.\nLo stesso giorno 30 una jeep americana con tre militari arriv\u00f2 alla cartiera ordinando la cessazione delle attivit\u00e0. In seguito all'intimazione degli americani, la situazione si modific\u00f2 alquanto, e il giorno 1\u00ba maggio il comando della prima brigata fu spostato all'asilo parrocchiale di Carbonera. Tuttavia gli arresti le torture e le uccisioni sarebbero continuati ancora nei locali della cartiera Burgo. Nei giorni successivi furono uccisi: Galli Ilio (4 maggio), Linari Umberto (1\u00ba maggio), Menegaldo Angelo (2), Scarano Rocco (3),Spinelli Enzo (3), Bellio Giacomo Arturo (7), Zamboni Luigi (5), Testa Mario (4), Vocialta Guido (3), Sartori Giovanni B. (8), Mollica Giuseppe e Monaco Nicola (primi di maggio), Morani Benito (8), Pianca Emilio (primi di maggio), Polesel Antonio (3). Il sottotenente Lorenzi Luigi della Guardia Nazionale Repubblicana fu ucciso l'8 maggio. Il milite diciottenne della Guardia Nazionale Repubblicana Tullio Fontebasso fu ucciso il 3 maggio nella cartiera Burgo dopo un processo sommario.\nL'atteggiamento dei partigiani di \"Falco\" lascia intendere una supposta garanzia di impunit\u00e0 che il partigiano Romeo Marangon \"Andrea\" arriv\u00f2 a definire come una sorta di Carta bianca della durata di cinque giorni.\nL'intervento del CLN.\nI 6 partiti impegnati nella liberazione erano uniti nel CLN. Tuttavia il CLN aveva una funzione politica, non militare. Sul piano militare svolgeva una funzione di indirizzo, i 6 partiti (pi\u00f9 il Partito Repubblicano che non faceva parte del CLN) avevano proprie strutture militari con una propria gerarchia, ma i rapporti con le formazioni partigiane combattenti non erano sempre facili e lineari.\nIl CLN ordin\u00f2 un'inchiesta, estesa anche ai fatti della strage di Oderzo. A seguito dell'inchiesta il CLN, a eccidi ultimati, il 30 maggio 1945 ordin\u00f2 a Ennio Caporizzi, comandante della piazza militare di Treviso, l'espulsione dalle sue file del partigiano comunista Gino Simionato detto \"Falco\" e poi spicc\u00f2 nei suoi confronti un mandato di arresto..\nProsciolto nel processo relativo ai \"fatti della Burgo\", fu invece condannato per l'uccisione del fascista Antonio Chinellato e per furto. Rimase in carcere dal 1946 al 1954, poi emigr\u00f2 in Francia e successivamente si stabil\u00ec a Valmadonna di Alessandria sotto la protezione del Partito comunista locale.\nIl processo.\nContro gli autori della strage fu istruito un processo gi\u00e0 nell'estate del 1945 sollecitato dai familiari delle vittime. La Legione territoriale dei carabinieri di Padova, stazione di Treviso inoltr\u00f2 allora un dettagliato rapporto al Tribunale civile e Penale di Treviso in cui si indicavano i luoghi in cui presumibilmente, secondo le testimonianze raccolte, erano stati occultati i corpi di numerosi fascisti.\nLe indagini risultano difficoltose fin dal principio a causa della reticenza di molti testimoni, tanto che un rapporto dei carabinieri riport\u00f2: \"Nessuno vuole parlare...tutti sono terrorizzati, perch\u00e9 i colpevoli sono in circolazione... coloro che potrebbero dare preziose notizie, vivono ancora sotto l'incubo della rappresaglia\"\nIl 5 gennaio 1948, il parroco di Carbonera, don Ernesto Dal Corso fu chiamato a deporre davanti al giudice istruttore Aldo Loasses circa i fatti cui aveva assistito durante le visite alla cartiera Burgo:\nIl 18 dicembre 1948, i carabinieri della stazione di Silea inviarono al giudice Loasses un rapporto in cui indicavano i presumibili componenti del tribunale del popolo istituito nella cartiera Burgo (tra cui Polo Roberto (Tedesco), Caldato Marcello (Sauro), Sponchiado Antonio (Fortunello)).\nIl 31 marzo 1949, il partigiano Marcello Caldato detto \"Sauro\" cos\u00ec testimoni\u00f2 circa il proprio coinvolgimento nei fatti e sulle azioni criminose commesse da Gino Simionato \"Falco\":\nAncora il 7 luglio 1949, il partigiano Marcello Ranzato testimoni\u00f2 circa gli avvenimenti che si svolgevano all'interno della cartiera, in particolare circa lo svolgimento dei processi sommari e le relative fucilazioni:\nIl 20 dicembre 1949, il fascista Egidio Callegari, superstite della cartiera Burgo, testimoni\u00f2 circa l'uccisione dell'ausiliaria Armida Spellanzon:\nLa sentenza.\nIl processo ebbe conclusione il 24 giugno 1954 con l'assoluzione in istruttoria degli imputati, infatti, dopo aver appurato i fatti criminosi e gli autori degli stessi, si ritenne corretto \"non doversi procedere\" poich\u00e9 gli omicidi avvennero nel corso della guerra di liberazione e che quindi ricadessero nell'Amnistia Togliatti. Segue il testo della sentenza del Giudice istruttore di Treviso Favara:\nIl numero delle vittime.\nI metodi usati per eliminare i cadaveri non permisero un accertamento del numero delle vittime. Vi sono fonti contrastanti: un sopravvissuto, maresciallo della Guardia Nazionale Repubblicana, parl\u00f2 di 2000 fascisti internati di cui 900 fucilati; il parroco di Carbonera parl\u00f2 invece di 92 vittime uccise nel giro di 10-12 giorni. La stessa cifra \u00e8 riportata nelle relazioni della polizia allegate agli atti del processo. Al di l\u00e0 dei numeri riportati dalle testimonianze, i corpi occultati e successivamente rinvenuti nei dintorni della cartiera di Mignagola furono 83."}
{"id": "2574461", "revid": "729019", "url": "https://it.wikipedia.org/wiki?curid=2574461", "title": "Volney B. Palmer", "text": "La Volney B. Palmer \u00e8 stata la prima agenzia pubblicitaria moderna della storia. Nasce nel 1842 a Philadelphia, negli Stati Uniti d'America, e prende il nome dal proprio fondatore, Volney B. Palmer (1799-1864).\nSimilmente alla agenzie del proprio tempo, la Volney B. Palmer si occupava della vendita di spazi pubblicitari sui mezzi di comunicazione di massa. E gi\u00e0 a questo livello rappresentava una delle pi\u00f9 importanti dal momento che aveva l'esclusiva per 1.200 pubblicazioni delle circa 2.000 che, negli Stati Uniti all'epoca, offrivano pagine alla pubblicit\u00e0.\nPeculiarit\u00e0 della Volney B. Palmer, tuttavia, era rappresentata dal fatto di fornire un servizio di creazione e di scrittura di annunci pubblicitari \"ad hoc\" per coloro che volevano reclamizzare i propri prodotti o i propri servizi (\"copywriting\"). Questa idea rappresenter\u00e0 l'elemento chiave che caratterizzer\u00e0, da allora in poi e fino ai giorni nostri, il lavoro di tutte le agenzie pubblicitarie del mondo.\nNel periodo che va dall'anno di fondazione fino al 1846 la Volney B. Palmer aprir\u00e0 succursali nelle citt\u00e0 di New York, Boston e Baltimora. Nella seconda met\u00e0 dell'Ottocento, dopo la morte del proprio fondatore, prender\u00e0 il nome di Coe, Wetherill &amp; Co. e nel 1877 confluir\u00e0 nella N. W. Ayer &amp; Son."}
{"id": "2574462", "revid": "22475", "url": "https://it.wikipedia.org/wiki?curid=2574462", "title": "Universit\u00e0 degli Studi del Sannio", "text": "L'Universit\u00e0 degli Studi del Sannio \u00e8 una universit\u00e0 statale italiana fondata nel 1998, con sede a Benevento.\nStoria.\nL'universit\u00e0 nacque come sezione distaccata dell'Universit\u00e0 di Salerno ed inizialmente era inclusa nel piano quadriennale 1986-90. Tramite decreti rettorali del 10 settembre 1990 furono istituite la Facolt\u00e0 di Scienze Economiche e Sociali (poi Facolt\u00e0 di Economia) con i corsi di laurea in Economia bancaria, Economia finanziaria, Economia delle assicurazioni e Statistica, e la Facolt\u00e0 di Ingegneria con un corso di laurea in Ingegneria informatica. Con il piano triennale 1991-93 fu inaugurata la Facolt\u00e0 di Scienze con ulteriori corsi di laurea in Biologia e Geologia.\nLa Facolt\u00e0 di Scienze Economiche e Sociali \u00e8 stata gestita da una commissione tecnica fino al 31 ottobre 1994. La Facolt\u00e0 di Ingegneria era gestita dall'analoga facolt\u00e0 dell'Universit\u00e0 di Salerno. A partire dal 1\u00ba novembre 1994 entrambe le facolt\u00e0 hanno avuto piani autonomi e nello stesso anno nasce anche la Facolt\u00e0 di Scienze Matematiche, Fisiche e Naturali che raccoglie due corsi di laurea in Biologia e Geologia, con sede inizialmente a Paduli fino al 1998, quando viene spostata a Benevento.\nIl Consorzio per la Promozione della Cultura e degli Studi Universitari ha contribuito fortemente alla nascita dell'universit\u00e0 fino alla sua liquidazione avvenuta l'8 novembre 2011. Il Consorzio fu istituito nel 1987 dalla camera di commercio, dalla provincia di Benevento e dal Comune. Successivamente altre istituzioni pubbliche si unirono al consorzio. Con decreto ministeriale n. 1524 del 29 dicembre 1997 l'Universit\u00e0 degli studi del Sannio fu ufficialmente riconosciuta e divenne autonoma il 1\u00ba gennaio 1998.\nStrutture.\nL'Universit\u00e0 del Sannio conta tre Dipartimenti:\nOfferta formativa.\nL'offerta formativa \u00e8 articolata in ventidue corsi di studio, a cui si aggiungono tre corsi di dottorato:"}
{"id": "2574465", "revid": "767487", "url": "https://it.wikipedia.org/wiki?curid=2574465", "title": "Annie Leonard", "text": "Il film \u00e8 diventato un fenomeno di internet, ha generato oltre 12 milioni di spettatori in oltre 200 nazioni dalla sua data di lancio nel 2007. Annie sta ora lavorando ad un libro pubblicato dalla Free Press of Simon and Schuster nel marzo 2010.\nAltri suoi documentari in rete sono \"La storia dell'elettronica\", \"La storia dei cosmetici\", \"La storia del Cap &amp; Trade\", \"La storia dell'acqua in bottiglia\".\nBiografia.\nAnnie ha passato quasi 20 anni investigando e analizzando questioni di carattere ambientale e giuridico. Ha viaggiato in 40 nazioni, visitato centinaia di fabbriche dove i nostri oggetti sono prodotti e le discariche dove vengono buttati. Testimoniando per prima l'impatto sia del sovraconsumo che del sottoconsumo, Annie si \u00e8 dedicata fieramente alla bonifica e alla trasformazione del nostro sistema economico ed industriale affinch\u00e9 servissero, piuttosto che indebolire, la sostenibilit\u00e0 ecologica e la equit\u00e0 sociale.\nAnnie \u00e8 attualmente la direttrice del progetto \"La storia delle cose\" . Prima di questo, pi\u00f9 recentemente, Annie ha coordinato il gruppo dei Finanziatori per La Produzione ed Il Consumo Sostenibile, che cercano di affrontare gli impatti nascosti sull'ambiente e il sociale dell'attuale sistema consumistico basato sul fare, usare e gettare oggetti durante tutto l'arco della vita.\nAnnie ha anche lavorato con GAIA (Global Alliance for Incinerator Alternatives - Alleanza globale per l'alternativa agli inceneritori), Health Care Without Harm, Essential Action e Greenpeace International.\nAnnie \u00e8 sul palcoscenico dei forum internazionali per la globalizzazione e GAIA e precedentemente \u00e8 stata sul palcoscenico di Grassroots Recycling Network, the Environmental Health Fund, Global Greengrants India and Greenpeace India. Annie ha studiato al Barnard College, Columbia University ed ha lavorato da laureata nella pianificazione cittadina e regionale sia Cornell che a New York. Vive attualmente nell'area della baia della California.\nCresciuta a Seattle, ha vissuto New York City, Ithaca, Washington - DC, Dhaka, New Delhi.\nHa lavorato per Greenpeace International; Essential Action; Multinational Monitor magazine; Global Greengrants Fund; GAIA (Global Anti-Incinerator Alliance); Health Care Without Harm; The Funders Workgroup for Sustainable Production and Consumption.\nHa studiato al Barnard College, Columbia University e quindi alla Cornell University."}
{"id": "2574467", "revid": "105826", "url": "https://it.wikipedia.org/wiki?curid=2574467", "title": "Nuvolau", "text": ""}
{"id": "2574468", "revid": "2091899", "url": "https://it.wikipedia.org/wiki?curid=2574468", "title": "Clydesdale (cavallo)", "text": "Il Clydesdale \u00e8 una razza di cavalli da tiro pesante lento nominati e derivati dalle fattorie presenti nella contea di Clydesdale, riconosciuta come Lanark o Lanarkshire situata in Scozia. Sebbene originariamente fosse una delle razze da tiro di mole pi\u00f9 piccola, si presenta come una delle razze di stazza pi\u00f9 imponente. Viene riconosciuta dal caratteristico manto baio e dalle sue porzioni degli arti distali bianche. Essendo facilmente domabile e di carattere mansueto, fu utilizzato per l'agricoltura e il trasporto, e nel ventunesimo secolo \u00e8 ancora impiegato come cavallo da tiro pesante.\nStoria e origine.\nIl Clydesdale \u00e8 una razza autoctona della Scozia che nasce nella contea di Clydesdale, la quale prende il nome dal piccolo fiume Clyde che sfocia nel Mare del Nord. La razza incominci\u00f2 a definirsi tra il 1715 e il 1720 quando il sesto Duca di Hamilton import\u00f2 dalle Fiandre uno stallone baio scuro, e successivamente John Paterson di Lochlyloch import\u00f2 dall'Inghilterra un altro stallone fiammingo, con manto morello, muso bianco e gambe con parti bianche. Gli stalloni fiamminghi vennero incrociati con le fattrici da calesse del Lanarkshire per ottenere esemplari di mole pi\u00f9 elevata, il risultato si rivel\u00f2 un successo e il sangue degli stalloni fiamminghi divenne rapidamente famoso e ricercato.\nNel 1808, a Shotts Hill Mill Carstairs, si tenne una svendita dei possedimenti di Mr Clarkson discendente dei Paterson's di Lochlyloch, all'epoca importatori dello stallone fiammingo morello. Il signor Somerville di Lampits Farm, partecip\u00f2 alla svendita ed acquist\u00f2 una puledra di due anni. Ci sono ragioni fondate per cui credere che lo stallone fiammingo morello importato allora sia all'interno dell'albero genealogico di questa puledra.\nLa puledra di Lampits Farm partor\u00ec un puledro morello, che prese il nome di \u201cThompson's Black Horse\u201d, o \u201cGlancer\u201d, la sua genealogia \u00e8 presente in tutti gli alberi genealogici dei Clydesdale. Glancer aveva tratti di bianco su entrambi gli arti posteriori e venne descritto come un cavallo \u201cdal corpo forte e robusto incastonato su gambe corte e spesse, le cui ossa pulite e affilate sono state fuse con bei capelli fluenti setati\u201d. Tra i puledri della fattrice di Lampits spiccarono anche Farmers Fancy e Glancer, i quali apportarono caratteristiche importanti che contribuirono al consolidamento della razza.\nNel 1837 in Scozia tra distretti fu attuato un programma di selezione di stalloni. Questo programma consisteva in societ\u00e0 locali agricole che partecipavano a delle mostre per scegliere il miglior stallone con cui attuare miglioramento genetico della razza. Il proprietario dello stallone vincitore veniva premiato con un premio in denaro e in seguito lo stallone veniva portato in un'area e fatto accoppiare con le cavalle locali. Si fece uso di questo sistema in tutta la Scozia e nel nord dell'Inghilterra. \nAttraverso precisi incroci con cavalle locali, questi stalloni diffondevano il tipo Clydesdale nelle aree precedentemente assegnate, e nel 1840, i cavalli da tiro scozzesi e il Clydesdale erano un'unica razza. \nTra i cavalli da tiro pesante della Gran Bretagna, il Clydesdale \u00e8 stata una delle prime razze ad avere un'associazione specifica. Nel 1877 fu fondata la Clydesdale Horse Society of Scotland, seguita nel 1879 dall'American Clydesdale Association (in seguito ribattezzata Clydesdale Breeders degli Stati Uniti), che serv\u00ec sia gli appassionati di razza statunitensi e canadesi. Il primo libro genealogico americano \u00e8 stato pubblicato nel 1882. \nIl primo utilizzo del nome \"Clydesdale\" in riferimento alla razza risale al 1926 in un'esibizione a Glasgow. \nAl suo apice, la Scozia cont\u00f2 circa 140 000 Clydesdale di fattoria e in pi\u00f9 un numero sconosciuto di citt\u00e0. Molti Clydesdale furono esportati dalla Scozia tra la fine del XIX e l'inizio del XX secolo, 1617 stalloni lasciarono il paese solo nel 1911. Tra il 1850 e 1880 numerosi stalloni e fattrici vennero esportati principalmente in Australia e Nuova Zelanda. Tra il 1884 e il 1945 furono emessi certificati di esportazione per 20.183 cavalli. Questi cavalli furono esportati in altri paesi del Regno Unito, cos\u00ec come nel Nord e Sud America, Europa continentale, e Russia. Durante la prima guerra mondiale ci fu la coscrizione di migliaia di cavalli per lo sforzo bellico e, dopo la guerra, i numeri della razza diminuirono man mano che le fattorie diventarono sempre pi\u00f9 meccanizzate. Questo declino continu\u00f2 tra le due guerre. Dopo la seconda guerra mondiale, il numero di stalloni riproduttori Clydesdale in Inghilterra pass\u00f2 da pi\u00f9 di 200 nel 1946 a 80 nel 1949. Nel 1975, e la Rare Breeds Survival Trust li ha ritenuti \"vulnerabili all'estinzione\", con meno di 900 femmine riproduttrici nel Regno Unito. \nMolti Clydesdale vennero esportati dalla Scozia tra la fine del XIX e l'inizio del XX secolo. Questi andarono in Australia e Nuova Zelanda, e nel 1918 in Australia fu fondata la Commonwealth Clydesdale Horse Society. Tra il 1906 e il 1936 furono allevati cos\u00ec tanti Clydesdale che le altre razze da tiro diventarono sconosciute. Pi\u00f9 di 25 000 Clydesdale furono registrati in Australia dal 1906 al 1936. La razza per la sua intensa diffusione e ampio impiego viene ancora riconosciuta come \u201cla razza che costru\u00ec l'Australia\u201d.\nNegli anni '90, la popolarit\u00e0 e i numeri della razza sono cominciati ad aumentare. Nel 2005, la Rare Breeds Survival Trust ha cambiato lo stato della razza in \"a rischio\", poich\u00e9 nel Regno Unito erano presenti circa 1.500 femmine riproduttrici. Nel 2010, sono stati classificati come \"vulnerabili\". Il Clydesdale \u00e8 ancora considerato in osservazione dalla American Livestock Breeds Association, e ci\u00f2 \u00e8 dovuto al fatto che si registrano meno di 2500 cavalli all'anno negli USA e meno di 10 000 in tutto il mondo. Nel 2010 sono stati stimati attorno ai 5000 esemplari di Clydesdale nel mondo: 4.000 sono situati negli Stati Uniti e in Canada, 800 nel Regno Unito, e il restante in altri paesi come Russia, Giappone, Germania, e Sud Africa.\nCaratteristiche morfologiche della razza.\nLa conformazione del Clydesdale \u00e8 cambiata notevolmente nel corso della sua storia. Negli anni Venti e Trenta, era un cavallo compatto pi\u00f9 piccolo dello Shire, del Percheron e del Belga. A partire dagli anni '40, gli animali da riproduzione furono selezionati per produrre cavalli pi\u00f9 alti e maestosi da esibire nelle sfilate e negli spettacoli. \nNel ventunesimo secolo un esemplare di Clydesdale maschio adulto pu\u00f2 essere alto al garrese da 164 cm a 173 cm, mentre un esemplare femmina adulto pu\u00f2 arrivare all'altezza da 163 cm a 165 cm. Il peso oscilla dai 700 kg a 1000 kg. \nLa razza \u00e8 di tipo brachimorfo. La testa si presenta raccolta con profilo fronto-nasale rettilineo o leggermente convesso, la fronte \u00e8 ampia e piatta. Il collo risulta muscoloso, abbastanza lungo, arcuato, largo alla base e fuso armoniosamente sulle spalle inclinate. Il torace \u00e8 ampio e profondo e l'addome leggero e snello. Il garrese \u00e8 alto, la linea dorso-lombare \u00e8 corta e leggermente insellata (quest'ultima caratteristica denota la capacit\u00e0 dell'animale di trasportare grandi carichi) i lombi sono larghi. La groppa si presenta muscolosa, lunga, ampia, e obliqua. L'attaccatura della coda \u00e8 alta. Gli arti sono lunghi, solidi, e dotati a partire dal ginocchio e fino allo zoccolo di pelosit\u00e0. Lo zoccolo del Clydesdale \u00e8 grande, tondeggiante, con unghia liscia e spesso chiara. \nI mantelli tipici dei Clydesdale sono baio, baio scuro, e morello, mentre i manti pi\u00f9 rari sono roano, sauro, e il grigio. La maggior parte degli esemplari hanno dei segni bianchi: sul muso ad esempio una lista, sulle gambe ad esempio le balzane, e occasionalmente hanno delle macchie sul corpo in genere trovate sul ventre inferiore.\nGenetica del mantello.\nLe marcature bianche estese sono dovute alla genetica del Draft-Type-Sabino. Alcuni allevatori di Clydesdale prediligono gli esemplari con segni bianchi sul muso e sulle gambe e con il resto del corpo con un colore uniforme. Per ottenere questo specifico risultato, vengono incrociati cavalli con una sola gamba bianca, e cavalli con quattro gambe bianche e che possiedono tratti della genetica Draft-Type-Sabino. Mediamente il risultato dell'incrocio \u00e8 un puledro con la quantit\u00e0 desiderata di segni bianchi. \nPatologie comuni.\nLe associazioni di razza prestano molta attenzione alla qualit\u00e0 degli zoccoli e degli arti, a causa di un possibile grado eccessivo di vaccinismo. Inoltre i Clydesdale sono stati identificati come a rischio di linfedema progressivo cronico, dovuto in parte a una predisposizione genetica all'alterazione del metabolismo dell'elastina e a un indebolimento del sistema linfatico delle estremit\u00e0 distali degli arti. La patologia presenta sintomi clinici come gonfiore progressivo, ipercheratosi e fibrosi delle porzioni distali degli arti. Un'altra preoccupazione per la salute della razza \u00e8 una condizione della pelle sulla parte inferiore della gamba dove c'\u00e8 maggiore densit\u00e0 di peli. Viene comunemente chiamato \u201cprurito di Clyde \", si pensa sia causato da un tipo di rogna. I Clydesdale sono anche noti per sviluppare scottature da sole su qualsiasi porzione di pelle depigmentata del muso.\nAttitudini passate e attuali.\nUn tempo il Clydesdale fu utilizzato dai cavalieri medievali come destriero poich\u00e9 grazie alle sue dimensioni e forza era in grado di trasportare il cavaliere e la sua imponente armatura in battaglia .Successivamente venne impiegato come cavallo da trasporto e in agricoltura, per trasportare il carbone nel Lanarkshire e per trasportare materiale ancora pi\u00f9 pesante a Glasgow. I Clydesdale, sono ancora utilizzati per alcuni di questi ambiti, tra cui agricoltura, il taglio e traino di alberi abbattuti nelle foreste scozzesi. Vengono anche cavalcati, tenuti come animali da compagnia e partecipano a parate. \nGli esemplari pi\u00f9 famosi di questa razza sono i Clydesdale della Budweiser. Questi cavalli erano inizialmente di propriet\u00e0 della fabbrica di birra Budweiser verso la fine del Proibizionismo negli Stati Uniti, e da allora sono diventati un simbolo internazionale sia della razza che del marchio. Il programma di allevamento Budweiser, con i suoi severi standard di colore e conformazione, ha notevolmente influenzato l'aspetto fisico della razza negli Stati Uniti al punto che molte persone credono che i Clydesdale siano sempre di color baio con segni bianchi. La razza Clydesdale \u00e8 adoperata dalla British Household Cavalrycome cavalli da tamburo, conducendo le sfilate in occasioni cerimoniali e di stato. I cavalli selezionati hanno manti appariscenti come il pezzato e roano. Per essere utilizzati a questo scopo, un cavallo deve essere alto almeno 173 cm. I cavalli vengono cavalcati dalla guida musicale assieme a due tamburi d'argento del peso di 56 chilogrammi ciascuno. \nAlla fine del XIX secolo, il sangue di Clydesdale fu aggiunto alla razza da tiro Irlandese nel tentativo di migliorare e rafforzarla.Tuttavia, questi sforzi non vennero visti come di successo, poich\u00e9 gli allevatori di cavalli da tiro irlandesi pensavano che il sangue di Clydesdale rendesse i loro cavalli pi\u00f9 grossolani e disposti a patologie delle gambe. Il Clydesdale fu determinante nella creazione del cavallo Gypsy Vanner, sviluppato in Gran Bretagna. Inoltre insieme ad altre razze da tiro fu anche usato per creare l'Australian Draft Horse. All'inizio del XX secolo, furono spesso incrociati con i pony della Dales, creando cavalli da tiro di media taglia utili per trainare carri commerciali e artiglieria militare.\nPrincipi di nutrizione.\nPrima di formulare una dieta idonea per l'animale \u00e8 fondamentale valutare la mansione che esso \u00e8 chiamato a svolgere. \nLa forza media che un cavallo pu\u00f2 sviluppare \u00e8 inversamente proporzionale alla velocit\u00e0 di avanzamento, questo si verifica a maggior ragione nel Clydesdale che \u00e8 un cavallo da tiro pesante lento. La potenza sviluppata dipende dalla velocit\u00e0 e dalla quantit\u00e0 giornaliera di lavoro.\nLa forza di trazione \u00e8 pi\u00f9 elevata durante i periodi brevi: il cavallo \u00e8 in grado di sviluppare l'equivalente del 35% del suo peso in forza, e pu\u00f2 arrivare per qualche secondo all'80%-100% del suo peso durante attivit\u00e0 molto onerose.\nI consumi energetici sono stati studiati mettendo in relazione i consumi di ossigeno in condizioni standard e sotto sforzo a diversa intensit\u00e0, durata e velocit\u00e0 di svolgimento del lavoro.\nBisogni nutrizionali.\nGli apporti alimentari devono consentire nel medio termine il mantenimento del peso vivo e lo stato corporeo. Le attivit\u00e0 di locomozione e di trazione sono esterne a quello che \u00e8 il dispendio energetico a riposo pertanto vengono addizionate a quest'ultimo.\nI fabbisogni energetici per giorno di lavoro sono stabiliti con prove di alimentazione che tengono conto di: et\u00e0, temperamento e stato di allenamento del cavallo, pertanto gli apporti energetici devono porre il cavallo in condizioni tali da poter svolgere il lavoro richiesto e al contempo di mantenere invariato il proprio stato corporeo.\nL'intensit\u00e0 del lavoro viene classificata in tre categorie in base allo sforzo richiesto e alla durata."}
{"id": "2574471", "revid": "17151", "url": "https://it.wikipedia.org/wiki?curid=2574471", "title": "Pap test", "text": ""}
{"id": "2574478", "revid": "30610", "url": "https://it.wikipedia.org/wiki?curid=2574478", "title": "Frederick Albert Mitchell-Hedges", "text": "Biografia.\nMitchell-Hedges ha trascorso diversi anni della sua vita viaggiando tra America Centrale, Regno Unito, Sudafrica e Stati Uniti. Alcune fonti affermano che sia stato un agente segreto britannico, mentre altre sostengono che fosse un benestante che viaggiava per passione. Alcune delle sue \u201cspedizioni\u201d in America Centrale furono finanziate dalla borghesia Britannica. Per un periodo fu finanziato dal Daily Mail. Fu appoggiato anche dal British Museum a cui don\u00f2 numerosi reperti.\nMitchell-Hedges dichiar\u00f2 ripetutamente di aver scoperto diverse trib\u00f9 indiane e \u201ccitt\u00e0 scomparse\u201d la cui esistenza era gi\u00e0 documentata da anni ed in alcuni casi da secoli. Afferm\u00f2 inoltre di aver scoperto la \u201cculla della civilt\u00e0\u201d sulla Costa dei Miskito del Nicaragua e che le Bay Islands in Honduras, sono le rovine della civilt\u00e0 perduta di Atlantide.\nNel 1906 spos\u00f2 Lillian Agnes Clarke, conosciuta come \"Dolly\". La coppia non ebbe figli, ma adott\u00f2 una bambina canadese, Marie Guillon, oggi conosciuta come Anna Mitchell-Hedges.\nNegli anni Trenta ha condotto uno show radiofonico settimanale, in onda a New York la domenica sera. Durante lo show, Mitchell-Hedges raccontava le sue avventure: fughe dalla morte nelle mani di indigeni o tra le grinfie di pericolosi animali come giaguari o iguana.\nDurante una spedizione negli anni Venti in Honduras, tra le rovine Maya di Lubaant\u00fan (citt\u00e0 che dichiar\u00f2 di aver scoperto lui stesso), Mitchell-Hedges dice di aver scoperto il Teschio di cristallo, conosciuto in un primo momento come \u201cteschio della rovina\", ma in seguito ribattezzato Teschio dell'Amore. Non fece menzione della scoperta fino agli anni Quaranta, non molto tempo dopo che un altro teschio di cristallo fu messo all'asta da Sydney Burney per conto della Sotheby's, nel 1943.\nEredit\u00e0.\nUn consistente corpo di scritti legati alle culture popolari e mitologie New Age ruota attorno ai racconti del Teschio di Cristallo \u201cMitichell-Hedges\u201d, al punto da rendere famoso il suo scopritore fino ai giorni d'oggi.\nIl Teschio di Cristallo \u00e8 rimasto nelle mani della figlia adottiva di Mitchell-Hedges, Anna, fino alla sua morte, l'11 aprile 2007, all'et\u00e0 di 100 anni. Durante questi anni la donna ha pi\u00f9 volte esibito pubblicamente il teschio, ponendo l'accento sui suoi presunti e indimostrati poteri e la sua misteriosa origine. Anche dopo la morte di Anna, il teschio di cristallo continua a essere esibito e ammirato. Il proprietario attuale \u00e8 Bill Homann. Il Teschio di Cristallo \u00e8 oggi stato definito un \"falso moderno\".\nLa realizzazione nel 2008 del film \"Indiana Jones e il regno del teschio di cristallo\" ha ravvivato la coscienza pubblica attorno alla mitologia legata al teschio e al suo scopritore, F. A. Mitchell-Hedges. Proprio lui \u00e8 stato uno dei modelli d'ispirazione per creare il personaggio di Indiana Jones.\nOpere.\nLibri e altri testi scritti da Mitchell-Hedges:"}
{"id": "2574481", "revid": "88740", "url": "https://it.wikipedia.org/wiki?curid=2574481", "title": "Giuseppe Vadal\u00e0 Papale", "text": "Biografia.\nConseguita la laurea in giurisprudenza nel 1874 presso l'Universit\u00e0 di Catania, frequenta, per studi, ricerche e approfondimenti, altre sedi accademiche italiane, fin quando, nel 1881, \u00e8 libero docente in filosofia del diritto, quindi, ritornato a Catania, ha nella stessa universit\u00e0 dove si laure\u00f2, a partire dal 1888, l'incarico di insegnamento di filosofia teoretica fino al 1894, quando diviene professore straordinario di filosofia del diritto, quindi ordinario nel 1899. Pi\u00f9 volte preside della Facolt\u00e0 di Giurisprudenza, nel biennio 1910-11 \u00e8 anche Rettore dell'Universit\u00e0 di Catania. \nImportante giurista, storico e filosofo del diritto, molto attivo anche nella vita politica, civile e istituzionale della sua citt\u00e0 natale e della Sicilia, adottando, secondo la prospettiva del positivismo giuridico, un approccio interdisciplinare che comprendeva, tra le altre, la biologia, la sociologia e la psicologia, ha dato contributi originali ed innovativi alla sociologia e filosofia del diritto. Nel 1897, fra i primi in Italia istitu\u00ec, nella Facolt\u00e0 di Giurisprudenza dell'Universit\u00e0 di Catania, un corso di psicologia sociale. Nel 1894, fu tra i fondatori, assieme a Giuseppe Fiamingo e Filippo Virgilii, della \"Rivista di Sociologia\" che sar\u00e0 (anche se poi cambier\u00e0 nome) l'organo ufficiale dell\"'Associazione italiana di sociologia\" (AIS)."}
{"id": "2574483", "revid": "1985", "url": "https://it.wikipedia.org/wiki?curid=2574483", "title": "Mitchell-Hedges", "text": ""}
{"id": "2574488", "revid": "121689465", "url": "https://it.wikipedia.org/wiki?curid=2574488", "title": "Giovan Pietro Grimaldi", "text": "Biografia e carriera.\nNato a Modica in un ramo cadetto di una illustre famiglia (i baroni di Calamezzana), fratello dell'agronomo Clemente e nipote dei politici Corrado Rizzone Tedeschi e Michele Tedeschi Rizzone, si diplom\u00f2 nel 1878 presso il Regio Istituto Tecnico \"Archimede\" della sua citt\u00e0 natale (e dove rimase, per altri due anni, quale assistente tecnico al laboratorio di fisica), quindi, nel 1885, si laure\u00f2 in fisica sperimentale presso l'Universit\u00e0 di Catania, sotto la guida di Damiano Macaluso di cui divenne subito dopo assistente, effettuando studi e ricerche prevalentemente in termodinamica ed elettromagnetismo. Nel 1886, in seguito al trasferimento di Macaluso all'Universit\u00e0 di Palermo, pass\u00f2 all'Istituto di Fisica di questa universit\u00e0, dove rimase fino al 1888 quando, conseguita \u2013 nello stesso anno \u2013 la libera docenza in fisica sperimentale, fu nominato assistente di Pietro Blaserna all'Istituto Fisico dell'Universit\u00e0 di Roma, nella sede di via Panisperna. \nNel 1892, conseguito l'ordinariato in fisica sperimentale, prese servizio prima all'Universit\u00e0 di Cagliari per poi passare all'Universit\u00e0 di Parma, dove cominci\u00f2 ad insegnare nel dicembre dello stesso anno. Ma gi\u00e0 l'anno seguente ritorn\u00f2 a Catania ad occupare la cattedra di fisica sperimentale lasciata vacante da Adolfo Bartoli (che la resse dal 1886), nel frattempo trasferitosi all'Universit\u00e0 di Pavia. Qui, Grimaldi concluse la sua carriera accademica fino alla morte prematura. I suoi studi e le sue ricerche riguardarono principalmente l'elettromagnetismo, la termodinamica e la chimica fisica.\nA Catania, fu segretario dell'Accademia Gioenia dal 1896, direttore della \"Scuola di Farmacia\" dal 1899 al 1901, quindi Preside della Facolt\u00e0 di Scienze dal 1902 al 1905, fino alla nomina a Rettore dell'Universit\u00e0 di Catania per due mandati, dall'agosto 1905 al dicembre 1908, anno in cui si dimise per problemi di salute, ma contando per\u00f2 di poter ritornare presto alla ricerca scientifica attiva. Tuttavia, sopraggiunti problemi alla vista in gran parte dovuti alle sperimentazioni che conduceva senza tante precauzioni, lo costrinsero, suo malgrado, a diminuire ulteriormente i carichi di lavoro.\nMor\u00ec improvvisamente nel suo palazzo di Modica a soli 58 anni, nel 1918, non prima di aver destinato il suo non piccolo patrimonio ad una Fondazione eretta in suo nome (\"Fondazione Grimaldi\" di Modica), tutt'oggi attiva nel campo della promozione culturale e sociale nonch\u00e9 consociata con l'Universit\u00e0 di Catania e con l'Accademia Gioenia di Scienze Naturali di Catania nel finanziare borse di studio per ricerche scientifiche.\nAlla sua cattedra di fisica sperimentale, nonch\u00e9 alla direzione dell'Istituto di Fisica di Catania, gli succedette (nel 1918) il suo allievo Ernesto Drago (1876-1929)."}
{"id": "2574497", "revid": "767487", "url": "https://it.wikipedia.org/wiki?curid=2574497", "title": "Jarabulus", "text": "Jarabulus \u00e8 una cittadina della Siria nel governatorato di Aleppo.\nStoria.\nNei pressi di Jarabulus si trova il sito dell'antica importante citt\u00e0 di Karkemi\u0161.\nIn antichit\u00e0 la citt\u00e0 era nota come \"Europos\" (\u0395\u1f50\u03c1\u03c9\u03c0\u03cc\u03c2)."}
{"id": "2574500", "revid": "831312", "url": "https://it.wikipedia.org/wiki?curid=2574500", "title": "Anthony Roux", "text": "Professionista dal 2008, ha vinto una tappa alla Vuelta a Espa\u00f1a 2009 e il titolo nazionale in linea nel 2018."}
{"id": "2574502", "revid": "486946", "url": "https://it.wikipedia.org/wiki?curid=2574502", "title": "Jango Futsal Club", "text": ""}
{"id": "2574506", "revid": "712828", "url": "https://it.wikipedia.org/wiki?curid=2574506", "title": "Ciglione (personaggio)", "text": ""}
{"id": "2574507", "revid": "729019", "url": "https://it.wikipedia.org/wiki?curid=2574507", "title": "Axelsberg (metropolitana di Stoccolma)", "text": "Axelsberg \u00e8 una stazione della metropolitana di Stoccolma.\n\u00c8 geograficamente situata all'interno della circoscrizione di H\u00e4gersten-Liljeholmen, mentre sul percorso della linea rossa T13 \u00e8 collocata fra le stazioni \u00d6rnsberg e M\u00e4larh\u00f6jden.\nLa sua apertura ufficiale avvenne il 16 maggio 1965, stesso giorno in cui inizi\u00f2 ad essere operativo il tratto tra \u00d6rnsberg e S\u00e4tra. Originariamente era stata discussa la denominazione \"H\u00e4gerstens g\u00e5rd\", ma venne poi scelto l'attuale nome.\nLa banchina si trova in superficie, seppur a breve distanza vi sia l'imbocco di una galleria parallela al viale \"Selmedalsv\u00e4gen\". L'accesso alla stazione \u00e8 ubicato all'incrocio tra la stessa \"Selmedalsv\u00e4gen\" e la piazza \"Axelsbergs torg\". Il progetto per la costruzione venne affidato all'architetto Magnus Ahlgren, e le decorazioni degli interni sono state curate dagli artisti Leif Bolter, Veine Johansson, Inga Mod\u00e9n e G\u00f6sta Wessel.\nL'utilizzo medio quotidiano durante un normale giorno feriale del 2009 \u00e8 stato pari a 2.200 persone circa."}
{"id": "2574509", "revid": "709565", "url": "https://it.wikipedia.org/wiki?curid=2574509", "title": "HMS Royal Oak (1892)", "text": "La HMS \"Royal Oak\", settima nave da guerra britannica a portare questo nome, \u00e8 stata una nave da battaglia pre-dreadnought classe Royal Sovereign della Royal Navy. Venne impostata nei cantieri Cammell Laird il 29 maggio 1890, varata il 5 novembre 1892 ed entr\u00f2 in servizio il 14 gennaio 1896.\nCaratteristiche tecniche.\nLa \"Royal Oak\" fu l'unica nave della classe \"Royal Sovereign\" a non venire attrezzata con i tubi del vapore a poppa dei fumaioli, cosa che la rese facilmente distinguibile dalle sue sorelle.\nAl momento del loro ingresso in servizio, le navi di questa classe erano tra le migliori navi da battaglia in servizio. Il loro ampio bordo libero migliorava la loro tenuta del mare, permettendo di ingaggiare battaglia anche in condizioni meteorologiche proibitive, fattore importante visto il loro utilizzo nel Mare del Nord e nell'Atlantico settentrionale. Avevano per\u00f2 una tendenza a rollare in casi di mare molto mosso, cosa che port\u00f2 i marinai a soprannominare le navi \"Rolling Ressies\". Il soprannome rimase nonostante la rapida correzione di questo difetto, risolto con l'aggiunta di alette stabilizzanti sulla chiglia. Le navi di questa classe erano anche pi\u00f9 rapide e meglio armate delle unit\u00e0 precedenti, avendo per\u00f2 anche un peso decisamente maggiore che superava ampiamente le 10.000 tonnellate.\nL'armamento principale consisteva di quattro cannoni BL 13,5 in Mk I\u2013IV da 343\u00a0mm in due barbette e dieci cannoni QF 6 in/40 da 152\u00a0mm come armamento secondario, oltre ad una serie di pezzi a raggio e di calibro minore. Era anche dotata di sette tubi lanciasiluri da 457\u00a0mm e di una corazzatura di acciaio alla cintura che arrivava a misurare 457\u00a0mm .\nServizio.\nAl momento dell'ingresso in servizio la \"Royal Oak\" venne assegnata al \"Particular Service Squadron\", poi rinominato \"Flying Squadron\" (\"Squadrone Volante\"). Quando questa formazione venne sciolta la nave venne trasferita nella riserva a Portsmouth\nRientr\u00f2 in servizio il 9 marzo 1897 per essere assegnata alla \"Mediterranean Fleet\", dove rilev\u00f2 la nave da battaglia \"Collingwood\". Raggiunse malta il 5 aprile seguente e vi rimase fino al 1902, quando venne rilevata dalla nave da battaglia \"Bulwark\"\nTornata in patria il 6 giugno dello stesso anno entr\u00f2 in cantiere a Chatham per un raddobbo.\nIl 6 febbraio 1903 venne assegnata alla \"Home Fleet\", rilevando la \"Nile\" e ricevendone buona parte dell'equipaggio. Nell'estate del 1903 partecip\u00f2 alle esercitazioni congiunte nell'Atlantico tra \"Home Fleet\", \"Channel Fleet\", \"Mediterranean Fleet\" e Squadrone Incrociatori.\nNell'aprile 1904 mentre si trovava al largo delle Isole Scilly urt\u00f2 un relitto insieme alla nave della stessa classe \"Revenge\", soffrendo dei danni alla chiglia. Il 9 maggio divenne la ammiraglia del Comandante in Seconda della \"Home Fleet\", al posto della \"Empress of India\", appartenente alla stessa classe. Nell'estate seguente partecip\u00f2 alle manovre annuali.\nIl 7 marzo 1905 venne trasferita nella riserva di Chatham e il suo equipaggio venne trasferito sulla \"Caesar\". Il giorno successivo ricevette un equipaggio ridotto per il servizio nella Divisione Sheerness-Chatham della Riserva. Durante dei lavori a Chatham l'11 maggio seguente un'esplosione a bordo uccise un operaio e ne fer\u00ec altri tre.\nNel mese di luglio partecip\u00f2 alle manovre della flotta di riserva, dopodich\u00e9 l'equipaggio venne trasferito sulla nave da battaglia \"Ocean\", ricevendo un nuovo equipaggio per servire come riserva di emergenza.\nLe navi della sua classe divennero rapidamente obsolete con l'ingresso in servizio delle nuove navi da battaglia, che entrarono in linea a partire dal 1906. La \"Royal Oak\" venne messa in disarmo nel dicembre 1911. Nell'agosto 1912 venne ormeggiata sul Motherbank, dove rimase fino al 14 gennaio 1914, quando venne venduta per essere demolita nei cantieri Thos. W. Ward di Briton Ferry."}
{"id": "2574513", "revid": "373458", "url": "https://it.wikipedia.org/wiki?curid=2574513", "title": "Procattedrale", "text": "Una procattedrale \u00e8 una chiesa parrocchiale che serve temporaneamente come cattedrale o concattedrale di una diocesi.\nEsempi nel mondo.\nIn Irlanda, il termine \u00e8 usato specificamente in riferimento alla Procattedrale di Santa Maria di Dublino, sede dell'arcivescovo di Dublino dai tempi della Riforma, quando la Cattedrale di Christ Church e la Cattedrale di San Patrizio divennero parte della Chiesa d'Irlanda.\nA Qu'Appelle, nel Saskatchewan, la chiesa parrocchiale di San Pietro fu procattedrale della diocesi anglicana del Saskatchewan meridionale fino al 1944. Dal 1944 al 1979 la Cattedrale di San Paolo di Regina serv\u00ec da procattedrale prima di essere elevata al rango di cattedrale. A Sansepolcro la chiesa di San Francesco Saverio svolse funzioni di procattedrale dal 1934 al 1943, quando la cattedrale fu chiusa al pubblico per lavori di restauro.\nLa chiesa di San Paolo apostolo di Savannah in Georgia \u00e8 la procattedrale della Diocesi episcopaliana di Georgia.\nDopo il terremoto dell'Aquila del 2009, la Basilica di Santa Maria di Collemaggio, pur senza alcun atto ufficiale di Curia, ha svolto dal dicembre 2009 all'agosto 2013 funzioni di procattedrale del capoluogo abruzzese in attesa del recupero del Duomo."}
{"id": "2574516", "revid": "28592", "url": "https://it.wikipedia.org/wiki?curid=2574516", "title": "Regno di Kartli", "text": ""}
{"id": "2574519", "revid": "287204", "url": "https://it.wikipedia.org/wiki?curid=2574519", "title": "Biblioteca civica Vincenzo Joppi", "text": "La Biblioteca civica \"Vincenzo Joppi\" fu istituita a Udine nel 1864 ed \u00e8 la principale biblioteca pubblica del Friuli. Ha un patrimonio di oltre 560.000 documenti (fra libri, periodici, manoscritti, microfilm, CD e DVD) ospitati nella sede centrale di Palazzo Bartolini e nelle 8 biblioteche circoscrizionali della citt\u00e0.\nStoria.\nDalle origini al 1878.\nNel 1827 il conte Ottavio Tartagna don\u00f2 alla citt\u00e0 di Udine 2625 volumi, i quali dovevano costituire la base dell'ancora inesistente biblioteca cittadina. Tuttavia, poich\u00e9 gli eredi del conte non consegnarono materialmente il fondo Tartagna prima del 1856, la citt\u00e0 rimase priva di una biblioteca pubblica ancora per tutti gli anni trenta e quaranta dell\"800. In questo lasso di tempo le funzioni della biblioteca civica furono (in parte) assolte dalla Societ\u00e0 del gabinetto di lettura di Udine e dalla biblioteca dell'Accademia Udinese di Scienze, Lettere e Arti.\nA vent'anni di distanza dal lascito Tartagna, il 1\u00ba luglio 1847, un altro nobiluomo, il cavalier Andrea Francesco Giorgio Altesty, sottoscrisse un contratto con l'allora podest\u00e0 Antonio Caimo Dragoni con il quale egli donava alla cittadinanza parte dei suoi libri, a patto, per\u00f2, che la Municipalit\u00e0 si impegnasse a dedicare una sala alla biblioteca pubblica. Il Consiglio comunale, allora, istitu\u00ec formalmente la Biblioteca civica di Udine il 22 dicembre 1847.\nNonostante questo atto formale, la biblioteca non viene di fatto aperta e solo il 29 dicembre 1851 viene nominato il primo bibliotecario: l'abate Giuseppe Bianchi.\nSi dovr\u00e0 comunque aspettare fino al 2 maggio 1864 perch\u00e9 la Biblioteca civica venga ufficialmente inaugurata e aperta al pubblico. Essa aveva sede nel palazzo Municipale ed era formata dai fondi Tartagna e Altesty, dai circa 3500 volumi donati dai cittadini di Udine e da quelli messi a disposizione dall'Accademia. Giuseppe Bianchi rimaneva il bibliotecario ufficiale e gli veniva affiancato Giuseppe Manfroi in qualit\u00e0 di custode (colui che materialmente fungeva da distributore e compilava i cataloghi necessari) della biblioteca.\nDopo due anni, il 13 maggio 1866, la Biblioteca civica fu spostata (insieme all'Accademia, al Gabinetto di lettura, al Museo patrio e alla Societ\u00e0 agraria) dai locali superiori della Loggia del Lionello a Palazzo Bartolini, dove si trovano ancora oggi la sede centrale e gli uffici amministrativi della Biblioteca. Questo spostamento fu possibile grazie alla donazione della gentildonna Teresa Dragoni Bartolini, che lasci\u00f2 alla citt\u00e0 di Udine il suo palazzo seicentesco insieme a 2000 lire a favore del bibliotecario. Sempre nel 1866, il bibliotecario Giuseppe Bianchi, ormai anziano, lasci\u00f2 il suo incarico. Al suo posto, il 23 agosto dello stesso anno, venne nominato l'abate Jacopo Pirona.\nJacopo Pirona, che tanto aveva contribuito alla nascita di questa istituzione, rest\u00f2 in carica solamente per due anni, fino al settembre 1868. Gli successe, in qualit\u00e0 di conservatore (e quindi di effettivo direttore della struttura) il nipote, Giulio Andrea Pirona.\nDal 1878 al 1908.\nA causa della malattia del custode Giuseppe Manfroi, la biblioteca venne chiusa al pubblico il 5 febbraio 1876 e fu tenuta aperta solo a periodi alterni dalla Commissione per la biblioteca. La situazione non si risolse prima del 1\u00ba maggio 1878, giorno in cui Vincenzo Joppi vinse il concorso pubblico e divenne il nuovo bibliotecario (assistito da Giobatta Missio). Si apr\u00ec cos\u00ec un periodo di grande sviluppo per la biblioteca: i 2353 lettori del 1876 diventarono 4496 nel 1899 (ultimo anno interamente sotto la gestione Joppi), con un picco di 9632 utenti nel 1886. Tuttavia l'intento e il merito principale di Vincenzo Joppi in qualit\u00e0 di bibliotecario fu quello di riunire quanti pi\u00f9 documenti possibili riguardanti principalmente la storia del Friuli, ma non solo. Grazie alla sua instancabile attivit\u00e0 di ricerca presso archivi e biblioteche (pubbliche e private) e grazie ai numerosi contatti con intellettuali italiani e stranieri, la biblioteca di Udine divenne \"un autentico focolare delle cultura friulana\" e il suo patrimonio pi\u00f9 che raddoppi\u00f2: se nel 1877 le opere possedute erano 14739 e i volumi 25656, ventuno anni dopo, nel 1898, le opere possedute passarono a 35248 e i volumi erano circa 60.000. Joppi, che nella domanda presentata al concorso del 1878 aveva esplicitato la propria \"vocazione\" dichiarando \"di rinunziare a qualunque altra occupazione pubblica o privata, e di dedicarsi esclusivamente all'esatto disimpegno de' suoi doveri ed allo sviluppo dell'Istituzione\", rimase in carica fino a pochi mesi prima della morte, che lo colse il 1\u00ba luglio 1900.\nDopo un paio d'anni di transizione sotto la guida del futuro senatore e presidente dell'AIB, Pier Silverio Leicht, nel 1902 Felice Momigliano fu nominato direttore pro tempore della biblioteca e sovrintendente dell'archivio. Nonostante non fosse ben visto da alcuni giornali locali (come il \"Giornale di Udine\" e \"Il Crociato\") in quanto socialista ed ebreo e anche se egli non poteva vantare una conoscenza della storia e della cultura friulana pari a quella di Joppi, il professor Momigliano fu una figura non secondaria della cultura italiana tra XIX e XX secolo e riusc\u00ec a dare ulteriore sviluppo all'istituzione che dirigeva. Nel 1907, infatti, riusc\u00ec a far trasferire i Musei civici dal Palazzo Bartolini ai locali del Castello di Udine (dove si trovano ancora oggi) e in questo modo venivano ricavati nuovi spazi per la biblioteca, che era in continua espansione. Nello stesso anno, inoltre, inizi\u00f2 anche la pubblicazione del \"Bollettino della Civica Biblioteca e del Museo\", un periodico che nei suoi sette anni di vita, dal 1907 al 1913, vide collaborare intellettuali di primo piano nel panorama udinese come Pio Paschini, Antonio Battistella, Bindo Chiurlo e Giuseppe Ellero.\nLa Prima Guerra Mondiale.\nNell'estate del 1908 Momigliano lasci\u00f2 il suo incarico e fu sostituito da un altro piemontese, Angelo Bongioanni (1864-1931). Amico di Momigliano e studioso di onomastica e toponomastica, gi\u00e0 dal 1903 egli ricopriva il ruolo di vicebibliotecario. Con l'ingresso dell'Italia nel primo conflitto mondiale, nel 1915 la Commissione per la Biblioteca e il Museo decise di depositare in un luogo sicuro i manoscritti, i libri e i documenti pi\u00f9 importanti presenti nella biblioteca e nell'archivio comunale. Le 101 casse contenenti i \"tesori\" della Civica furono in un primo momento collocate nei sotterranei dell'ospedale di Udine. Nel 1917, per\u00f2, l'offensiva austro-ungarica appariva (a ragione) imminente e dunque fu ordinato all'allora bibliotecario della Marciana, Giulio Coggiola, di trasferire a sud degli Appennini i fondi librari pi\u00f9 importanti dell'Italia nord-orientale. Dopo alcune esitazioni, anche le casse della Civica di Udine furono portate alla Biblioteca Statale di Lucca, sotto la supervisione di Giovanni Battista della Porta (1873-1954), l'incaricato dal Comune di Udine per le pratiche della consegna. Il 27 ottobre 1917 la Biblioteca venne chiusa e Bongioanni e Della Porta scapparono insieme alle famiglie rispettivamente a Torino e a Bologna. Dopo la presa di Udine, l'esercito tedesco fece di Palazzo Bartolini il centro di studio e di raccolta di libri e oggetti d'arte da salvare presenti in citt\u00e0 e nelle aree limitrofe. Anche se la biblioteca fu gestita da alcuni colti ufficiali tedeschi e non ci furono \"perdite drammatiche\", specialmente durante le prime fasi della conquista furono portati via libri e carte geografiche, le suppellettili vennero danneggiate, il catalogo a schede fu manomesso e gli Atti della biblioteca, dal giugno 1917 a tutto il 1918, furono dispersi. Inoltre, quasi tutte le attivit\u00e0 ordinarie della biblioteca, come l'acquisto di pubblicazioni e degli abbonamenti ai periodici, furono interrotte per tutto il periodo di occupazione. La situazione torn\u00f2 lentamente alla normalit\u00e0 dopo la fine della guerra: il 19 aprile 1919 Angelo Bongioanni riassunse le funzioni di bibliotecario e il 5 giugno 1920 tornarono a Udine (sempre sotto la supervisione di Della Porta) anche le 101 casse conservate a Lucca.\nDal 1924 al 1991.\nDopo due anni da vicebibliotecario, a Bongioanni succedette, nel 1924, Giovanni Battista Corgnali. Glottologo e appassionato studioso di storia e tradizioni del Friuli, negli oltre trent'anni in cui lavor\u00f2 alla biblioteca civica (il suo periodo di attivit\u00e0 \u00e8 il pi\u00f9 lungo nella storia della \"Vincenzo Joppi\") continu\u00f2 a raccogliere, conservare e mettere a disposizione documenti riguardanti ogni aspetto della vita e della lingua della sua regione, contribuendo a \"trasformare la Biblioteca in un centro vivo di ricerca per tutto quanto riguardava il patrimonio culturale del Friuli\". L'altro suo grande merito in veste di bibliotecario fu quello di compilare i tre volumi degli \"Inventari dei manoscritti delle biblioteche d'Italia\" (vol. 46, 49 e 78, pubblicati rispettivamente nel 1930, 1931 e 1952-1953), in cui deline\u00f2 storia e composizione dei fondi della biblioteca che dirigeva. Sempre durante la gestione Corgnali, e pi\u00f9 precisamente nel 1925, il Comune di Udine decise di rendere omaggio a Vincenzo Joppi, intitolandogli la Biblioteca civica che da allora porta il suo nome.\nNel 1954 Giovanni Comelli fu chiamato a sostituire il Cognali. Fin dall'inizio egli si adoper\u00f2 per ampliare e ammodernare gli spazi della civica, che anche in quegl'anni continuava a crescere. Infatti, oltre alla donazione dei fondi Piemonte e del Torso e all'acquisizione da parte del Comune di Udine delle pergamene provenienti dal Castello di Valvasone, a met\u00e0 degli anni cinquanta confluirono alla \"Vincenzo Joppi\" anche le carte autografe di due tra i massimi esponenti della letteratura italiana del XIX secolo, Ippolito Nievo e Caterina Percoto.\nNel 1962 Lelia Sereni prese il posto di Giovanni Comelli. Prima (e unica, per il momento) bibliotecaria nella storia della biblioteca civica di Udine, la Sereni cerc\u00f2 di valorizzare e rendere accessibile il patrimonio dell'istituzione che dirigeva. Nei 27 anni in cui rest\u00f2 in carica, infatti, pubblic\u00f2 molti dei materiali inediti della \"Vincenzo Joppi\" e nel 1983 cur\u00f2 la mostra \"I Tesori della Civica Biblioteca: mostra di manoscritti e libri rari\", con cui si voleva \"assegnare il giusto rilievo ad un'istituzione culturale cittadina depositaria di importantissime testimonianze archivistiche e librarie raccolte nel corso di oltre un secolo\". Dal punto di vista organizzativo, invece, c'\u00e8 da notare che la Civica di Udine dai primi anni ottanta ha inglobato in un unico sistema bibliotecario urbano le altre 8 biblioteche delle sette circoscrizioni cittadine: \nCon un patrimonio complessivo di oltre 44\u00a0000 volumi, esse raccolgono un'utenza di base e vi si possono trovare i principali testi sia per le ricerche scolastiche sia per le letture pi\u00f9 piacevoli, con particolare riguardo per letteratura narrativa sia per adulti che per ragazzi. La minore formalizzazione delle procedure per il prestito e la disposizione dei libri a scaffale aperto contribuiscono a rendere pi\u00f9 amichevole l'approccio alla struttura.\nLa Biblioteca oggi.\nLelia Sereni lasci\u00f2 il suo incarico nel 1989 e dal 19 gennaio 1991 Romano Vecchiet \u00e8 il nuovo direttore della Biblioteca civica, che si articola oggi in sette sezioni:\nPer riuscire ad erogare un servizio di qualit\u00e0 pur razionalizzando i costi, nel 2009 \u00e8 nato il Sistema Bibliotecario dell'Hinterland Udinese (SBHU). Questa rete di cooperazione comprende oggi le biblioteche di 15 comuni (Buja, Manzano, Martignacco, Pasian di Prato, Pavia di Udine, Pradamano, Pozzuolo del Friuli, San Giovanni al Natisone, Santa Maria la Longa, Tarcento, Tavagnacco, Treppo Grande, Tricesimo, Trivignano Udinese e, ovviamente, Udine) e dal 7 ottobre 2013 l'accesso alla ricerca sui dati bibliografici del Sistema Bibliotecario dell'Hinterland Udinese si effettua dal catalogo unico on-line.\nIniziative culturali e pubblicazioni.\nLa Biblioteca civica \"Vincenzo Joppi\" si occupa non solo di custodire il suo patrimonio ma anche di valorizzarlo e renderlo fruibile, facendo s\u00ec che la biblioteca diventi un luogo di incontro e di divulgazione scientifica. A questo scopo vengono organizzati diversi incontri con l'autore e numerose sono le proposte di lettura. Dal 1991 ad oggi sono state ben 41 (senza contare articoli o estratti da riviste) le pubblicazioni curate dalla \"Vincenzo Joppi\" ed inoltre la biblioteca civica ha promosso mostre (per esempio: \"Io nacqui Veneziano... e morr\u00f2 per la grazia di Dio Italiano. Ippolito Nievo negli scritti autografi verso l'Unit\u00e0 d'Italia\" del 2011) e convegni (di cui ha curato anche la pubblicazione degli atti), come quelli dedicati a Giulio Andrea Pirona (1995) e a Vincenzo Joppi (2000)."}
{"id": "2574524", "revid": "26630", "url": "https://it.wikipedia.org/wiki?curid=2574524", "title": "Clydesdale horse", "text": ""}
{"id": "2574525", "revid": "121511", "url": "https://it.wikipedia.org/wiki?curid=2574525", "title": "Milton Krasner", "text": ""}
{"id": "2574528", "revid": "1568601", "url": "https://it.wikipedia.org/wiki?curid=2574528", "title": "Cartalia", "text": "La Cartalia (anticamente anche Cartalinia; , ovvero Kartli, fonetica intern. ) \u00e8 una regione storica situata nella Georgia centro-orientale, attraversata dal fiume Mtkvari (Kura), dove si trova la capitale della Georgia, Tbilisi. \nDescrizione.\nNota agli autori classici come Iberia, la Cartalia gioc\u00f2 un ruolo cruciale nel consolidamento politico ed etnico dei georgiani nel Medioevo. Non ebbe confini rigorosamente definiti, fluttuanti in modo considerevole nel corso della storia. Dopo la divisione del Regno di Georgia nel XV secolo, la Cartalia divenne un regno separato con la sua capitale a Tbilisi. I territori storici della Cartalia sono attualmente divisi tra diverse regioni amministrative della Georgia.\nI georgiani che vivono nelle regioni storiche della Cartalia sono noti come kartleli (sing., \u10e5\u10d0\u10e0\u10d7\u10da\u10d4\u10da\u10d8) e comprendono uno dei pi\u00f9 grandi gruppi etnografici del popolo georgiano. La maggior parte di loro sono cristiani ortodossi georgiani e parlano un dialetto che \u00e8 la base della moderna lingua letteraria georgiana.\nEtimologia.\nIl toponimo \"Kartli\" appare per la prima volta nei resoconti scritti nel V secolo, il \"martirio della santa regina Shushanik\", il pi\u00f9 antico frammento della letteratura georgiana sopravvissuta fino ad oggi. Secondo le \"cronache georgiane\" medievali, la Cartalia deriva il suo nome da Kartlos, il mitico etnarca georgiano, che costru\u00ec una citt\u00e0 sul Mtkvari (Kura); venne chiamata Kartli (probabilmente ai giorni nostri Armazi), un nome che venne generalizzato alla regione governata da Kartlos e dalla sua progenie. Kartlos sembra essere un'invenzione medievale, non convincente come fondatore eponimo di Kartli. I cronisti medievali rendono in modo caratteristico questo nome con il suffisso nominativo greco \u2013\u03bf\u03c2 (\"os\"), come presume Stephen Rapp della Georgia State University (Atlanta), \"in modo da conferire al resoconto un senso di antichit\u00e0\".\nIl professor Giorgi Melikishvili ha collegato il toponimo Kartli con la parola \"karta\" (\u10e5\u10d0\u10e0\u10d7\u10d0), trovata nel mingrelio (una lingua sorella kartveliana del georgiano) e in alcuni dialetti georgiani occidentali e che significa \"recinto per bestiame\" o \"luogo racchiuso\". La radice \"kar\" si verifica in numerosi toponimi della Georgia e, dal punto di vista di Melikishvili, mostra similitudine semantica con il prototipo indoeuropeo; cfr. il germanico \"gardaz\" (\"recinto\", \"giardino\"), lituano \"gardas\" (\"recinto\", \"graticcio\", \"recinto per bestiame\"), slavo antico \"gradu\" (\"giardino\", anche \"citt\u00e0\"), e ittita \"gurtas\" (\"fortezza\"). Paralleli sono stati cercati anche con i calibi e i carduchi delle fonti classiche.\nStoria antica.\nLa formazione di Kartli e del suo popolo, i kartveli (sing., \u10e5\u10d0\u10e0\u10d7\u10d5\u10d4\u10da\u10d8) vengono scarsamente documentati. Le infiltrazioni di trib\u00f9 antiche, specificamente anatoliche, nel territorio dell'attuale Georgia e la loro fusione con gli autoctoni giocarono un ruolo decisivo in questo processo. Ci\u00f2 potrebbe essere stato riflesso nella storia di Arian-Kartli, il luogo semi-leggendario dell'ambiente naturale georgiano aborigino trovato nella cronaca medievale \"Conversione di Kartli\".\nNel III secolo a.C., la Cartalia e la sua capitale originaria Mtskheta (a cui successe Tbilisi nel V secolo) formavano il nucleo intorno al quale and\u00f2 a svilupparsi l'antico Regno Georgiano, noto al mondo greco-romano come Iberia. Il ruolo della Cartalia come centro etnico e unit\u00e0 politica costituir\u00e0 la base per la successiva unificazione georgiana, incrementata inoltre dal risultato della sua cristianizzazione all'inizio del IV secolo. Situata all'incrocio di influenze bizantine ed iraniche, la Cartalia svilupp\u00f2 una cultura cristiana, agevolata dal fatto che fosse la sola regione kartveliana con la sua propria lingua scritta. Con il consolidamento del governo arabo a Tbilisi nell'VIII secolo, il centro politico della Cartalia si spost\u00f2 verso sud-ovest, ma i letterati georgiani di quel tempo offrivano della Cartalia un pi\u00f9 ampio significato denotante tutte quelle terre della Georgia medievale che furono tenute dalla religione, cultura e lingua. In uno dei brani pi\u00f9 citati della letteratura georgiana medievale, lo scrittore del IX secolo Giorgi Merchule afferma: \u00ab\u2026 e Kartli \u00e8 costituita di quella terra spaziosa dove la liturgia e tutte le preghiere sono dette in lingua georgiana. Ma [soltanto] il \"kyrie eleison\" viene detto in greco, [la frase] che in georgiano significa \"Signore, abbi piet\u00e0\" o \"Signore, si misericordioso con noi\u00bb.\nDopo l'unificazione dei vari stati georgiani nel regno di Georgia all'inizio dell'XI secolo, i nomi \"Kartli\" e \"kartveli\" divennero la base dell'auto-designazione georgiana con il nome di \"Sakartvelo\". Il circonfisso georgiano \"sa\"-X-\"o\" \u00e8 una costruzione geografica standard che designa \"l'area dove X dimora\", dove X \u00e8 un etnonimo.\nSuddivisione medievale.\nNel Medioevo, la Cartalia venne ad essere tradizionalmente divisa, grosso modo lungo il corso del Mtkvari, in tre regioni principali:\nLa maggior parte di queste terre sono adesso parte delle regioni (mkhare) georgiane di Shida Kartli (di cui Gori \u00e8 la capitale) e Kvemo Kartli (con la sua capitale a Rustavi), ma anche di Samtskhe-Javakheti (con la capitale Akhaltsikhe), e Mtskheta-Mtianeti (con la capitale Mtskheta). Una parte significativa di Zemo Kartli si trova adesso in Turchia.\nStoria successiva.\nCon la frammentazione del regno di Georgia nel XV secolo, i re di Georgia vennero a possedere soltanto Kartli, con la loro capitale a Tbilisi. I re della Cartalia non rinunciarono ai titoli di tutti i monarchi georgiani dei quali rivendicavano di essere i loro legittimi successori. Gli europei, in questo modo, la conobbero come \"Georgia propriamente detta\" e successivamente anche come Kartalinia tramite il russo \u041a\u0430\u0440\u0442\u0430\u043b\u0438\u043d\u0438\u044f [kartalin\u02b2\u026aj\u0259].\nIl regno della Cartalia sopravvisse alle incessanti battaglie con gli imperi ottomano e persiano, con i regnanti confinanti georgiani e caucasici e con i suoi sudditi nel XVIII secolo. Nel 1762, Kartli venne ad essere unificata con il vicino regno di Kakheti georgiano orientale nello stato unico di Kartli-Kakheti per essere poi annessa all'impero russo nel 1801."}
{"id": "2574532", "revid": "1305772", "url": "https://it.wikipedia.org/wiki?curid=2574532", "title": "The Space Between", "text": ""}
{"id": "2574534", "revid": "287204", "url": "https://it.wikipedia.org/wiki?curid=2574534", "title": "The Space Between (album)", "text": ""}
{"id": "2574536", "revid": "26764302", "url": "https://it.wikipedia.org/wiki?curid=2574536", "title": "Vizi della volont\u00e0", "text": ""}
{"id": "2574539", "revid": "121368625", "url": "https://it.wikipedia.org/wiki?curid=2574539", "title": "Thomas Coggins", "text": "Biografia.\nNato in Inghilterra ma di origini irlandesi, si trasfer\u00ec a Genova, dove gioc\u00f2 con le compagini cittadine pi\u00f9 importanti, e l'Andrea Doria.\nRitiratosi, rimase nell'ambiente calcistico allenando varie compagini calcistiche e distinguendosi come pioniere dell'hockey su prato femminile.\nNel 1916, durante il primo conflitto mondiale, si arruol\u00f2 come volontario, combattendo con le truppe britanniche di supporto all'esercito italiano sul Piave.\nDopo il conflitto torn\u00f2 a Genova, sua citt\u00e0 di adozione, dove mor\u00ec il 19 gennaio 1950.\nCarriera.\nGiocatore.\nGiunto in Italia nel 1910 gioc\u00f2 con le due principali squadre genovesi, il e l'Andrea Doria.\nCon il club \"rossoblu\" gioc\u00f2 nella stagione 1910-1911, mentre quella successiva la gioc\u00f2 con la Societ\u00e0 Ginnastica Andrea Doria.\nArbitro.\nAl termine della sua esperienza agonistica, si iscrive all'A.I.A., divenendo arbitro gi\u00e0 a partire dalla stagione 1913-1914.\nAllenatore di calcio.\nRitiratosi, pass\u00f2 ad occuparsi a tempio pieno del settore giovanile rossoblu, su richiesta di Ettore Leale, giocatore della selezione giovanile.\nDurante il periodo nel quale guid\u00f2 le giovanili del , gli \u00e8 riconosciuto il merito di aver segnalato ai dirigenti del \"Grifone\" il giovane allenatore William Garbutt, il primo \"mister\" della storia del calcio italiano ed avere scoperto giocatori del calibro di Augusto Bergamino.\nGuid\u00f2 la prima squadra dei \"Grifoni\" nella Coppa Federale 1915-1916 prima di arruolarsi come volontario nell'esercito britannico.\nDal 1921 \u00e8 anche tra i collaboratori della rivista sociale \"Genoa Club\", pubblicazione mensile che il decise di iniziare ad imitazione di altre societ\u00e0 calcistiche.\nAl termine del conflitto torn\u00f2 alla guida delle giovanili rossoblu sino al 1925. In seguito diviene l'allenatore del nella stagione 1928-1929 in prima Divisione, ottenendo il quarto posto nel girone B. Nonostante la buona posizione di classifica il club piemontese venne declassato in terza serie a causa della ristrutturazione dei campionati.\nNel 1937 torna a sedersi su una panchina, quella dell' in serie C, ottenendo il settimo posto.\nAllenatore di Hockey su prato.\nCoggins \u00e8 stato anche un pioniere dell'hockey su prato femminile. Infatti nel 1939, a Genova, riun\u00ec un gruppo di giocatrici per praticare questo sport anche in Italia. Alcune di queste ragazze furono assorbite dal GUF genovese che un paio di anni dopo fond\u00f2 la propria sezione di hockey su prato femminile."}
{"id": "2574543", "revid": "76963", "url": "https://it.wikipedia.org/wiki?curid=2574543", "title": "Jim McManus (attore)", "text": "\u00c8 apparso in vari ruoli secondari al cinema ma in particolare in televisione, fra cui la miniserie televisiva \"Tipping the Velvet\" e il film \"Lawless Heart\". Negli anni settanta ha recitato anche in un episodio della serie \"Doctor Who\" (\"The Invisible Enemy\"). Ha recitato anche nella popolare soap opera \"Heartbeat\" e due volte nella serie drammatica \"Minder\".\nHa partecipato, in un piccolo cameo nell\u2019\"Harry Potter e l'ordine della fenice\", quinto film della saga di Harry Potter, il fratello del preside Albus Silente, Aberforth Silente, e il ruolo di Jackson nel film del 2008 \"Un matrimonio all'inglese\"."}
{"id": "2574552", "revid": "125939254", "url": "https://it.wikipedia.org/wiki?curid=2574552", "title": "Milton R. Krasner", "text": "Nel 1955 vinse l'Oscar alla migliore fotografia per il film \"Tre soldi nella fontana\"."}
{"id": "2574566", "revid": "590", "url": "https://it.wikipedia.org/wiki?curid=2574566", "title": "Si parva licet", "text": ""}
{"id": "2574570", "revid": "1347902", "url": "https://it.wikipedia.org/wiki?curid=2574570", "title": "Otto Schmidt", "text": "Biografia e contributi scientifici.\nOtto Schmidt nacque a Mahil\u00eb\u016d, una citt\u00e0 dell'Impero russo che oggi fa parte della Bielorussia; suo padre era un discendente dei coloni tedeschi della Curlandia mentre sua madre era lettone. Nel 1913 Schmidt spos\u00f2 la psicoanalista Vera Janickaja e si laure\u00f2 all'Universit\u00e0 di Kiev, dove lavor\u00f2 come \"Privatdozent\" a partire dal 1916.\nDopo la Rivoluzione d'Ottobre fu membro dell'organismo decisionale di alcuni Commissariati del Popolo; in particolare nel 1918-1920 fece parte del Narkomprod (\"Narodnyj Komissariat Prodovolstvija\" - Commissariato del Popolo per gli approvvigionamenti alimentari) e nel 1921-1922 del Narkomfin (\"Narodnyj Komissariat Finansov\" - Commissariato del Popolo per le Finanze). Schmidt fu uno dei principali promotori dello sviluppo della scienza, dell'editoria e del sistema scolastico superiore in Unione Sovietica.\nLavor\u00f2 per il Narkompros (Commissariato del Popolo per l'educazione), il Consiglio Scientifico di Stato del Sovnarkom e l'Accademia comunista. Schmidt fu inoltre direttore della casa editrice di Stato (Gosizdat) tra il 1921 e il 1924 e redattore capo della Grande enciclopedia sovietica tra il 1924 e il 1941. Dal 1923 al 1956 (l'anno della sua morte) fu professore all'Universit\u00e0 di Mosca e a partire dal 1930 diresse l'Istituto Artico. Negli anni tra il 1932 e il 1939 fu alla testa del \"Glavsevmorput\" (\"Glavnoe upravlenie severnogo morskogo puti\"), un ente preposto alla supervisione di tutte le operazioni commerciali sulla Rotta marittima del Nord. Dal 1939 al 1942 Schmidt fu uno dei vice-presidenti dell'Accademia delle Scienze Sovietica, dove organizz\u00f2 l'Istituto di Geofisica Teorica (del quale fu direttore fino al 1949). Otto Schmidt fu tra i fondatori della \"Scuola di Algebra di Mosca\", che diresse per molti anni, e studi\u00f2 la Teoria dei gruppi.\nNel corso degli anni quaranta propose una nuova ipotesi cosmogonica per spiegare la formazione della Terra e degli altri pianeti del Sistema Solare, ipotesi che continu\u00f2 a sviluppare in collaborazione con un gruppo di scienziati sovietici fino alla propria morte, avvenuta nel 1956\nL'esploratore dell'Artico.\nSchmidt fu un celebre esploratore dell'Artico. Nel 1929 e nel 1930 diresse due spedizioni sul rompighiaccio a vapore \"Georgij Sedov\" per la fondazione della prima stazione di ricerca scientifica sulla Terra di Francesco Giuseppe, l'esplorazione del settore nord-occidentale del Mare di Kara e quella delle coste occidentali dalla Severnaja Zemlja; queste spedizioni portarono anche alla scoperta di alcune nuove isole.\nNel 1932 una nuova spedizione di Schmidt sul rompighiaccio \"Sibiriakov\" con il capitano Vladimir Voronin effettu\u00f2 il primo viaggio tra Arcangelo e l'Oceano Pacifico senza la sosta per lo svernamento. Tra il 1933 e il 1934 Schmidt diresse un altro viaggio della nave a vapore \"\u010celjuskin\", ancora con il capitano Voronin, lungo il Passaggio a nord-est.\nNel 1937 fu supervisore di una spedizione aerotrasportata che colloc\u00f2 la stazione di ricerca scientifica presidiata \"Polo Nord-1\" (\u0421\u0435\u0432\u0435\u0440\u043d\u044b\u0439 \u043f\u043e\u043b\u044e\u0441-1) sulla banchisa alla deriva nei pressi del Polo Nord; l'anno seguente diresse l'evacuazione dei ricercatori addetti a questa stazione.\nOnorificenze.\nOtto Schmidt fu deputato al Soviet Supremo dell'Unione Sovietica. Ricevette tre volte il Premio Lenin, tre altri ordini e numerose medaglie al merito. Portano il nome di Schmidt un'isola nel Mare di Kara, un capo sul litorale del Mare dei \u010cuk\u010di (nel Circondario autonomo di \u010cukotka) e l'Istituto di geofisica dell'Accademia delle Scienze Sovietica.\nL'astronoma Pelageja F\u00ebdorovna \u0160ajn ha attribuito il nome di \"2108 Otto Schmidt\" all'asteroide scoperto il 4 ottobre 1948 dall'Osservatorio di Simeiz, in Crimea."}
{"id": "2574572", "revid": "119747400", "url": "https://it.wikipedia.org/wiki?curid=2574572", "title": "Crimini (serie televisiva)", "text": "Crimini \u00e8 una serie antologica italiana, trasmessa in prima visione dal 2006 al 2010 su Rai 2.\nProduzione e riconoscimenti.\n\"Crimini\" \u00e8 stata la prima serie televisiva di Rai Fiction ad essere girata nel formato panoramico .\nLa serie, di genere noir, giallo e poliziesco, \u00e8 ideata e curata da Giancarlo De Cataldo, ed \u00e8 stata trasmessa in prima visione da Rai 2. La serie non ha personaggi e interpreti fissi: ogni episodio ha una trama indipendente, \u00e8 ambientato in una diversa citt\u00e0 italiana ed \u00e8 tratto da un racconto di alcuni tra i migliori scrittori di gialli italiani: Giancarlo De Cataldo, Massimo Carlotto, Gianrico Carofiglio, Carlo Lucarelli, Giorgio Faletti, Piergiorgio Di Cara, Sandrone Dazieri, Giampaolo Simi, Marcello Fois, Andrea Camilleri, Diego De Silva. Gli episodi si configurano quindi come film TV a s\u00e9 stanti.\nLa serie \u00e8 composta da due stagioni da otto episodi ciascuna: la prima stagione and\u00f2 in onda tra il 2006 e il 2007, e la seconda ed ultima stagione and\u00f2 in onda nel 2010. Al Roma Fiction Fest del 2010, l'episodio \"Crimini 2: Little Dream\" \u00e8 stato premiato nel \"Concorso Fiction Italiana Edita - Sezione Miglior Lunga Serie\".\nPrima stagione.\nLa prima stagione \u00e8 composta da otto episodi, trasmessi in prima visione dal 6 dicembre 2006 al 21 dicembre 2007 su Rai 2 nel formato 4:3 letterbox. Ogni episodio ha una durata di circa 100 minuti.\nNel corso del 2007 gli otto episodi sono stati pubblicati in DVD dalla societ\u00e0 di distribuzione 01 Distribution, non in cofanetto bens\u00ec in edizione singola: un episodio in ogni disco. Gli episodi di \"Crimini\" vengono dunque considerati come TV movie a s\u00e9 stanti anche nel mercato home video. Gli otto DVD-Video sono fuori catalogo e di conseguenza non sono pi\u00f9 reperibili nelle videoteche online, ma esclusivamente presso i venditori terzi di Amazon.it, come avviene per molti altri titoli di telefilm e serie animate fuori catalogo.\nDall'antologia \"Crimini\", edita da Einaudi nel 2005, sono stati tratti gli episodi \"Troppi equivoci\" di Andrea Camilleri, \"Il covo di Teresa\" di Diego De Silva, \"Il bambino e la befana\" di Giancarlo De Cataldo, \"Morte di un confidente\" di Massimo Carlotto, \"L'ultima battuta\" di Sandrone Dazieri.Gli episodi \"Rapidamente\", \"Terapia d'urto\" e \"Disegno di sangue\" sono basati su soggetti originali di Carlo Lucarelli, Giorgio Faletti e Marcello Fois. L'episodio \"Disegno di sangue\" vede la partecipazione di Valeria Sabel come guest star nel ruolo di Elena.\nTra la fine del 2006 e gli inizi del 2007, la prima stagione ottenne ottimi ascolti, ma venne poi penalizzata a causa dello spostamento dalla prima serata del mercoled\u00ec a quella del venerd\u00ec.\nSeconda stagione.\nLa seconda stagione \u00e8 composta anch'essa da otto episodi ed \u00e8 andata in onda dal 9 aprile 2010 al 28 maggio 2010 sulla seconda rete Rai. Il primo e il secondo episodio vennero trasmessi in 4:3 letterbox; i restanti episodi nel formato panoramico .\nDall'antologia \"Crimini italiani\", edita da Einaudi nel 2008, sono stati tratti gli episodi \"La doppia vita di Natalia Blum\" di Gianrico Carofiglio, \"Niente di personale\" di Carlo Lucarelli, \"Little Dream\" di Massimo Carlotto, \"Neve sporca\" di Giancarlo De Cataldo e \"Luce del Nord\" di Giampaolo Simi.\"Bestie\" \u00e8 tratto dall'omonimo romanzo di Sandrone Dazieri. \"Cane Nero\" e \"Mork e Mindy\" sono basati su soggetti originali di Giorgio Faletti e Piergiorgio Di Cara.\nL'episodio \"Neve sporca\" ha ottenuto una particolare attenzione da parte dei mass media, per via della presenza di Sara Tommasi in una scena di sesso abbastanza spinta. L'episodio \"Niente di personale\" vede la partecipazione di Gabriele Mainetti come guest star nel ruolo di un funzionario dell'Arma dei Carabinieri. La seconda stagione non \u00e8 mai stata distribuita nel mercato home video.\nIl 23 aprile 2010 usc\u00ec l'album \"OST (Original Soundtrack) - Crimini [Seconda serie]\", composto da due dischi che contengono la colonna sonora degli otto episodi della seconda stagione: l'album venne pubblicato sia come CD Audio, sia come prodotto di Google Play Music, di eMusic e di iTunes."}
{"id": "2574581", "revid": "1355461", "url": "https://it.wikipedia.org/wiki?curid=2574581", "title": "Ovulo (gamete)", "text": "L'ovulo o cellula uovo \u00e8 il gamete femminile prodotto dal sistema riproduttivo femminile. Deriva dall'ovocita primario, la cellula uovo in uno stadio di maturazione non completamente finito.\nLa cellula uovo tipicamente non \u00e8 capace di compiere movimenti attivi ed \u00e8 -rispetto al gamete maschile- una cellula di grandi dimensioni, ricca di nutrienti. La funzione della grande quantit\u00e0 di nutrienti contenuti nell'ovulo \u00e8 quella di fornire l'energia necessaria per far sopravvivere e crescere lo zigote dopo la fecondazione prima che il gamete fecondato si sia impiantato nell'utero.\nLa dottrina \"ex ova omne vivum\" di William Harvey.\nSe nel 1600 l'esistenza di cellule uovo in animali non mammiferi era un fatto ampiamente comprovato, per i mammiferi non era stata ancora ipotizzata una spiegazione simile. In principio veniva accettata la teoria della generazione spontanea e del preformazionismo; successivamente William Harvey (1578-1657) ipotizz\u00f2 la dottrina \"\"ex ova omne vivum\" (ogni vivente [mammifero proviene da] un uovo).\"\nNel 1827 Karl Ernst von Baer scopr\u00ec le cellule uovo per la prima volta nei mammiferi.\nNel 1876 Oskar Hertwig osserv\u00f2 nella stella marina la fusione di una cellula uovo con uno spermatozoo.\nNel 1928 Edgar Allen scopr\u00ec le cellule uovo per la prima volta nell'essere umano.\nNell'essere umano.\nUn ovulo, nello stadio di maturit\u00e0 \"completo\", \u00e8 rilasciato, durante l'ovulazione, ogni mese, nella corrispettiva tuba di Falloppio. Nella tuba pu\u00f2 avvenire la fecondazione dell'ovulo da parte dello spermatozoo, per originare lo zigote.\nL'ovulo \u00e8 la cellula pi\u00f9 voluminosa prodotta dal corpo umano, formatosi per meiosi nelle ovaie nel processo chiamato ovogenesi. L'ovulo ha un diametro di circa 150 micron ed \u00e8 una cellula aploide perch\u00e9 possiede un corredo cromosomico dimezzato rispetto alle altre cellule del corpo, costituito cio\u00e8 da 23 cromosomi. Il suo cromosoma sessuale \u00e8 sempre X. Avvenuta la fecondazione, la cellula diventa diploide ed assume il cromosoma sessuale portato dallo spermatozoo, che pu\u00f2 essere X o Y, portando, rispettivamente, alla crescita di un individuo di sesso femminile o maschile. Questa prima cellula segna l'inizio alla prima fase della crescita di un essere umano, totalmente dipendente dalla madre. Essa pu\u00f2 essere influenzata dall'attivit\u00e0 sessuale.\nSe avviene la fecondazione, la cellula uovo fecondata si annida nell'utero, in caso contrario, viene eliminata con il ciclo mestruale."}
{"id": "2574582", "revid": "628767", "url": "https://it.wikipedia.org/wiki?curid=2574582", "title": "Nancagua", "text": "Nancagua \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 15.634 abitanti."}
{"id": "2574585", "revid": "110157", "url": "https://it.wikipedia.org/wiki?curid=2574585", "title": "Palmilla", "text": "Palmilla \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 11.200 abitanti."}
{"id": "2574587", "revid": "287204", "url": "https://it.wikipedia.org/wiki?curid=2574587", "title": "Lost Angel", "text": "Lost Angel (\"angelo perduto\" in lingua inglese) pu\u00f2 riferirsi a:"}
{"id": "2574590", "revid": "628767", "url": "https://it.wikipedia.org/wiki?curid=2574590", "title": "Peralillo", "text": "Peralillo \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 9.829 abitanti."}
{"id": "2574592", "revid": "118585235", "url": "https://it.wikipedia.org/wiki?curid=2574592", "title": "Ecopsicologia", "text": "L'ecopsicologia nasce in California all'inizio degli anni novanta a partire dalla constatazione di una correlazione esistente tra il crescente disagio esistenziale, individuale e sociale, e\nl'aumento del degrado ambientale, parallelo al rapido processo di urbanizzazione che ha cambiato radicalmente stili di vita e abitudini di una grande parte della popolazione mondiale.\nLa perdita di connessione con l'ambiente naturale viene considerata come una rilevante causa di malessere psichico e l'impegno dell'ecopsicologia diventa quello di favorire la riconnessione con quanto dimenticato, o rimosso dalla modernizzazione, per integrare l'eredit\u00e0 del passato con i traguardi presenti e le sfide future.\nLa prima applicazione pratica dell'ecopsicologia \u00e8 in ambito psicologico, con l'utilizzo di un contatto diretto con la natura per la scarica di tensioni, il rilassamento, l'introspezione. Ma assume presto una connotazione pi\u00f9 ampia proponendosi come sostegno all'educazione ambientale e all'ambientalismo per stimolare sensibilit\u00e0 ecologica attraverso un coinvolgimento sul piano emotivo:\nL'ecopsicologia \u00e8 complementare alla psicologia ambientale che indaga gli aspetti cognitivi attraverso i quali vengono percepiti i diversi ambienti e studia il tipo di relazione ambiente esterno, la sua rappresentazione interiore e il comportamento che ne deriva. \u00c8 a partire dalle conclusioni raggiunte da questi studi che l'ecopsicologia interviene con proposte terapeutiche ed educative volte a favorire la riconnessione tra uomo e ambiente.\nL'ecopsicologia diventa una disciplina trasversale in cui interagiscono due professionalit\u00e0 apparentemente distanti, come la psicologia e l'ecologia, con beneficio di entrambe: il contatto con la natura favorisce il benessere psicologico e una maggior attenzione alla propria interiorit\u00e0, a sua volta, permette di mettere in luce l'innato senso di appartenenza alla dimensione naturale, generando cos\u00ec a livello individuale il desiderio e il piacere di avere cura dell'ambiente e su un piano sociale la spinta verso una politica di sviluppo sostenibile.\nOltre a essere una disciplina pratica, l'ecopsicologia ha una forte componente antropologica e filosofica. A partire dallo studio comparato di culture passate e presenti, mette in luce, in ogni diversa societ\u00e0, i parallelismi tra la qualit\u00e0 di relazione con la natura e i valori sociali messi in atto. Dalle culture native l'ecopsicologia recupera una visione unitaria dell'uomo e del suo ambiente e si fa promotrice di un cambiamento paradigmatico mettendo in discussione la visione antropocentrica a favore di una visione ecocentrica in cui l'attivit\u00e0 umana si inserisce nel contesto ecosistemico. L'ecopsicologia promuove una grande fiducia nelle potenzialit\u00e0 ecosostenibili della tecnologia, \u00e8 post-industriale, non anti-industriale, nel suo orientamento sociale.\nLa storia.\nIl termine \"Ecopsicologia\u201d nasce nel 1989, con l'obiettivo di unificare con un unico termine diversi filoni di lavoro gi\u00e0 esistenti, ognuno con diverso nome: psicologia verde, ecologia transpersonale, ecoterapia, ecc.. Un gruppo di accademici di Berkeley \u2013 Elan Shapiro, Alan Kanner, Mary Gomes e Robert Greenway \u2013 creano un gruppo di studio per discutere del contributo che la psicologia pu\u00f2 dare a una diversa gestione della contemporanea crisi ecologica.\nNe entra a far parte anche Theodore Roszak, storico della cultura e docente universitario della \"California State University\" di Hayward, che ne favorisca la divulgazione attraverso due testi: \"The voice of the Earth\", nel 1992, e la raccolta di saggi \"Ecopsychology\", pubblicata dal \"Sierra Club\", nel 1995, che presenta l'ecopsicologia al grande pubblico.\nNel 1993 ha luogo la prima conferenza di ecopsicologia all\u2019\"Esalen Institute\"; poi, nel 1994, nasce l\u2019\"Ecopsychology Institute\" presso la \"California State University\". Nel 1996, Fritjof Capra cita Roszak e l'ecopsicologia nel suo libro \"La rete della vita\", tradotto in diverse lingue, favorendone cos\u00ec la diffusione internazionale.\nAttualmente l'ecopsicologia si colloca nel panorama internazionale come movimento spontaneo a cui aderiscono psicoterapeuti, psicologi, counselor ed educatori sensibili alla tematica. Dalla California si \u00e8 diffusa prima di tutto negli Stati Uniti e nel Canada; in Europa si sta diffondendo in Gran Bretagna, Italia, Spagna, Grecia, Belgio e Ungheria; in Sudamerica ci sono centri e gruppi di studio in Uruguay, Messico, Cile, Argentina, Costa Rica e Brasile; \u00e8 presente anche in Sud Africa e in Australia.\nViene insegnata in alcune universit\u00e0 anglosassoni: al Naropa University; alla Acamai University, Hawaii, (Usa), nell'ambito delle scienze ambientali; al Prescott College, Prescott, Arizona, USA, come B.A.; alla Lewis &amp; Clark College, Graduate School of Education and Counseling, in Portland, Oregon; alla Friday Harbor, WA (Usa), come corso via e-mail di Ecopsicologia applicata. In Europa, la \"University of Strathclyde\", in Scozia, offre un corso di ecopsicologia nell'ambito delle Facolt\u00e0 di geografia e sociologia. E, in Italia, l'Universit\u00e0 della Valle d'Aosta, propone un corso di Ecopsicologia tra i corsi opzionali del Corso di laurea in Scienze e Tecniche Psicologiche, per studenti del secondo e terzo anno.\nI fondamenti teorici.\nNell'ecopsicologia confluiscono elementi dell'Ecologia profonda del filosofo norvegese Arne N\u00e6ss, della teoria dell'inconscio collettivo di Carl Gustav Jung, della visione umanistica e propositiva dell'essere umano diffusa da Abraham Maslow e Carl Rogers, della dimensione transpersonale in psicologia di Ken Wilber, della trasformazione paradigmatica in atto nel mondo della scienza a partire da una visione sistemica della realt\u00e0.\nLa psicologia ambientale rappresenta sicuramente l'antecedente dell'ecopsicologia, avendo posto per la prima volta la problematica ambientale in termini sistemici, includendo il fattore umano nello studio dei processi della biosfera.\nL'integrazione con la psicologia umanistica e transpersonale, a cui l'ecopsicologia viene spesso affiancata, ha permesso alle considerazioni pi\u00f9 accademiche di trasformarsi in pratica operativa in ambito formativo e terapeutico, ampliando il concetto di setting e il raggio di azione nel processo di crescita personale.\nAltri contributi degni di nota sono la \"Teoria di Gaia\" (prima conosciuta come \"Ipotesi Gaia\"), dello scienziato inglese James Lovelock, secondo la quale gli organismi viventi non si limitano ad adattarsi all'ambiente ma partecipano attivamente alla sua organizzazione; il concetto di \"cittadinanza terrestre\" del sociologo francese Edgar Morin, che considera lo sviluppo dei mezzi di comunicazione e di trasporto come fattori scatenanti di un ampliamento dal senso di identit\u00e0 nazionale a uno planetario; l'espressione intelligenza ecologica recentemente coniata dallo psicologo Daniel Goleman per definire l'emergente capacit\u00e0 umana di cogliere le interconnessioni e pensare per processi.\nLe applicazioni pratiche.\nLa pratica dell'ecopsicologia non \u00e8 legata a tecniche specifiche, ma alla capacit\u00e0 di creare percorsi che permettano di far sperimentare, a individui e gruppi, un pi\u00f9 profondo senso di connessione con la dimensione naturale e di integrit\u00e0 personale.\nAttualmente i campi di applicazione dell'ecopsicologia sono tre:"}
{"id": "2574593", "revid": "852396", "url": "https://it.wikipedia.org/wiki?curid=2574593", "title": "Nuoto ai Giochi della XXIV Olimpiade - 100 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 6 batterie di qualificazione. Le prime 8 atlete si sono qualificate per la finale A, le successive 8 hanno invece disputato la finale B."}
{"id": "2574596", "revid": "111319", "url": "https://it.wikipedia.org/wiki?curid=2574596", "title": "Silke Hoerner", "text": ""}
{"id": "2574597", "revid": "767487", "url": "https://it.wikipedia.org/wiki?curid=2574597", "title": "Placilla", "text": "Placilla \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 8.078 abitanti."}
{"id": "2574598", "revid": "767487", "url": "https://it.wikipedia.org/wiki?curid=2574598", "title": "DFB-Pokal 1965-1966", "text": "La DFB-Pokal 1966 fu la 23\u00aa edizione del trofeo. Vi parteciparono 32 squadre che si sfidarono nei 5 turni del torneo. In finale il sconfisse il Meidericher SV 4\u20132."}
{"id": "2574601", "revid": "26764831", "url": "https://it.wikipedia.org/wiki?curid=2574601", "title": "Politiche economiche", "text": ""}
{"id": "2574602", "revid": "628767", "url": "https://it.wikipedia.org/wiki?curid=2574602", "title": "Pumanque", "text": "Pumanque \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 3.447 abitanti."}
{"id": "2574603", "revid": "767487", "url": "https://it.wikipedia.org/wiki?curid=2574603", "title": "Santa Cruz (Cile)", "text": "Santa Cruz \u00e8 un comune del Cile della provincia di Colchagua nella Regione del Libertador General Bernardo O'Higgins. Al censimento del 2002 possedeva una popolazione di 32.387 abitanti."}
{"id": "2574606", "revid": "986213", "url": "https://it.wikipedia.org/wiki?curid=2574606", "title": "Robert de L\u00e9noncourt", "text": "Era figlio di Thierry de Lenoncourt, barone di Vignory, e di Jeanne de Vill\u00e9, proveniente da una nobile famiglia di militari. Fu nipote d'un altro Robert de Lenoncourt, arcivescovo di Reims e zio del cardinale Philippe de L\u00e9noncourt.\nBiografia.\nLaureato \"in utroque iure\" fu eletto vescovo di Ch\u00e2lons il 10 maggio 1535. Nel concistoro del 20 dicembre 1538 fu creato cardinale: il 19 marzo 1540 ricevette la berretta cardinalizia e il 7 ottobre dello stesso anno il titolo di Sant'Anastasia. Fu anche promosso pari di Francia. Il 10 ottobre 1547 opt\u00f2 per il titolo di Sant'Apollinare.\nSi dimise dal governo pastorale della diocesi di Ch\u00e2lons a favore del nipote Philippe de L\u00e9noncourt il 30 maggio 1550, rimanendone amministratore apostolico fino alla consacrazione del nipote.\nIl 22 aprile 1551 divenne amministratore apostolico della diocesi di Metz, da cui si dimetter\u00e0 il 16 dicembre 1555. L'11 dicembre 1555 opt\u00f2 per il titolo di Santa Cecilia.\nIl 23 marzo 1556 fu eletto arcivescovo di Embrun e il 4 ottobre dello stesso anno divenne amministratore apostolico della diocesi di Auxerre. Il 7 febbraio 1560 si dimise da entrambi gli incarichi e accett\u00f2 quello di amministratore apostolico dell'arcidiocesi di Arles, nomina che probabilmente gli era gi\u00e0 nota qualche mese prima, perch\u00e9 nel dicembre del 1559 ospit\u00f2 nel castello di Salon, propriet\u00e0 degli arcivescovi di Arles, la principessa Margherita di Savoia figlia di Emanuele Filiberto.\nIl 13 marzo 1560 opt\u00f2 per l'ordine dei cardinali vescovi ed ebbe la sede suburbicaria di Sabina. Sempre nello stesso anno divenne amministratore apostolico dell'arcidiocesi di Tolosa.\nRobert de L\u00e9noncourt partecip\u00f2 ai conclavi che elessero Giulio III (1549-1550), Marcello II (1555), Paolo IV (1555) e Pio IV (1559).\nNell'aprile 1552 il vescovato di Metz pass\u00f2 sotto la \"protezione\" francese insieme a quelli di Verdun e di Toul (i \"tre vescovati\" che fino allora avevano fatto parte del Sacro Romano Impero).\nLa citt\u00e0, difesa dal duca di Guisa fu invano assediata da Carlo V.\nRobert de Lenoncourt mor\u00ec al priorato di La Charit\u00e9-sur-Loire e vi fu sepolto. L'anno successivo gli Ugonotti occuparono la citt\u00e0 e disseppellirono i resti del cardinale, bruciandoli o gettandoli nella Loira."}
{"id": "2574608", "revid": "580197", "url": "https://it.wikipedia.org/wiki?curid=2574608", "title": "DFB-Pokal 1966-1967", "text": "La DFB-Pokal 1967 fu la 24\u00aa edizione della competizione. 32 club si sfidarono nei 5 turni del torneo. In finale il sconfisse l' 4\u20130, difendendo il titolo della stagione precedente."}
{"id": "2574610", "revid": "287204", "url": "https://it.wikipedia.org/wiki?curid=2574610", "title": "Robert de Lenoncourt", "text": ""}
{"id": "2574614", "revid": "123923578", "url": "https://it.wikipedia.org/wiki?curid=2574614", "title": "Biggest Prize in Sport", "text": "Biggest Prize in Sport \u00e8 il terzo album in studio del gruppo musicale punk britannico 999, pubblicato nel 1981 da Polydor Records dopo due album con la United Artists.\n\u00c8 stato definito il miglior LP della band ed \u00e8 stato ripubblicato nel 1995 da Anagram Records con alcune bonus track. L'album ha raggiunto la posizione n\u00b0177 nella classifica Billboard 200.\nCrediti.\nFormazione:"}
{"id": "2574615", "revid": "486946", "url": "https://it.wikipedia.org/wiki?curid=2574615", "title": "Parallelismo massiccio", "text": ""}
{"id": "2574616", "revid": "842", "url": "https://it.wikipedia.org/wiki?curid=2574616", "title": "Parallelismo thread-level", "text": ""}
{"id": "2574618", "revid": "33751", "url": "https://it.wikipedia.org/wiki?curid=2574618", "title": "Big Brother (etichetta discografica)", "text": ""}
{"id": "2574621", "revid": "287204", "url": "https://it.wikipedia.org/wiki?curid=2574621", "title": "Nuoto ai Giochi della XXIV Olimpiade - 100 metri rana maschili", "text": "Record.\nPrima di questa competizione, il record del mondo (RM) e il record olimpico (RO) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 8 batterie di qualificazione. I primi 8 atleti si sono qualificati per la finale A, i successivi 8 hanno invece disputato la finale B."}
{"id": "2574629", "revid": "6923", "url": "https://it.wikipedia.org/wiki?curid=2574629", "title": "Villa Banchieri (Lucca)", "text": "Villa Banchieri \u00e8 una storica villa toscana, situata a Lunata di Capannori, in provincia di Lucca. Fatta costruire da un ramo della nobile famiglia toscana Banchieri (detti \"Secondi\" per distinguerli dal ramo principale di Pistoia, dove fior\u00ec, acquisendo titoli nobiliari e imparentandosi con le famiglie pi\u00f9 illustri del tempo, tra cui i principi Rospigliosi), oggi ospita oggi un hotel.\nStoria e descrizione.\nI primi cenni storici che troviamo sull'origine della villa a Lucca risalgono al 1445 (verosimilmente quando alcuni Banchieri di Lucca lasciarono Pistoia): a quei tempi la costruzione riguardava soltanto il piano terreno che fu in principio abitato da Ser Antonio di Giovanni Banchieri e da i suoi fratelli Ugolino e Martino. \nIl primo piano della villa, le stalle e la limonaia furono, al contrario, realizzati nei due secoli successivi.\nCon riferimento agli interventi edilizi apportati alla Villa nel corso dei secoli, da alcune bozze di disegni rinvenute negli archivi storici risulta che verso il 1800-1820 vennero realizzate alcune modifiche alla facciata che ricordano l'architettura dell'artista Nottolini, che a quel tempo realizzava ampliamenti di Ville e Palazzi nella zona di Segromigno. Nottolini era nato a Zone, a circa 200 metri da Villa Banchieri, nel territorio delle cosiddette \"sei miglia\", allora parte integrante della citt\u00e0 di Lucca.\nIn documenti originali del 1766 si legge che Domenico Banchieri insieme ai figli Sebastiano, Domenico e Libert\u00e0 cedettero per 30 anni alcuni terreni circostanti la Villa (detti livelli) all'\"Offizio dei Poveri Vergognosi\", associazione che aiutava i nobili decaduti che non osavano elemosinare: tale pratica di beneficenza era infatti tipica delle famiglie pi\u00f9 abbienti nei secoli XV/XVIII.\nNella seconda met\u00e0 dell'800 alcuni membri della famiglia Banchieri furono personalit\u00e0 rilevanti del clero, come il reverendo Sebastiano Banchieri e Serafino Banchieri di Fratta. Del resto in quel periodo fra le famiglie influenti di Lucca era doveroso avere congiunti che abbracciavano la vita ecclesiastica, sia per vocazione che per dovere verso la famiglia. All'inizio del XX secolo, la famiglia Banchieri, gi\u00e0 proprietaria della Villa per cinque secoli, decise infine di cederla.\nDagli anni settanta la Villa Banchieri \u00e8 stata acquistata da una famiglia storica lucchese che ha convertito questa antica dimora in un hotel. Per apprezzare la bellezza della Villa si percorre un viale alberato di 300 metri, quindi varcato l'ampio cancello, si viene accolti dal profumo dei tigli e dal verde intenso e rilassante del parco secolare che circonda la struttura."}
{"id": "2574631", "revid": "767487", "url": "https://it.wikipedia.org/wiki?curid=2574631", "title": "Charles Comte", "text": "Carriera.\nCalciatore.\nClub.\nCresciuto calcisticamente in Svizzera, gioc\u00f2 con il Servette nella Serie A 1910-1911 dove vinse il Girone Ovest ma, ottenne solo l'ultimo posto nel gironcino finale.\nSi trasfer\u00ec al Genoa, in Italia nella stagione 1911-1912, dove in sole 3 presenze segn\u00f2 ben 5 reti.\nL'esordio in rossoblu avvenne alla prima giornata di campionato, il 15 ottobre 1911, nella vittoria in trasferta per cinque ad uno contro la Juventus dove mise a segno una doppietta.\nCon il \"Grifone\" si piazz\u00f2 al terzo posto della classifica del Torneo Maggiore.\nL'anno successivo, dopo aver partecipato alle amichevoli estive con la maglia del \"Grifone\", pass\u00f2 dapprima al Savona ed a dicembre alla Juventus.\nAlla Juventus segna una sola rete, nel derby perso per otto a sei contro il del 9 febbraio 1913 e, ottenendo con il club bianconero l'ultimo posto del girone piemontese del campionato 1912-1913.\nTerminata l'esperienza italiana torn\u00f2 nel luglio 1914 al Servette, club con il quale conquist\u00f2 la nazionale Svizzera e si piazz\u00f2 al secondo posto della Serie A 1914-1915, perdendo la finale contro il Br\u00fchl St. Gallen.\nA Ginevra rimase sino al giugno del 1915.\nNel 1919 pass\u00f2 al Fc Gen\u00e8ve dove giunse al quinto posto del Girone Ovest della Serie A 1919-1920.\nNazionale.\nComte vanta anche una presenza nella nazionale Svizzera. Gioc\u00f2 l'incontro amichevole che gli elvetici disputarono il 31 gennaio 1915 a Torino contro l'Italia. Il match termin\u00f2 tre ad uno per gli \"azzurri\".\nAllenatore.\nNella stagione 1932-33 allen\u00f2 i francesi dell'Hy\u00e8res Football Club, retrocedendo nella divisione regionale.\nGiornalista.\nNegli anni a Ginevra, collabor\u00f2 con il quotidiano genovese \"Secolo XIX\" come corrispondente dalla Svizzera."}
{"id": "2574635", "revid": "287204", "url": "https://it.wikipedia.org/wiki?curid=2574635", "title": "Jack Middelburg", "text": "Carriera.\nUno dei \"tre grandi\" (gli altri erano Wil Hartog e Boet van Dulmen) del motociclismo olandese, Middelburg aveva iniziato a correre in moto nel 1973 (l'esordio sul circuito cittadino di Woudrichem). Dopo un apprendistato nella NMB, divenne campione olandese nel 1977 e nel 1978. Le vittorie a livello nazionale spinsero Middelburg verso il Motomondiale, dove si fece notare per la sua guida impetuosa, tanto da meritarsi il soprannome \"Jumping Jack\" (dalla canzone dei Rolling Stones \"Jumpin' Jack Flash\").\nL'esordio di Middelburg nel Mondiale fu al GP d'Olanda 1977, terminato all'11\u00ba posto in 350 e in 500. Il primo podio di Middelburg arriv\u00f2 al GP di Svezia 1979 (2\u00ba posto), terminando settimo a fine stagione. Sempre da pilota privato, questa volta con una Yamaha TZ 500, corse anche nel 1980, anno in cui conquist\u00f2 la sua prima vittoria, nella gara di casa, dopo essere partito dalla pole position (secondo olandese a vincere ad Assen dopo Hartog).\nIl 1981 rivide Middelburg su una Suzuki RG 500: si fece notare vincendo il GP di Gran Bretagna davanti al campione uscente Kenny Roberts. La vittoria dell'olandese (7\u00ba a fine stagione in classifica) fu l'ultima in 500 per un pilota privato. Il 1982 fu privo di soddisfazioni per l'olandese, a punti solo in tre occasioni (Argentina, Jugoslavia e San Marino), tanto da spingerlo ad acquistare una delle nuove Honda RS 500 R tre cilindri per la stagione '83, terminata al 12\u00ba posto.\nIl 1\u00ba aprile 1984, partecipando al circuito di Tolbert (gara del Campionato olandese), Middelburg cadde cercando di andare in testa alla gara; ricoverato presso l'ospedale di Groninga, morir\u00e0 due giorni dopo."}
{"id": "2574638", "revid": "465169", "url": "https://it.wikipedia.org/wiki?curid=2574638", "title": "Canis canem non est", "text": "La locuzione latina Canis canem non est (in italiano \"Cane non mangia cane\", usata anche come proverbio) ha il significato traslato di \"anche i farabutti non vanno l'uno contro l'altro\".\nViene usata riferendosi ai membri di una categoria che evitano di compiere azioni che potrebbero danneggiare altri membri della stessa categoria, anche se facendole otterrebbero dei vantaggi.\nSpesso \u00e8 erroneamente citata come Canis canem non edit; il videogioco Canis Canem Edit (nella versione originale \"Bully\") prende il nome proprio da tale citazione, ironicamente rovesciata."}
{"id": "2574641", "revid": "590", "url": "https://it.wikipedia.org/wiki?curid=2574641", "title": "Canis canem non edit", "text": ""}
{"id": "2574642", "revid": "729019", "url": "https://it.wikipedia.org/wiki?curid=2574642", "title": "Linea R4", "text": "La linea R4 delle Cercan\u00edas di Barcellona \u00e8 una linea di trasporto ferroviario suburbano facente parte della rete della citt\u00e0 catalana che collega la stazione di Sant Vicen\u00e7 de Calders a quella di Manresa, passando per Barcellona Sants.\nTra la stazione di Sant Vicen\u00e7 de Calders e Barcellona la linea suburbana s'instrada sulla linea ferroviaria di Villafranca, mentre tra Barcellona e Manresa percorre la linea Moncada - Manresa - L\u00e9rida.\nI treni che possono avere come destinazione, oltre ai capolinea, a sud Vilafranca del Pened\u00e8s, Martorell o L'Hospitalet de Llobregat e a nordest Terrassa. Il tronco tra Barcellona e Manresa viene condiviso con il servizio a media percorrenza (\"Media Distancia Renfe\", in spagnolo) Ca-4B.\nIn futuro \u00e8 previsto che si sposti il capolinea dalla stazione di Sant Vicen\u00e7 de Calders alla quella nuova del terminal sud dell'aeroporto internazionale di Barcellona."}
{"id": "2574643", "revid": "21981", "url": "https://it.wikipedia.org/wiki?curid=2574643", "title": "Stemma groenlandese", "text": ""}
{"id": "2574644", "revid": "105826", "url": "https://it.wikipedia.org/wiki?curid=2574644", "title": "Cinque Torri di Averau", "text": ""}
{"id": "2574646", "revid": "6923", "url": "https://it.wikipedia.org/wiki?curid=2574646", "title": "Signor giudice/Vorrei", "text": "Signor giudice / Vorrei \u00e8 un singolo del cantautore italiano Roberto Vecchioni, pubblicato nel 1979 dalla Ciao Records.\nTratto dall'Lp \"Robinson, come salvarsi la vita\", questo 45 giri, ricalca fedelmente l'Lp, sia per i brani in esso contenuti, sia nella copertina, rappresentata da illustrazioni del disegnatore Andrea Pazienza.\nStoria.\nLa canzone nasce da una vicenda personale. Nel 1977 Vecchioni fu arrestato a Milano perch\u00e9 accusato di spaccio di sostanze stupefacenti dal giudice istruttore del tribunale di Marsala. L'accusa si rifer\u00ec ad un episodio avvenuto due anni prima durante una serata alla Festa dell'Unit\u00e0 della stessa localit\u00e0 siciliana, quando il cantautore avrebbe offerto uno spinello ad un quattordicenne. Vecchioni venne rinchiuso nel carcere di Marsala in attesa del processo e rilasciato dopo alcuni giorni dopo avere ottenuto l'assoluzione. La rabbia fu esacerbata dall'attesa in prigione del cantautore poich\u00e9 il giudice doveva rientrare dalle ferie."}
{"id": "2574652", "revid": "124914873", "url": "https://it.wikipedia.org/wiki?curid=2574652", "title": "Leopoldo Torlonia", "text": "Biografia.\nFiglio di Giulio Torlonia, II duca di Poli e Guadagnolo e di sua moglie Teresa Chigi Albani Della Rovere (figlia di Sigismondo Chigi Albani della Rovere, VI principe di Farnese), Leopoldo era membro della nobile famiglia romana dei Torlonia nonch\u00e9 nipote di Marino Torlonia ed esord\u00ec in politica nel 1877, appena laureatosi, entrando a far parte del consiglio comunale di Roma per diventare membro della giunta l'anno successivo nell'amministrazione di Emanuele Ruspoli.\nDeputato della destra nel 1877 abbandon\u00f2 la carica essendo stato nominato \"facente funzioni sindaco\" di Roma nel maggio 1882. Durante la sua amministrazione si incominci\u00f2 ad utilizzare l'attuale stemma di Roma. Divenne Sindaco di Roma solo il 7 maggio 1887. Nelle vesti di sindaco rese visita al cardinale vicario Lucido Maria Parocchi per trasmettere a papa Leone XIII gli auguri per il suo giubileo sacerdotale (il cinquantesimo anno di sacerdozio). Il presidente del Consiglio Francesco Crispi, irato per tale gesto, ottenne dal re la sua destituzione (31 dicembre 1887).\nSi spos\u00f2 tre volte, nel 1885 con una greca, l'anno successivo con Eleonora Monroy e nel 1892 con Amalia Colonna di Stigliano. Ebbe il titolo di terzo duca di Poli e di Guadagnolo."}
{"id": "2574658", "revid": "30677", "url": "https://it.wikipedia.org/wiki?curid=2574658", "title": "Croix-Rouge du Burundi", "text": ""}
{"id": "2574660", "revid": "547034", "url": "https://it.wikipedia.org/wiki?curid=2574660", "title": "Parafilm", "text": "Il parafilm \u00e8 una pellicola di cera (esattamente poliolefine e cera paraffinica), usata nei laboratori scientifici.\nLa sua elasticit\u00e0 e impermeabilit\u00e0 lo rendono utile per sigillare contenitori, quali beute, cuvette, e capsule di Petri.\n\u00c8 un prodotto dell'azienda statunitense Pechiney Plastic Packaging Company."}
{"id": "2574661", "revid": "729019", "url": "https://it.wikipedia.org/wiki?curid=2574661", "title": "Hawker Siddeley Trident", "text": "L'Hawker Siddeley HS.121 Trident, chiamato anche DH.121, fu un trimotore a getto di linea per rotte medio/corte, progettato dall'azienda britannica de Havilland Aircraft Company e realizzato dalla Hawker Siddeley negli anni sessanta dopo che quest'ultima acquis\u00ec la de Havilland nel 1960. Progettato su richiesta della British European Airways ebbe poco successo presso le altre compagnie aeree e fu realizzato in totale in soli 117 esemplari.\nIl Trident fu un vettore molto importante in Europa, ma gli elevati costi operativi lo condannarono ad una vita breve. La compagnia aerea che succedette alla British European Airways, la British Airways, decise di sostituire i Trident con i Boeing 737 e Boeing 757 definitivamente nei primi anni ottanta. In Cina tali velivoli rimasero attivi fino alla met\u00e0 degli anni novanta. L'HS.121 Trident \u00e8 famoso per essere stato il primo aereo ad avere procedure automatiche di approccio ed atterraggio su pista.\nStoria.\nSviluppo.\nNel giugno del 1956 la British European Airways band\u00ec un concorso per la realizzazione di un jet di linea per rotte medio/brevi che sostituisse i Vickers Viscount sulle rotte europee; principalmente si richiedeva che il nuovo velivolo fosse piccolo abbastanza per sopperire alle necessit\u00e0 di voli brevi. Diversi progetti furono spediti alla British European Airways, tra questi il Bristol 200, l'Avro 740, il Vickers VC11 e il de Havilland's DH.121. Tra questi il vincitore fu proprio il DH.121 che fu scelto nel 1958.\nIl Trident fu progettato come trijet (cio\u00e8 a tre motori jet), conformazione questa che, secondo i progettisti, avrebbe assicurato buoni margini di sicurezza durante i decolli e un minore consumo di carburante. Il progetto iniziale prevedeva una coda cruciforme, molto simile a quella del Sud Aviation Caravelle. I motori vennero posti tutti nella parte posteriore del velivolo e in tal modo le ali furono lasciate libere da intralci; questo espediente fu utilizzato per realizzare un aereo che raggiungesse elevate velocit\u00e0 (il target era una velocit\u00e0 superiore a 965 km/h). Il carrello d'atterraggio era anteriore e retrattile lateralmente. Come motori furono scelti i Rolls-Royce Medway (da 61,34 kN), con un peso lordo di 63\u00a0000 kg (150\u00a0000 lb), un raggio di azione di 3\u00a0330 km (2\u00a0070 mi) e 111 posti a sedere suddivisi in due classi di viaggio.\nLa British European Airways, per\u00f2, si rese conto che tale aereo con 111 posti a sedere era troppo grande per le sue rotte, pertanto si decise di modificare il progetto iniziale per renderlo pi\u00f9 vicino alle necessit\u00e0 della compagnia aerea. Si ottenne cos\u00ec una versione limitata del Trident, equipaggiato con i meno potenti motori Rolls-Royce Spey 505 (da 43,8 kN) e con un peso lordo di 48\u00a0000 kg, un raggio di azione di 1\u00a0500 chilometri (930 mi) e 97 posti a sedere. Questa versione ebbe anche modificata la coda, con una nuova conformazione a T ad incidenza variabile e fu realizzato un nuovo muso, completamente diverso dall'originale. Soddisfatta del lavoro compiuto, la British European Airways commission\u00f2 un ordine iniziale di 24 esemplari, denominati Trident 1, il 12 agosto del 1959.\nDesign.\nIl Trident fu un jet di linea interamente in metallo, con coda a T e ali basse. I tre motori erano posti tutti nella parte posteriore del velivolo, due alloggiati ai lati della fusoliera e uno posto sulla fusoliera e incassato tra la coda. Alcune versioni ebbero anche un quarto motore pi\u00f9 piccolo, disposto sopra quest'ultimo. Tutte le versioni furono equipaggiate con motori Rolls-Royce Spey, mentre l'eventuale quarto propulsore fu il Rolls-Royce RB162.\nIl Trident fu uno dei pi\u00f9 veloci aerei subsonici utilizzati da compagnie aeree, raggiungendo normalmente una velocit\u00e0 di crociera di 600 mph (965 km/h). Le ali, progettate specificatamente per le alte velocit\u00e0, fornivano poca portanza alle basse velocit\u00e0 e questo comportava che l'aereo aveva bisogno di piste lunghe per poter decollare. Questa sua caratteristica fu all'origine del soprannome \"ground gripper\" (agganciato al terreno) per la difficolt\u00e0 con cui decollava; spesso i piloti prendevano in giro il velivolo dicendo che il Trident si alzava in volo solo grazie al fatto che la Terra fosse rotonda.\nIl Trident \u00e8 stato il primo aereo commerciale ad essere equipaggiato con un registratore dei dati di volo, il quale campionava 13 variabili e le salvava in formato digitale su un nastro magnetico.\nAltra caratteristica notevole dell'aereo era la sua capacit\u00e0 di atterraggio strumentale. La prima volta che il mezzo tocc\u00f2 terra in maniera automatica fu il 4 novembre del 1966, in una giornata molto nebbiosa all'aeroporto di Londra-Heathrow che \u00e8 spesso affetto da problemi di nebbia. Il sistema automatico del Trident di fatto introdusse l'ILS di seconda categoria, permettendo l'atterraggio in aeroporti equipaggiati con tale sistema al suolo, mentre gli aerei non equipaggiati con tale livello di ILS dovevano essere dirottati su altri scali.\nIl Trident era anche in grado di utilizzare la spinta inversa dei motori durante il volo. Tale caratteristica era utilizzabile solo sui due motori laterali e la normale procedura di atterraggio prevedeva che i suddetti propulsori fossero impostati per generare una spinta inversa per frenare il velivolo. A discrezione del pilota, tale spinta inversa, poteva anche raggiungere la massima potenza consentita. Tale sistema era molto utile per toccare terra su piste corte, bagnate o scivolose, garantendo un atterraggio controllato e ridotto aquaplaning e sopperendo di fatto al carente sistema di frenatura.\nUna curiosa caratteristica di questo mezzo era la visualizzazione di una mappa dinamica al centro dei pannelli di controllo. Grazie ad un sistema elettro-meccanico, uno stilo indicava la posizione del velivolo su un nastro di carta azionato da un motorino elettrico. La posizione dell'aereo era ottenuta da un sistema di navigazione doppler che controllava la velocit\u00e0 rispetto al suolo e i dati di posizione e calcolava lo spostamento laterale dello stilo e l'avanzamento della carta per seguire la rotta.\nImpiego.\nTrident 1.\nL'Hawker Siddeley Aviation, casa madre a quel tempo della de Havilland Aircraft, aveva necessit\u00e0 di trovare nuovi acquirenti per il Trident, cos\u00ec intavol\u00f2 delle trattative con l'American Airlines nel 1960. Questa richiedeva un aereo con un lungo raggio d'azione, come in origine fu pensato il DH.121. Per accontentare l'American Airlines fu realizzato il nuovo Trident 1A, equipaggiato con motori Rolls-Royce Spey 510s da 47,6 kN e con un'ala e serbatoi pi\u00f9 grandi, in grado di offrire un raggio di azione di 2\u00a0900 km (1\u00a0800 mi). Tuttavia, la compagnia aerea statunitense prefer\u00ec al Trident 1A il Boeing 727, aereo, questo, che era quasi uguale al primo progetto del DH.121. In realt\u00e0, le somiglianze tra i due velivoli nascevano dal fatto che la de Havilland aveva invitato un gruppo di ingegneri della Boeing a vedere il progetto del DH.121 perch\u00e9 la ditta americana stava cercando di sviluppare una versione simile a medio-raggio dei suoi 707.\nComunque alcune di queste modifiche furono conservate e ne nacque il Trident 1C che possedeva un serbatoio maggiorato posto nel centro delle ali e raggiungeva un raggio di azione di 2\u00a0250 km (1\u00a0400 mi). Il primo esemplare cos\u00ec modificato, siglato \"G-ARPA\", vol\u00f2 la prima volta nel 9 gennaio del 1962 dall'aeroporto di Hatfield ed entr\u00f2 in servizio attivo il 1\u00ba aprile del 1964. Dal 1965, nella flotta della British European Airways, si contavano 15 Trident che aumentarono fino a 21 nel 1966.\nSuccessivamente, l'Hawker-Siddeley propose una versione migliorata del 1C, battezzata Trident 1E, il quale aveva nuovi motori, gli Spey 511s, era pi\u00f9 pesante e poteva ospitare fino a 140 passeggeri. Di conseguenza la 1E risult\u00f2 la versione che pi\u00f9 si avvicinava al progetto originale del DH.121, anche se possedeva motori leggermente meno potenti. Venne tuttavia venduta in un ridotto numero di esemplari: tra questi tre furono consegnati alla Kuwait Airways e tre alla Iraqi Airways, quattro andarono alla CAAC, due alla Channel Airways e alla Northeast Airlines e uno alla Air Ceylon.\nTrident 2.\nAd un certo punto, la British European Airways si rese conto che i Trident non erano ormai pi\u00f9 sufficienti per le nuove rotte acquisite e che era necessario dotarsi di aerei a lungo raggio d'azione. L'Hawker-Siddeley propose una nuova versione del DH.121, il Trident 1F, con autonomia aumentata, ma posti a sedere ridotti. La British European Airways decise di acquistare 10 1F e si riserb\u00f2 un'opzione per altri 14 aerei. Durante i lavori per realizzare gli 1F, ci si rese conto che le modifiche erano tante da giustificare una nuova versione del velivolo, denominata ufficialmente Trident 2E, con la E per \"Extended Range\". Questa versione fu equipaggiata con i nuovi motori Spey 512s, era ancora pi\u00f9 pesante delle precedenti e possedeva un raggio d'azione di 3\u00a0200 km (2\u00a0000 mi). La British European Airways ne acquist\u00f2 subito 15, due furono venduti alla Cyprus Airways e 33 dalla CAAC. Il primo volo della nuova versione avvenne 27 luglio del 1967 ed entr\u00f2 in servizio attivo nell'aprile del 1968.\nTrident 3.\nI Trident divennero l'ossatura della flotta aerea della British European Airways e pertanto la compagnia desider\u00f2 una nuova versione, ancora pi\u00f9 grande. L'Hawker-Siddeley propose due progetti differenti nel 1965, un aereo bimotore da 158 posti a sedere molto simile al Trident e conosciuto come HS.132, e l'HS.134 da 185 posti con i motori spostati sotto le ali e molto simile al Boeing 757. Entrambi i mezzi erano equipaggiati con i nuovi motori della Rolls-Royce, ancora in fase di realizzazione: gli RB178. La British European Airways, per\u00f2, decise di scegliere i Boeing 727 e i 737 per sostituire i BAC 1-11 ed i Trident, ma questo piano fu successivamente bloccato dal veto del governo britannico (proprietario della compagnia di volo).\nPertanto la scelta ricadde su una versione allungata del Trident, che fu ribattezzata Trident 3. La fusoliera era cinque metri pi\u00f9 lunga e poteva ospitare 180 passeggeri. I motori rimasero gli stessi e questo non piacque alla British European Airways, che lamentava troppo poca potenza nei vecchi propulsori. Pertanto la Hawker-Siddeley decise di aggiungerne un quarto, il Rolls-Royce RB162 turbojet. Questo propulsore aggiungeva un 15% di potenza nel decollo e solo un 5% di aumento di peso. La compagnia accett\u00f2 tale versione, nominata Trident 3B, ed ordin\u00f2 26 esemplari. In alcune versioni di tali velivoli si ebbero dei sedili rivolti al contrario rispetto alla normale disposizione dei posti a sedere. Il primo volo di un 3B si ebbe l'11 dicembre del 1969 ed entr\u00f2 in servizio attivo nell'aprile del 1971. Un'ulteriore modifica al progetto ne aument\u00f2 la capacit\u00e0 di combustibile trasportabile e fu ribattezzata Super Trident 3B, realizzato per la CAAC, la linea aerea cinese.\nNel 1977 furono scoperte delle crepe da stress nelle ali della flotta di Trident della British European Airways. Gli aerei interessati furono consegnati al produttore che si occup\u00f2 delle riparazioni necessarie e i velivoli furono rimessi in servizio.\nIn totale sono stati realizzati solo 177 esemplari di Trident, mentre di Boeing 727, realizzato seguendo il progetto originale del DH.121, ne furono realizzati oltre 1\u00a0700.\nVelivoli visitabili.\nTre aerei completi sono conservati in Gran Bretagna:\nVelivoli in uso.\nI velivoli Trident 1C \"G-ARPO\", 2E \"G-AVFJ\" e 3B \"G-AWZS\" sono utilizzati come addestratori nell'International fire training centre, nell'aeroporto di Teesside.\nIn Cina diversi aerei sono conservati o utilizzati per addestramento. Nel 2008, l'aereo personale di Mao Zedong \u00e8 stato offerto in vendita, dopo che i commercianti del mercato di Zhuhai hanno deciso che l'aereo, gi\u00e0 un'attrazione turistica, era una limitazione ai loro affari."}
{"id": "2574663", "revid": "125825749", "url": "https://it.wikipedia.org/wiki?curid=2574663", "title": "Vito Mannone", "text": "Carriera.\nClub.\nGiovanili.\nNato a Desio da genitori siciliani, \u00e8 cresciuto calcisticamente nella Juve Cusano e successivamente nel settore giovanile dell'Atalanta. Nel 2005, a 17 anni, viene messo sotto contratto dalla squadra inglese dell'Arsenal, che lo acquista per 500.000 euro e con la quale firma un contratto triennale, successivamente rinnovato.\nArsenal.\nIl 18 agosto 2006 venne mandato in prestito per tre mesi al Barnsley, dove si trov\u00f2 a competere con l'altro portiere Nick Colgan per la maglia numero uno. Il suo debutto avvenne in trasferta sul campo del Preston North End il 22 settembre quando entr\u00f2 al posto di Colgan, espulso dal direttore di gara, e sub\u00ec il gol dell'1-0 dopo una brutta uscita sul pallone.\nNella partita successiva, giocata contro il Luton Town, part\u00ec nell'undici titolare al posto dello squalificato Colgan; anche in questo caso una sua uscita incerta port\u00f2 il Barnsley alla sconfitta. Con il Barnsley gioca altre due partite di Coppa. Torna all'Arsenal il 23 ottobre dello stesso anno per fine prestito. Il 19 dicembre 2007 ha prolungato il contratto con l'Arsenal.\nIl 24 maggio 2009, a 21 anni, ha esordito in Premier League in Arsenal-Stoke City (4-1) disputata all'Emirates Stadium. All'inizio della stagione 2009-10 trova spazio come titolare a causa delle assenze dei pari ruolo Manuel Almunia e \u0141ukasz Fabia\u0144ski. Il 16 settembre 2009 ha esordito in Champions League in Arsenal- (3-2).\nPrestito all'Hull City.\nIl 18 ottobre raggiunge l' in prestito fino a gennaio, con opzione di prolungamento fino a fine stagione. Fa il suo esordio in Championship con la nuova maglia il 19 ottobre perdendo in casa contro lo Sheffield United per 1-0. Il 7 gennaio 2011 prolunga il prestito per altri sei mesi. Scaduto il prestito all' fa ritorno all'Arsenal, diventando il quarto portiere a disposizione della squadra londinese.\nIn questo periodo scende in campo solo nell'ultima gara dei gironi di Champions League persa per 3-1 con l', in cui commette un grave errore in occasione del gol di David Fuster. Il 4 gennaio 2012 raggiunge nuovamente l'Hull City in prestito fino a giugno.\nRitorno all'Arsenal.\nFatto ritorno all'Arsenal per fine prestito, a causa degli infortuni di Wojciech Szcz\u0119sny e \u0141ukasz Fabia\u0144ski, Mannone \u00e8 stato titolare dei \"Gunners\" nella partita pareggiata per 0-0 con lo Stoke City, per poi mantenere la porta inviolata anche la settimana dopo nella vittoria per 2-0 dei suoi ad Anfield contro il Liverpool. Le sue prestazioni gli hanno permesso di rivaleggiare per il posto da primo portiere, che per\u00f2 poi \u00e8 stato mantenuto da Szcz\u0119sny.\nSunderland.\nIl 3 luglio 2013 passa a titolo definitivo al Sunderland per 2,4 milioni di euro. Durante la stagione, l'avvicendamento sulla panchina dei \"Black Cats\" tra Di Canio e Poyet lo porta a diventare titolare; nel gennaio del 2014 \u00e8 protagonista nella semifinale di ritorno della Football League Cup contro il Manchester United, parando due penalty nell'epilogo ai tiri di rigore e contribuendo cos\u00ec a far guadagnare al Sunderland la finale di coppa, poi persa contro il Manchester City.\nNella partita di campionato del 18 ottobre 2014 il suo Sunderland cade in casa del Southampton con il pesante passivo di 0-8; dopo il match, su iniziativa dello stesso portiere, i giocatori dei \"Black Cats\" decidono di fare una colletta per rimborsare il biglietto ai 2500 fan presenti in trasferta sugli spalti.\nReading.\nIl 19 luglio 2017 firma un contratto triennale con il Reading, squadra militante nella Championship, la Serie B inglese.\nPrestiti a Minnesota ed Esbjerg.\nA febbraio 2019 passa in prestito al , squadra statunitense della Major League Soccer. Il 24 Ottobre 2019, viene nominato miglior portiere della stagione della Major League Soccer (MLS Goalkeeper of the Year).\nNel gennaio 2020 si trasferisce, ancora in prestito, fino al 30 giugno al club danese del collezionando 12 presenze prima di rimanere svincolato.\nMonaco.\nL11 settembre 2020, dopo essere rimasto svincolato a termine del contratto con il , firma un contatto di 2 anni con il in Ligue 1.\nNazionale.\nIl 6 novembre 2009 viene convocato in nazionale Under-21 dal tecnico federale Pierluigi Casiraghi. Fa il suo esordio il 13 novembre 2009 nella partita persa 2 a 0 contro l'Ungheria valida per le qualificazioni all'Europeo Under-21 2011.\nStatistiche.\nPresenze e reti nei club.\n\"Statistiche aggiornate al 12 maggio 2021.\""}
{"id": "2574664", "revid": "831312", "url": "https://it.wikipedia.org/wiki?curid=2574664", "title": "Gustavo C\u00e9sar Veloso", "text": "Professionista dal 2001, ha vinto la Volta a Catalunya 2008, una tappa alla Vuelta a Espa\u00f1a 2009 e la Volta a Portugal nel 2014 e 2015.\nCarriera.\nPass\u00f2 professionista nel 2001 con la squadra portoghese della Carvalhelhos-Boavista; nel 2004 si trasfer\u00ec quindi in Spagna per gareggiare prima con la Relax-Bodysol e poi con la Kaiku. Ottenne il primo successo da \"pro\" nel 2006, quando riusc\u00ec ad aggiudicarsi una tappa al Volta a Portugal.\nNel 2008, dopo essersi trasferito alla Karpin Galicia, squadra Professional Continental spagnola, si impose nella classifica generale della Volta Ciclista a Catalunya; l'anno dopo consegu\u00ec quindi la vittoria pi\u00f9 importante in carriera, aggiudicandosi in solitaria la nona tappa della Vuelta a Espa\u00f1a. In stagione partecip\u00f2 anche al suo primo Giro d'Italia.\nNel 2012 veste la divisa dell'Andaluc\u00eda, anch'essa formazione Professional Continental; dal 2013 al 2020 gareggia in Portogallo con il team W52-FC Porto (gi\u00e0 Quinta da Lixa). Con la maglia della W52 coglie importanti risultati, vincendo due edizioni della Volta a Portugal, nel 2014 e 2015, e il Tour do Rio 2015 in Brasile; si classifica inoltre tre volte secondo alla Volta a Portugal, nel 2013, 2016 e 2020."}
{"id": "2574665", "revid": "30677", "url": "https://it.wikipedia.org/wiki?curid=2574665", "title": "Croix-Rouge Camerounaise", "text": ""}
{"id": "2574669", "revid": "53453", "url": "https://it.wikipedia.org/wiki?curid=2574669", "title": "Mototopo (imbarcazione)", "text": ""}
{"id": "2574674", "revid": "74801", "url": "https://it.wikipedia.org/wiki?curid=2574674", "title": "Luca Albino", "text": "Considerato uno dei maggiori pittori della Costa Amalfitana del XIX e XX secolo assieme a Luigi Paolillo, Angelo Della Mura, Antonio Ferrigno. I suoi dipinti, da lui stesso definiti \"bombe di sole\", raffiguravano angoli pittoreschi della costiera e scene di vita quotidiana, come i molti mercati e pescatori. Fu maestro della pittrice Pia Galise: ci \u00e8 giunta una foto in cui egli dipinge al cavalletto con l'allieva sulla spiaggia di Maiori. \nBiografia.\nLuca Albino inizi\u00f2 a frequentare da giovanissimo lo studio del pittore Raffaele D'Amato, per poi iscriversi all'Accademia di Belle Arti di Napoli. Terminata quest'esperienza, verso il 1910 si trasfer\u00ec in Argentina, dove rimase colpito dagli intensi colori di quei tramonti infuocati. Nel 1920, fece ritorno in Italia, e da questo momento cominci\u00f2 la vasta produzione di Albino. Nel 1925 partecip\u00f2 ad una mostra collettiva a Salerno e ne organizz\u00f2 una personale a Milano, nel 1927 espose alla prima e nel 1933 alla seconda Mostra d'Arte fra gli Artisti del Saleritano, e nel 1935 era presente alla Mostra d'arte di Positano. Nel 1937 e nel 1942 partecip\u00f2 rispettivamente alla prima e seconda Mostra del Sindacato Provinciale Fascista Belle Arti di Salerno. "}
{"id": "2574675", "revid": "38120", "url": "https://it.wikipedia.org/wiki?curid=2574675", "title": "Il mondo di Patty, la storia pi\u00f9 bella", "text": ""}
{"id": "2574681", "revid": "30610", "url": "https://it.wikipedia.org/wiki?curid=2574681", "title": "Vivere meglio", "text": "Vivere meglio \u00e8 stato un programma mattutino andato in onda su Rete 4 in varie edizioni, a partire dal 22 gennaio 2001 dal luned\u00ec al venerd\u00ec alle ore 9:30. Successivamente, il programma \u00e8 stato inserito nel palinsesto del sabato mattina, sempre su Rete 4. \u00c8 andato in onda fino al 2 giugno 2012.\nIl programma.\nIl programma era una rubrica medico-scientifica condotta dal professor Fabrizio Trecca insieme a varie conduttrici, cambiate nel corso degli anni; tra queste Rita dalla Chiesa, Patrizia Rossetti, Katia Noventa, Fiorella Pierobon, Maria Teresa Ruta, Emanuela Carcano, Alessandra Buzzi, Eleonora Benfatto, Miriana Trevisan ed Emanuela Talenti.\nVi era uno studio sulle malattie pi\u00f9 comuni sotto l'aspetto della prevenzione, della diagnosi e della cura, senza trascurare pratiche e trattamenti estetici con la chirurgia di base; comunque si poteva affermare che al centro dell'interesse c'era il benessere fisico in ogni aspetto con la ginnastica o il fitness, le medicine alternative, la farmacologia sperimentale e molti altri ambiti dalla cucina al giardinaggio.\nIn studio erano presenti, oltre ad un gruppo di ragazze che lo animano chiamate \"vitamine\", anche numerosi medici di rilevanza nazionale, che davano il loro parere e contributo presentando pure varie apparecchiature.\nLa trasmissione collaborava con la Guardia di Finanza proponendo consigli e raccomandazioni di vario tipo, avendo in studio in qualit\u00e0 di ospiti fissi alcuni agenti della Guardia di Finanza come Sara Imbesi, Marianna Antonucci ed altri.\nInoltre, erano spesso presenti consulenti che si occupavano di casi proposti dal pubblico dei consumatori come l'avvocato Tiziano Matti (Europa dei diritti).\nIl programma era \"successore\" del precedente \"Vivere bene benessere\" e \"Vivere bene Salute\" (1998\u20131999), condotti da Maria Teresa Ruta dal luned\u00ec al sabato rispettivamente al mattino e al pomeriggio su Canale 5 affiancata dallo stesso Fabrizio Trecca, e \"Vivere bene con noi - Speciale medicina\" (2000), condotto invece dal prof. Trecca con la partecipazione di Fiorella Pierobon il sabato mattina, sempre su Canale 5.\nElenco di vitamine.\nAliuska Guzman Arias, Alessandra Sorcinelli e Silvia Trevaini.\nAnna Bassano, Ana Emilova e Valeria Sardone."}
{"id": "2574685", "revid": "45766", "url": "https://it.wikipedia.org/wiki?curid=2574685", "title": "Aquila della Notte", "text": ""}
{"id": "2574686", "revid": "599013", "url": "https://it.wikipedia.org/wiki?curid=2574686", "title": "Mehmet Topuz", "text": ""}
{"id": "2574687", "revid": "287204", "url": "https://it.wikipedia.org/wiki?curid=2574687", "title": "Mototopo", "text": ""}
{"id": "2574689", "revid": "39900", "url": "https://it.wikipedia.org/wiki?curid=2574689", "title": "Capelli d'Argento", "text": ""}
{"id": "2574691", "revid": "3535", "url": "https://it.wikipedia.org/wiki?curid=2574691", "title": "Missione Compiuta", "text": ""}
{"id": "2574693", "revid": "45766", "url": "https://it.wikipedia.org/wiki?curid=2574693", "title": "Piccolo Falco", "text": ""}
{"id": "2574699", "revid": "666668", "url": "https://it.wikipedia.org/wiki?curid=2574699", "title": "Grupo Desportivo de Boticas", "text": "Il Grupo Desportivo de Boticas \u00e8 una squadra portoghese di calcio a 5 con sede a Boticas. Nella stagione 2009/2010 ha esordito nella prima divisione del Campeonato Nacional de Futsal dopo la promozione ottenuta al termine della stagione 2008/2009."}
{"id": "2574700", "revid": "1114711", "url": "https://it.wikipedia.org/wiki?curid=2574700", "title": "Borut Bo\u017ei\u010d", "text": " Velocista, professionista dal 2004 al 2018, ha ottenuto il successo pi\u00f9 prestigioso in carriera nel 2009, aggiudicandosi una tappa alla Vuelta a Espa\u00f1a. Nel 2019 viene prima sospeso e poi squalificato per due anni a causa di violazioni anti-doping risalenti al 2012."}
{"id": "2574701", "revid": "1543377", "url": "https://it.wikipedia.org/wiki?curid=2574701", "title": "Unione nazionale imprese a tutela del credito", "text": "L'Unione nazionale imprese a tutela del credito, in acronimo UNIREC (dall'originaria denominazione: \"Unione nazionale imprese di recupero, gestione e informazione del credito\"), \u00e8 una associazione italiana di recupero crediti stragiudiziale.\nAderisce a Confindustria servizi innovativi e tecnologici ed \u00e8 membro della Federation of European National Collection Associations (Fenca), la Federazione europea delle associazioni nazionali di aziende di recupero crediti.\nUNIREC nasce il 20 novembre 1998 dalla fusione delle due associazioni di categoria all'epoca esistenti:\nStoria.\nL'associazionismo delle imprese di recupero crediti \u00e8 nato su l'iniziativa di un gruppo di imprenditori sensibili alle problematiche deontologiche della professione oltre a instaurare corretti rapporti con le Istituzioni.\nLa spinta associativa inizi\u00f2 nel 1996 quale risposta alla cosiddetta circolare Masone (circolare ministeriale 559/C 22103.1205 del 2 luglio 1996) che, interpretando il testo unico sulla pubblica sicurezza del 1931, stabiliva due disposizioni decisamente penalizzanti per la categoria del recupero crediti. Una era il limite territoriale imposto all'attivit\u00e0 delle societ\u00e0 di recupero crediti, limite che coincideva con quello della provincia, insuperabile anche con una telefonata o una lettera. L'altra riguardava i collaboratori delle agenzie, i quali dovevano configurarsi o come dipendenti o come professionisti con autonomo titolo autorizzatorio, ossia essere a loro volta agenzie di recupero, per quanto unipersonali.\nRegole, queste, che danneggiarono il mercato, mettendo in difficolt\u00e0 tutte le societ\u00e0 del settore. La circolare fu il frutto di un maldestro tentativo di dare ordine a un settore lasciato a se stesso in una fase di turbinosa crescita.\nSu spinta di Gianpaolo Luzzi, allo scopo di affrontare la nuova situazione, a settembre del 1996 nacque l'AIIREC a Vicenza. A novembre fu approvato dall'associazione il rigoroso codice deontologico (che \u00e8 alla base dell'attuale) e nel frattempo furono ottenute le prime sospensioni della circolare dal TAR del Lazio. Allo stesso tempo, inizi\u00f2 l'opera di sensibilizzazione della classe politica, che dura tuttora e che ha portato all'elaborazione di una normativa pi\u00f9 favorevole per la categoria. All'epoca, l'onorevole Raffaele Costa fece un'interrogazione al Parlamento europeo sulla liceit\u00e0 o meno della disposizione riguardante i limiti territoriali, con il risultato che l'Unione europea mise in mora l'Italia per la circolare Masone. A febbraio del 1997 l'AIIREC si associ\u00f2 a Fita-Confindustria e dal marzo dello stesso anno l'associazione inizi\u00f2 a gestire uno spazio mensilmente sul quotidiano Italia Oggi.\nMa occorreva altro. L'attivit\u00e0 di recupero crediti, infatti, era poco o niente affatto nota, il pubblico ne conosceva i lati meno presentabili o pi\u00f9 folkloristici. I luoghi comuni, legati pi\u00f9 che altro alla cinematografia d'oltreoceano, continuavano a dipingere i recuperatori come gli \"strizzapollici\".\nPer questo, agendo di concerto con CEPAS, ente certificatore delle professioni riconosciuto da SINCERT, e coinvolgendo le associazioni delle mandanti (ACMI Associazione Credit Manager Italia, Assofin, ecc.) e i mandanti pi\u00f9 ragguardevoli, come Telecom, furono definiti parametri di professionalit\u00e0 per le principali figure del settore (il general manager, il recuperatore esperto, il recuperatore semplice), arrivando infine a una certificazione.\nNotevole, negli anni a seguire, l'attivit\u00e0 sul fronte della comunicazione e dei rapporti istituzionali; diverse le pubblicazioni su importanti testate economiche, molte le interviste rilasciate e i passaggi in televisione.\nStruttura.\nOrgano centrale dell'Associazione \u00e8 l'assemblea, composta da rappresentanti delle aziende associate, la quale, oltre ad avere funzioni elettive, determina le direttive di massima dell'azione associativa.\nIl consiglio direttivo ha, invece, il compito di formulare il programma contenente gli indirizzi e le direttive generali dell'Associazione ed eseguire le deliberazioni dell'assemblea, indirizzando e dirigendo l'attivit\u00e0 dell'Associazione.\nIl presidente \u00e8 eletto dall'assemblea generale ed ha la sopraintendenza al funzionamento dell'Associazione sulla base delle deliberazioni dell'Assemblea e del consiglio direttivo.\nVi \u00e8 poi il segretario generale che coordina le attivit\u00e0 associative e dirige la segreteria dell'associazione.\nCome tutte le associazioni, UNIREC ha poi un tesoriere e un collegio dei revisori dei conti cui spetta la vigilanza e il controllo contabile-amministrativo dell'Associazione.\nOrgano fondamentale \u00e8 il collegio dei probiviri, costituito da tre membri effettivi e due supplenti, cui \u00e8 affidato il controllo etico-giuridico finalizzato alla soluzione delle incertezze e delle controversie che insorgano nell'interpretazione dello statuto e del codice deontologico o nella loro pratica attuazione.\n\u00c8 in particolare affidato al collegio dei probiviri l'esame delle domande di ammissione all'associazione e una funzione di vigilanza e monitoraggio del settore alla luce dei principi dettati dal nostro stringente codice deontologico. Il monitoraggio, la vera chiave del successo di UNIREC, si estende anche al controllo sulla eventuale presenza di pregiudizievoli e protesti in capo alle societ\u00e0 iscritte, ai loro soci ed amministratori. Su tali basi, il collegio promuove d'ufficio, o su segnalazione di chiunque vi abbia interesse, procedimenti disciplinari nei confronti degli associati che non osservino il codice deontologico o non posseggano, per cause sopravvenute, i requisiti per far parte dell'associazione.\nInfine, sul territorio UNIREC \u00e8 organizzata in gruppi macroregionali, al fine di raccogliere le istanze provenienti dalla base associativa, con un coordinatore nazionale delle macroregioni, che funge da organo di collegamento tra i gruppi macroregionali ed il consiglio direttivo.\nI rapporti con i consumatori.\nL'associazione nasceva in una fase di veloce e turbinosa crescita dell'attivit\u00e0 di recupero crediti. In questi casi c'\u00e8 sempre qualcuno che ne approfitta per operare in maniera disinvolta. Media e associazioni di consumatori conoscevano solo questa realt\u00e0, che hanno rappresentato alle istituzioni, le quali hanno agito di conseguenza. L'associazione ha portato alla luce la realt\u00e0, costituita da aziende che operavano in maniera professionale ed etica, contribuendo a creare valore per le aziende mandanti. Senza sottrarsi mai al confronto, anzi andandolo a cercare anche in trasmissioni scomode come \"Mi manda Raitre\" o \"Striscia la notizia\" quando parlavano di recupero crediti. Fu cos\u00ec che Unirec divent\u00f2 un interlocutore credibile e ascoltato di istituzioni, consumatori e media.\nAltro passo decisivo fu per l'associazione entrare nel 2002 in FENCA. Da Bruxelles fu accelerata l'attivit\u00e0 di lobby trasparente, fino ad arrivare alla condanna dell'Italia per l'emanazione della famosa Circolare Masone e, di conseguenza, al suo superamento fino alla modifica dell'art. 115 TULPS.\nInfine, furono conclusi accordi con le maggiori associazioni dei consumatori, con i quali fu steso un decalogo di comportamento nei confronti dei debitori, che si aggiunse al codice deontologico dell'associazione.\nTutto questo aveva come presupposto la credibilit\u00e0 assoluta dell'associazione che nel frattempo era diventata UNIREC. Fin dal primo momento fu fatta una rigorosa selezione delle adesioni basata su severi controlli della seriet\u00e0 e della professionalit\u00e0 dei richiedenti."}
{"id": "2574702", "revid": "338769", "url": "https://it.wikipedia.org/wiki?curid=2574702", "title": "GD Boticas", "text": ""}
{"id": "2574704", "revid": "599013", "url": "https://it.wikipedia.org/wiki?curid=2574704", "title": "\u017divko Milanov", "text": "Carriera.\nClub.\nViene introdotto nelle giovanili Levski Sofia nel 1995, ma debutta con la prima squadra nel 2002.\nNazionale.\nDal 2007 ottiene numerose presenze con la nazionale bulgara."}
{"id": "2574707", "revid": "287204", "url": "https://it.wikipedia.org/wiki?curid=2574707", "title": "Noel Coward", "text": ""}
{"id": "2574719", "revid": "1543377", "url": "https://it.wikipedia.org/wiki?curid=2574719", "title": "Jackie Robinson (giocatore di baseball)", "text": "Fu il primo giocatore afroamericano a militare nella Major League Baseball (MLB) in epoca moderna.\nLa giovinezza.\nNacque in una famiglia mezzadrile della Georgia e fu il pi\u00f9 giovane di cinque fratelli. Nel 1920 si trasfer\u00ec con i familiari a Pasadena in California.\nFu spinto a intraprendere l'attivit\u00e0 sportiva dal fratello Matthew, detto \"Mack\", atleta di alto livello e vincitore di una medaglia d'argento nell'atletica leggera ai giochi olimpici di Berlino nel 1936. Jackie si rivel\u00f2 molto portato per lo sport e negli anni giovanili si distinse in ben cinque discipline: nel baseball come interbase e ricevitore, nel basket come guardia, nel football americano come quarterback, nell'atletica leggera come saltatore in lungo e nel tennis.\nContinu\u00f2 a praticare diverse discipline sportive durante gli anni passati al Pasadena Junior College e alla UCLA, a livello varsity. Curiosamente durante i suoi anni nell'universit\u00e0 californiana il baseball fu lo sport in cui si distinse meno, pur restando su alti livelli di rendimento, rispetto all'atletica e al football. Abbandon\u00f2 la UCLA prima di terminare gli studi e inizialmente lavor\u00f2 come assistente atletico presso la \"National Youth Administration\", un'agenzia governativa. Quando l'agenzia termin\u00f2 le sue attivit\u00e0 si spost\u00f2 a Honolulu per giocare a football con la squadra semiprofessionista degli Honolulu Bears. Alla fine del 1941 torn\u00f2 in California con l'obiettivo di intraprendere una carriera come running back nei Los Angeles Bulldogs militanti nella Pacific Coast Football League.\nIl servizio militare.\nLe sue speranze di carriera vennero bruscamente interrotte dal coinvolgimento americano nella seconda guerra mondiale dopo l'attacco di Pearl Harbor. Robinson venne chiamato sotto le armi e assegnato a una unit\u00e0 di stanza in Kansas dove prestava servizio anche il famoso pugile Joe Louis. Dopo alcune difficolt\u00e0 iniziali, riusc\u00ec a farsi ammettere alla scuola per ufficiali e nel 1943 ottenne il grado di sottotenente.\nLa carriera militare di Robinson si arrest\u00f2 per\u00f2 nel 1944 a seguito di un fatto in cui fu coinvolto. Egli, dopo essere salito su un autobus dell'esercito, si rifiut\u00f2 di obbedire al capomacchina che gli aveva intimato di sedersi in fondo al veicolo; va sottolineato che sugli autobus militari non vigeva l'obbligo di separazione tra neri e bianchi come su quelli civili. Questo suo rifiuto comport\u00f2 l'intervento della polizia militare che lo prese in consegna e lo mise sotto custodia. Robinson dovette comparire davanti a una corte marziale. Il procedimento a suo carico si concluse con un'assoluzione ma gli venne negata la possibilit\u00e0 di essere impiegato in operazioni militari oltre oceano (dove il suo battaglione si distinse particolarmente). Robinson fu trasferito nel Kentucky dove fu impiegato come allenatore degli atleti dell'esercito sino a quando, nel novembre 1944, fu congedato con onore.\nLa carriera da giocatore di baseball.\nL'esordio.\nNel 1945, mentre lavorava per il Sam Houston College, ricevette un'offerta scritta da parte dei Kansas City Monarchs per diventare un giocatore professionista delle Negro League (i campionati riservati agli afroamericani). Robinson accett\u00f2 la proposta e firm\u00f2 un contratto da 400 dollari al mese, per lui all'epoca vantaggioso. Le sue prestazioni sportive furono buone ma l'esperienza si rivel\u00f2 deludente per lui; abituato all'organizzazione del mondo dei college rimase molto deluso dalla disorganizzazione della lega e dalla connivenza col mondo delle scommesse. In tutto gioc\u00f2 47 partite nel ruolo di interbase con una media battuta di .387, 5 fuoricampo e prese parte al Negro League All-Star Game del 1945.\nLe sue prestazioni suscitarono l'interesse di alcuni dirigenti della Major League. I Boston Red Sox organizzarono al Fenway Park un provino per lui e per altri giocatori di colore, tuttavia questa prova si rivel\u00f2 una farsa organizzata per motivi legati alle lotte interne alla societ\u00e0 e i giocatori in prova non solo non ebbero nessuna reale possibilit\u00e0 di mettersi in mostra ma vennero anche insultati dagli spettatori bench\u00e9 l'accesso alle tribune fosse limitato ai soli dirigenti dei Red Sox.\nFortunatamente altre squadre avevano un interesse reale per lui, in particolare il presidente e general manager dei Brooklyn Dodgers, Branch Rickey, gi\u00e0 da tempo stava valutando la possibilit\u00e0 di inserire nella rosa della sua squadra giocatori neri e aveva avviato una seria attivit\u00e0 di scout nella Negro League. Robinson fu scelto come il pi\u00f9 promettente dei giocatori visionati e fu contattato per verificare se fosse disponibile a firmare un contratto e giocare inizialmente per i Montreal Royals, squadra affiliata ai Dodgers militante nella International League. Rickey mise subito in chiaro che una scelta simile avrebbe esposto Robinson a insulti durante ogni partita e volle accertarsi che il giocatore non solo fosse abbastanza forte da sopportare le ingiurie ma che riuscisse anche a non reagire pregiudicando le sue prestazioni. Robinson, a cui non mancava certo la combattivit\u00e0, assicur\u00f2 di essere in grado di mantenere il controllo e cos\u00ec firm\u00f2 un contratto da 600 dollari al mese.\nL'abbattimento della barriera razziale.\nRobinson non fu il primo giocatore di colore in assoluto a militare nella Major League ma fu colui che ruppe la barriera razziale (detta \"baseball color line\") ovvero quell'accordo non scritto che fino al 1947 aveva escluso gli afroamericani.\nNegli anni settanta e ottanta del XIX secolo alcuni atleti di colore giocarono nei massimi campionati americani ma ben presto gli organismi a capo delle varie leghe iniziarono a imporre dei vincoli alle squadre. Quando le leghe del baseball adottarono le disposizioni delle cosiddette leggi Jim Crow la presenza di giocatori afroamericani fu bandita. Dal 1890 sino al 1947 i campionati professionistici americani furono composti esclusivamente da bianchi mentre i neri giocavano in campionati separati.\nL'esordio di Robinson con la maglia dei Dodgers mise fine a quasi sessanta anni di segregazione razziale in ambito sportivo. La figura di Jackie Robinson fu molto importante non solo dal punto di vista sportivo ma anche da quello sociale: il giocatore dovette superare grandi avversit\u00e0 all'inizio, fu minacciato di morte e spesso veniva insultato durante le partite, ma alla fine grazie alla sua tenacia e alla sua classe riusc\u00ec a conquistare gli appassionati del baseball segnando un ulteriore passo verso l'integrazione razziale.\nI Brooklyn Dodgers.\nRobinson esord\u00ec il 15 aprile 1947 al Ebbets Field di Brooklyn davanti a oltre 23.000 spettatori. La convivenza con i compagni di squadra non fu semplice e all'inizio ci furono delle tensioni razziali all'interno dello spogliatoio dei Dodgers: alcuni giocatori prepararono una petizione per il suo allontanamento rifiutandosi di giocare al suo fianco. La contestazione interna fu placata quando i vertici della societ\u00e0 presero posizione in favore di Robinson.\nRobinson divenne il bersaglio di continui insulti razziali sia da parte dei tifosi che degli avversari. L'episodio pi\u00f9 grave si verific\u00f2 il 22 aprile 1947 durante una partita contro i Philadelphia Phillies quando i giocatori avversari dopo averlo chiamato \"nigger\" gli urlarono di \u00abtornare nei campi di cotone\u00bb.\nI giocatori di alcune squadre addirittura minacciarono di scioperare nel caso fosse stato schierato contro di loro. Le minacce di sciopero furono stroncate dall'intervento del presidente e dal commissario della lega che minacciarono di sospensione coloro che avevano intenzione di rifiutarsi di scendere in campo. Robinson divent\u00f2 anche il bersaglio del gioco duro di molti avversari.\nFortunatamente ci furono anche dei giocatori che si schierarono al suo fianco e lo incoraggiarono. Pee Wee Reese, suo compagno di squadra, disse una frase in sua difesa che divenne in seguito celebre:\nNel 1948 Reese, per rispondere agli insulti lanciati dai tifosi all'indirizzo di Robinson prima di una partita a Cincinnati, mise il braccio sulle spalle del suo compagno di squadra. Questo episodio fu immortalato con una statua esposta nel 2005 al KeySpan Park di Coney Island.\nAnche Hank Greenberg, un giocatore che nella sua carriera aveva avuto a che fare con gli insulti razzisti per via della sua origine ebraica, incoraggi\u00f2 Robinson e durante una partita, mentre entrambi si trovavano in prima base, sussurr\u00f2 nell'orecchio del giocatore che \u00abil miglior modo per rispondere gli insulti provenienti dal dugout degli avversari era batterli sul campo\u00bb.\nLe sue prestazioni sul campo furono all'altezza delle aspettative, chiuse l'annata con 175 valide, 12 home run, 48 punti battuti a casa, 125 punti segnati, 29 basi rubate (primatista della National League) e una media battuta di .297. Nel 1947 fu il primo giocatore a ricevere il Rookie of the Year Award, all'epoca premio unico per entrambe le leghe. Nel 1948, a seguito della cessione di Eddy Stanky ai Boston Braves venne spostato nel ruolo di seconda base. Durante la stagione le sue prestazioni rimasero ad alti livelli e il 29 agosto 1948 riusc\u00ec a battere un ciclo contro i St. Louis Cardinals. In quello stesso anno entrarono a far parte della Major League altri giocatori afroamericani e la pressione su Robinson diminu\u00ec sensibilmente, gli stessi Dodgers fecero entrare nel proprio roster altri tre giocatori neri.\nNella pausa tra le stagioni 1948 e 1949 Robinson fu impegnato in varie attivit\u00e0 che lo portarono a viaggiare per tutto il paese compromettendo la sua condizione fisica e il suo rendimento sportivo. I Dodgers ingaggiarono come consulente George Sisler, gi\u00e0 membro della Baseball Hall of Fame, per aiutarlo. I consigli e gli allenamenti di Sisler furono molto utili: nel 1949 la media battuta di Robinson, che nei due anni precedenti era stata di poco inferiore ai .300, si alz\u00f2 sino a .342 (massimo in carriera). A questa eccellente media si aggiunsero 37 basi rubate, 124 RBI e 122 punti realizzati; tutto questo gli valse la nomina a MVP della National League e tantissime preferenze dei tifosi che gli permisero di partire come seconda base titolare nell'All-Star Game di quell'anno. I Dodgers conquistarono il titolo della National League ma dovettero piegarsi ai New York Yankees durante le World Series.\nNell'estate del 1949 Robinson fu chiamato a testimoniare davanti alla commissione per le attivit\u00e0 antiamericane della Camera dei Rappresentanti degli Stati Uniti in merito ad alcune dichiarazioni fatte dall'attore e attivista per i diritti civili Paul Robeson. Robinson inizialmente fu molto riluttante all'idea di testimoniare, non era formalmente obbligato a farlo, ma alla fine decise di comparire davanti alla commissione per timore che un rifiuto potesse influire negativamente sulla sua carriera. La sua deposizione fu un vero e proprio evento mediatico, il \"New York Times\" gli dedic\u00f2 uno spazio in prima pagina e all'interno pubblic\u00f2 una trascrizione della stessa. La testimonianza rilasciata da Robinson \u00e8 ancora oggi un argomento molto controverso: all'epoca fu accolta positivamente e giudicata rassicurante dalla maggior parte degli organi di stampa (anche Eleanor Roosevelt scrisse un articolo di apprezzamento) ma fu anche oggetto di critica da una parte del movimento che lottava per i diritti civili che giudicava l'intervento di Robinson un atto di asservimento, critica rivoltagli alcuni anni dopo anche da Malcolm X.\nNel 1950 le prestazioni di Robinson furono buone, con una media battuta di .328 e 39 doppi si conferm\u00f2 un battitore di alto livello. I Brooklyn Dodgers chiusero la loro stagione in National League alle spalle dei Philadelphia Phillies poi sconfitti dai New York Yankees nelle World Series.\nNel 1951 la regular season della National League si concluse con i Dodgers e i New York Giants appaiati in testa alla classifica, la squadra newyorchese era stata protagonista di una strepitosa rimonta poich\u00e9 a due mesi dalla fine della stagione era in ritardo di ben 13,5 partite rispetto alla squadra di Brooklyn. Il finale di stagione fu caratterizzato da molti avvenimenti. Nell'ultima partita della regular season, giocata contro i Phillies, Robinson fu protagonista di una grandissima prestazione: prima salv\u00f2 il risultato con una giocata difensiva al 12\u00b0 inning, poi batt\u00e9 l'home run della vittoria al 14\u00b0. Per decretare una vincitrice le due squadre si affrontarono in uno spareggio di tre partite. Il 3 ottobre 1951 la serie fu decisa in favore dei Giants da un fuoricampo battuto da Bobby Thomson passato alla storia come \"Shot Heard 'Round the World\" (frase tratta da un poema di Ralph Waldo Emerson entrata poi nel linguaggio comune per identificare momenti di grande importanza storica e non solo, in questo caso la frase aveva anche un riferimento al fatto che i soldati americani impegnati nella Guerra di Corea ascoltavano la cronaca della partita grazie alle radio). Le prestazioni personali di Robinson furono comunque di alto livello anche in quell'anno, fin\u00ec l'annata con 106 punti segnati, una media battuta di .335 e 25 basi rubate.\nNel 1952 i Dodgers vinsero nuovamente la National League ma, ancora una volta, dovettero soccombere agli Yankees nelle World Series in una tiratissima serie di sette partite. Questo fu l'ultimo anno in cui Robinson venne stabilmente impiegato come seconda base. In Robinson inizi\u00f2 a farsi strada l'idea di intraprendere una carriera da manager, in quest'ottica fece richiesta al commissario della lega di un'autorizzazione per poter allenare nella Puerto Rican Winter League allo scopo di accumulare esperienza, ma il permesso gli fu negato. Nello stesso anno Robinson fu ospite nella trasmissione televisiva \"Youth Wants to Know\" della NBC dove si confront\u00f2 con George Weiss, general manager degli Yankees, che non aveva ancora aperto le porte della sua squadra ai giocatori afroamericani.\nNel 1953 chiuse l'anno con 109 punti segnati, una media battuta di .329 e 17 basi rubate, contribuendo in maniera decisiva al secondo successo consecutivo dei Dodgers in National League. Le World Series furono ancora una volta amare per lui e la squadra che dovettero inchinarsi per l'ennesima volta ai New York Yankees. Robinson continu\u00f2 a impegnarsi nella questione dei diritti civili e divenne editore di una rivista sportiva, intitolata \"Our Sports\", che si concentrava particolarmente sul problema dell'integrazione razziale nel mondo dello sport. Sulle pagine della sua rivista venne pubblicato anche un articolo del suo vecchio amico e commilitone Joe Louis. Robinson inoltre rilasci\u00f2 pubblicamente delle dichiarazione critiche nei confronti di alcuni alberghi e ristoranti di cui si serviva l'organizzazione dei Dodgers per via della loro politica di segregazione razziale, come risultato alcuni di questi adottarono una nuova politica di integrazione, tra cui il Chase Park Hotel, famoso albergo a cinque stelle di St. Louis.\nIl 1954 rappresent\u00f2 per Robinson l'inizio del declino: nonostante una media battuta ancora di buon livello (.311) il numero di valide e di punti segnati rimase ampiamente sotto i suoi standard. Con un Robinson in fase calante e altri problemi i Dodgers finirono alle spalle dei New York Giants nella classifica della National League.\nIl 1955 fu un anno molto importante per la sua carriera. Dopo una regular season dominata dai Dodgers, vincitori della National League con ben 13,5 partite di distacco dai Milwaukee Braves, nelle World Series si ripropose il classico scontro con gli Yankees. La serie di finale si decise nell'ultima delle sette partite e incoron\u00f2 campioni i Brooklyn Dodgers. Dal punto di vista individuale fu l'anno peggiore della carriera dell'ormai trentasettenne Robinson, la sua media battuta fu di .256 (la peggiore della carriera), inoltre salt\u00f2 ben 49 partite, tra cui la settima gara della World Series, quella decisiva per il titolo. Nonostante la gioia per aver conquistato il primo titolo MLB della carriera iniziarono a palesarsi i segni inequivocabili che la sua carriera da giocatore fosse ormai agli sgoccioli.\nIl 1956 fu il suo ultimo anno di attivit\u00e0, le sue statistiche furono piuttosto deficitarie rispetto al suo periodo d'oro anche a causa dei primi sintomi del diabete (che gli venne diagnosticato in seguito) che lo convinsero ad abbandonare l'attivit\u00e0 agonistica e ad accantonare l'idea di diventare manager di una squadra. L'ultimo anno coi Dodgers gli permise di vincere un altro titolo della National League e di giocare per l'ultima volta le World Series, poi vinte per 4-3 dai soliti New York Yankees. A fine stagione i Dodgers cedettero Robinson agli storici rivali dei New York Giants ma l'affare non si concluse poich\u00e9 il giocatore, all'insaputa dei dirigenti, aveva gi\u00e0 preso accordi col presidente della \"Chock full o'Nuts\", azienda del settore ristorazione, per abbandonare il baseball e diventare un dirigente della compagnia.\nGli storici del baseball considerano Robinson l'iniziatore di un nuovo stile di gioco che univa a grandi capacit\u00e0 in battuta una notevole velocit\u00e0 di corsa e un'ottima attitudine difensiva.\nDopo il ritiro.\nRobinson si ritir\u00f2 ufficialmente il 5 gennaio 1957 a quasi 38 anni di et\u00e0. Il diabete che gli fu diagnosticato quell'anno (e di cui avevano sofferto anche suoi fratelli), spieg\u00f2 il perch\u00e9 del suo sempre pi\u00f9 progressivo deterioramento fisico. Allora le terapie contro questa malattia non erano all'avanguardia come oggi. , anche se allora non c'era ancora suddivisione tra le due forme di diabete. Si trattava comunque di una malattia autoimmune e non controllabile con la dieta e l'esercizio fisico. Cos\u00ec, anche se Robinson adott\u00f2 una terapia a base di alcune iniezioni giornaliere d'insulina, non pot\u00e9 impedire l'avanzata delle complicanze ed in particolare i problemi al cuore e agli occhi (raggiunta la mezza et\u00e0 Robinson divenne quasi cieco).\nDal 1957 al 1964 ricopr\u00ec l'incarico di vicepresidente del personale per la \"Chock full o'Nuts\", fu il primo nero a raggiungere un ruolo di vicepresidenza di una grande azienda statunitense. Robinson presiedette il \"million-dollar Freedom Fund Drive\" della NAACP nel 1957 e collabor\u00f2 con l'organizzazione sino al 1967.\nNel 1964 prest\u00f2 il suo aiuto per la fondazione della \"Freedom National Bank\", una banca di propriet\u00e0 afroamericana con sede a Harlem. Nel 1965 divenne commentatore per il programma \"Major League Baseball Game of the Week\" della ABC. Nel 1970 cre\u00f2 la \"Jackie Robinson Construction Company\", una compagnia di costruzione per la realizzazione di case per famiglie a basso reddito.\nRobinson fu anche attivo in politica dopo il suo ritiro dal baseball, repubblicano convinto scrisse persino una lettera a Martin Luther King per difendere la politica militare dall'amministrazione Johnson durante la Guerra del Vietnam. Nel 1960 support\u00f2 la candidatura presidenziale di Richard Nixon contro John F. Kennedy, tuttavia dopo la vittoria di Kennedy elogi\u00f2 in diverse circostanze il presidente per il suo impegno in favore dei diritti civili. Per questo motivo durante la campagna elettorale per le elezioni presidenziali del 1968 si schier\u00f2 in favore di Hubert Humphrey e contro Nixon.\nNel 1964 divenne uno dei sei direttori nazionali della campagna elettorale di Nelson Rockefeller per le elezioni primarie del Partito Repubblicano; in seguito divenne assistente speciale per gli affari della comunit\u00e0 quando Rockefeller fu rieletto governatore dello stato di New York. Robinson fece la sua ultima apparizione pubblica il 14 ottobre 1972 a Cincinnati quando lanci\u00f2 la prima palla della seconda gara delle World Series. In questa occasione tenne il suo ultimo discorso dove si augur\u00f2 di vedere al pi\u00f9 presto un manager afroamericano in MLB.\nIl 24 ottobre 1972 Jackie Robinson si spense a Stamford in Connecticut all'et\u00e0 di cinquantatr\u00e9 anni a causa di un attacco di cuore. Venne sepolto al Cypress Hills Cemetery di Brooklyn vicino a suo figlio Jackie Jr., morto nel 1971 in un incidente automobilistico. Nel 1973 Rachel Robinson, la vedova di Jackie, fond\u00f2 la \"Jackie Robinson Foundation\", un'organizzazione senza fini di lucro impegnata nella promozione di programmi di scolarizzazione per i bambini.\nRiconoscimenti.\nCon i Dodgers disput\u00f2 in tutto dieci stagioni, giocando per sei volte le World Series e vincendole nel 1955. Nel 1949 vinse il premio come miglior giocatore della National League. Fu selezionato per sei volte per l'All-Star Game, dal 1949 al 1955.\nNel 1949 Buddy Johnson, un famoso pianista-compositore jazz e blues di New York, incise una canzone intitolata \"Did You See Jackie Robinson Hit That Ball?\" che raggiunse la 13\u00aa posizione nella classifica delle vendite.\nNel 1950 usc\u00ec un film biografico su di lui, in cui egli recitava il ruolo di s\u00e9 stesso, intitolato \"The Jackie Robinson Story\", nel cast era presente anche la famosa attrice e attivista politica Ruby Dee che interpretava il ruolo di sua moglie. Successivamente uscirono altri film sulla vita di Robinson: \"The Court-Martial of Jackie Robinson\" nel 1990 (interpretato da Andre Braugher), \"Soul of the Game\" nel 1996 (interpretato da Blair Underwood), entrambi film per la tv, e \"42 - La vera storia di una leggenda americana\", uscito nei cinema nel 2013 con Chadwick Boseman nel ruolo di Jackie.\nNel 1962 entr\u00f2 a far parte della Baseball Hall of Fame con il 77,5% di preferenze (124 voti su 160). Il 4 giugno 1972 i Dodgers ritirarono il suo numero di maglia, il 42, assieme a quelli di altre due leggende della squadra quali Roy Campanella (n.39) e Sandy Koufax (n.32).\nNel 1987 entrambi i premi assegnati al Rookie of the Year furono intitolati a suo nome. Il 15 aprile 1997, 50\u00ba anniversario del suo esordio, la MLB ritir\u00f2 la maglia con il suo numero, imponendo a tutte le squadre di non assegnare pi\u00f9 il numero a nessun giocatore. Ai giocatori che gi\u00e0 indossavano quel numero fu permesso di mantenerlo; l'ultimo giocatore a vestire la maglia numero 42 \u00e8 stato Mariano Rivera dei New York Yankees, ritiratosi al termine della stagione 2013.\nLa MLB concede ai giocatori di indossare la maglia numero 42 il 15 aprile di ogni anno, il \"Jackie Robinson Day\". In occasione del 60\u00ba anniversario del debutto di Jackie Robinson, la lega invit\u00f2 i giocatori a indossare il suo numero; in origine l'idea fu di Ken Griffey Jr. e poi venne estesa a tutti gli altri. Negli ultimi anni, durante il giorno dedicato alla commemorazione di Robinson, alcune squadre hanno schierato il loro intero roster con la maglia numero 42.\nNel 1999 la rivista Time Magazine lo inser\u00ec nell'elenco delle \"100 persone pi\u00f9 importanti del XX secolo\". Lo stadio dove giocano le loro partite gli UCLA Bruins, in cui milit\u00f2 ai tempi del college, \u00e8 stato intitolato a lui il 3 maggio 2008.\nNel dicembre 1956 la NAACP gli assegn\u00f2 la \"Spingarn Medal\". Per il suo impegno dentro e fuori dal campo fu insignito della medaglia presidenziale della libert\u00e0 dal presidente Ronald Reagan (26 marzo 1984) e della medaglia d'oro del Congresso (23 ottobre 2003).\nIl 20 agosto 2007 il governatore della California Arnold Schwarzenegger annunci\u00f2 l'ingresso di Robinson nella California Hall of Fame. La citt\u00e0 di Pasadena gli ha tributato numerosi riconoscimenti: in suo nome sono stati intitolati uno stadio di baseball e un centro di assistenza per la comunit\u00e0. Nel 1997 venne eretta in Garfield Avenue, vicino al municipio della citt\u00e0, una statua raffigurante Jackie Robinson e suo fratello Mack.\nL'ingresso principale del Citi Field, il nuovo stadio dei New York Mets, \u00e8 stato chiamato \"Jackie Robinson Rotunda\" in suo onore. Inoltre a lui sono intitolati lo stadio di Daytona Beach in Florida (stadio in cui i Dodgers completarono la preparazione nel 1947) e lo stadio di football della Dorsey High School di Los Angeles; inoltre ci sono diverse scuole (a New York, Chicago e Long Beach) che portano il suo nome. La sua casa di Brooklyn \u00e8 stata dichiarata National Historic Landmark. Alla memoria di Robinson \u00e8 stato dedicato anche un asteroide, il 4319 Jackierobinson."}
{"id": "2574723", "revid": "300067", "url": "https://it.wikipedia.org/wiki?curid=2574723", "title": "Jackie Robinson", "text": ""}
{"id": "2574733", "revid": "287204", "url": "https://it.wikipedia.org/wiki?curid=2574733", "title": "Greg Henderson", "text": "Carriera.\nFormatosi su pista, nel 2004 si laure\u00f2 campione del mondo nello scratch. Nel 2003 fu medaglia d'argento iridata nell'americana in coppia con Hayden Roulston, mentre due anni dopo, nel 2005, ottenne l'argento mondiale ancora nello scratch. Dal 2000 al 2007 vinse anche nove prove di Coppa del mondo Open. Con la selezione neozelandese partecip\u00f2 peraltro a quattro edizioni dei Giochi olimpici, nel 1996 ad Atlanta e nel 2000 a Sydney (specialit\u00e0 dell'inseguimento a squadre), nel 2004 ad Atene e nel 2008 a Pechino (corsa a punti e americana).\nVelocista, pass\u00f2 professionista su strada nel 2002 con la Seven Up-Nutra Fig, formazione statunitense. Trasferitosi al T-Mobile Team (divenuto poi High Road e Columbia) a partire dal 2007, ottenne il successo pi\u00f9 prestigioso nel 2009, con una vittoria di tappa alla Vuelta a Espa\u00f1a. Nel 2010 si accas\u00f2 al neonato Team Sky, e al Down Under Classic di gennaio mise a segno la prima vittoria per la nuova formazione britannica. Vinse poi una tappa alla Parigi-Nizza sia nel 2010 che nel 2011.\nNel 2012 si trasfer\u00ec al team belga Lotto-Belisol. Nello stesso anno a Londra prese parte per la quinta volta consecutiva ai Giochi olimpici, gareggiando per\u00f2 non pi\u00f9 su pista ma nella prova in linea su strada (si ritir\u00f2)."}
{"id": "2574737", "revid": "486946", "url": "https://it.wikipedia.org/wiki?curid=2574737", "title": "Strada statale 647 di Fondovalle del Biferno", "text": ""}
{"id": "2574744", "revid": "1543377", "url": "https://it.wikipedia.org/wiki?curid=2574744", "title": "Diagramma di corpo libero", "text": "Un diagramma di corpo libero \u00e8 la rappresentazione schematica delle forze agenti su un corpo \"libero\", utilizzata spesso in fisica e ingegneria. Questo tipo di diagramma pu\u00f2 semplificare la comprensione delle forze e dei momenti agenti su un corpo, e suggerire i concetti adeguati da applicare per risolvere le equazioni del moto.\nCostruzione.\nUn diagramma di corpo libero \u00e8 innanzi tutto uno schema del corpo considerato, su cui sono disegnate delle frecce che rappresentano le forze ad esso applicate. La scelta del corpo da disegnare pu\u00f2 essere la prima decisione importante nel processo di risoluzione di un problema meccanico. Ad esempio, per determinare le forze agenti sul fulcro di un paio di pinze, \u00e8 sufficiente disegnare un diagramma di corpo libero di una sola delle met\u00e0 di cui sono composte le pinze, rimpiazzando la seconda met\u00e0 con le stesse forze che andrebbero applicate alla prima.\nElementi rappresentati.\nNella rappresentazione del corpo non si devono aggiungere pi\u00f9 dettagli di quanto sia strettamente necessario. Spesso \u00e8 sufficiente disegnare soltanto la sagoma del corpo considerato. Tutti i contatti esterni, i vincoli, e le forze agenti sul corpo sono indicati da frecce rappresentanti vettori, identificate tramite delle descrizioni appropriate. Ai fini pratici, le frecce devono indicare il punto di applicazione, la direzione e il verso delle forze che rappresentano.\nIn un diagramma di corpo libero devono essere disegnate tutte e sole le forze agenti sull'oggetto considerato. Queste possono essere le forze di gravit\u00e0, attriti, reazioni normali o, semplicemente, forze di contatto dovute a una spinta. Quando si \u00e8 in presenza di un sistema di riferimento non inerziale, \u00e8 necessario disegnare anche le interazioni apparenti, come la forza centrifuga, che \u00e8 una forza apparente.\nSolitamente va incluso anche un sistema di riferimento. Questo potrebbe semplificare la definizione dei vettori nella scrittura delle equazioni del moto. Ad esempio, in un piano inclinato, la direzione formula_1 potrebbe essere scelta lungo la superficie della rampa, in modo che la forza di attrito abbia solo componenti formula_1, e la reazione normale del piano abbia solo componenti formula_3. La forza di gravit\u00e0 in questo caso avr\u00e0 componenti lungo entrambi gli assi: formula_4 lungo la direzione formula_3, e formula_6 lungo la direzione formula_1, dove formula_8 \u00e8 l'angolo di inclinazione della rampa.\nElementi non rappresentati.\nTutti i contatti esterni e i vincoli non sono rappresentati nel disegno. Questi elementi vanno sostituiti da frecce rappresentanti le forze, come descritto in precedenza.\nLe forze causate dal corpo rigido ad altri oggetti non vanno incluse. Ad esempio, se una palla \u00e8 ferma sopra un tavolo, la palla applica una forza alla tavola, e subisce una forza uguale ed opposta. Il diagramma di corpo libero della palla rappresenter\u00e0 soltanto la forza normale causata dal tavolo.\nLe forze interne, le forze tra le varie parti che compongono il sistema che viene trattato come un corpo rigido, sono omesse. Per esempio, se si sta analizzando una trave per determinare le reazioni ai punti di contatto, le forze tra gli elementi che compongono la trave non vanno rappresentate.\nI vettori velocit\u00e0 e accelerazione non vanno disegnati. Questi possono invece essere rappresentati in un diagramma associato, chiamato \"diagramma cinetico\", \"diagramma di risposta inerziale\", o in altri modi, a discrezione dell'autore.\nAssunzioni.\nIl diagramma di corpo libero riflette le assunzioni esemplificative, o ipotesi, introdotte per analizzare il sistema.\nSe ad esempio il corpo in questione \u00e8 un satellite in orbita, di cui interessa unicamente determinare la velocit\u00e0, allora la rappresentazione migliore potrebbe semplicemente essere un punto. D'altra parte, il sistema di sospensioni di una motocicletta non pu\u00f2 essere rappresentato da un singolo punto, e sar\u00e0 necessario disegnare un diagramma pi\u00f9 complicato che tiene conto delle dimensioni estese.\nI vettori di forza devono essere posizionati ed etichettati con attenzione per evitare assunzioni che presuppongono gi\u00e0 un determinato risultato.\nAd esempio, nel diagramma di un corpo su un piano inclinato, la posizione esatta della risultante della forza esercitata dalla rampa sul corpo pu\u00f2 essere determinata solo dopo averne analizzato il moto: una determinazione a priori richiede l'ulteriore assunto che il corpo sia in equilibrio.\nEsempio.\nUn semplice diagramma di corpo libero, illustrato all'inizio di questa voce, mostra le seguenti caratteristiche:"}
{"id": "2574745", "revid": "33689", "url": "https://it.wikipedia.org/wiki?curid=2574745", "title": "Piazza Fardella da Torrearsa", "text": "Piazza Vincenzo Fardella da Torrearsa si trova a Firenze nel quartiere di Campo di Marte, nell'area posta lungo il corso dell'Affrico in prossimit\u00e0 del Salviatino ed \u00e8 dedicata al marchese Vincenzo Fardella di Torrearsa, presidente del Senato del Regno.\nStoria e descrizione.\nLa sua realizzazione \u00e8 stata decisa dall'amministrazione comunale a met\u00e0 degli anni '50; per la sua forma pentagonale irregolare con struttura viaria radiale, offre belle visuali della collina di Camerata, San Domenico ed il Salviatino.\nSulla piazza si affacciano edifici di realizzazione moderna che non suscitano particolare interesse; al suo interno per\u00f2 si trova un giardino. \nNel 2003 il Comune ha messo in atto un'operazione di riqualificazione dell'intero giardino, realizzandone la ripavimentazione con materiali drenanti ed antiscivolo e la rimozione delle barriere architettoniche, la sostituzione dei vecchi arredi (panchine, cestini, fontanella) e l'installazione di un nuovo impianto di illuminazione per giardino e carreggiata.\nLe siepi perimetrali, costituite da piante di pitosforo, sono intervallate da alti pini, mentre all'interno fanno bella mostra di s\u00e9 un anello di platani, un acero ed una quercia rossa.\nLa statua.\nAl centro del giardino \u00e8 collocata la scultura \"\"La ragazza col pullover\"\u201d, opera dell'artista calabrese Zino Boldini Nistic\u00f2.\nL'opera, scolpita nel 1953 e collocata nella piazza nel 1959 per volere dell'allora sindaco di Firenze Giorgio La Pira, ha come soggetto una ragazza, tramite cui l'artista ha omaggiato il suo primo amore di giovent\u00f9, con i capelli raccolti e dall'aspetto fresco e sicuro.\nLa scultura \u00e8 stata purtroppo oggetto nel corso degli anni di ripetuti atti di vandalismo, a seguito dei quali ignoti l'hanno ricoperta da vernici spray (perlopi\u00f9 di colore viola, cos\u00ec da riprodurre la divisa della squadra di calcio della ), ragione per cui se ne \u00e8 pi\u00f9 volte resa necessaria una ripulitura; la collocazione della statua su un basamento molto basso, assieme ad un'illuminazione notturna poco efficiente e la presenza di siepi perimetrali intorno al giardino hanno reso evidentemente pi\u00f9 facile l'azione dei vandali, che potevano godere di una ridotta visibilit\u00e0 dall'esterno del giardino.\nL'ultimo intervento di restauro dell'opera ha avuto luogo nella seconda met\u00e0 del 2003; nonostante tutto, la statua \u00e8 stata prontamente ricoperta ancora una volta di scritte e segni con pennarelli e marker indelebili dall'azione di ignoti vandali."}
{"id": "2574751", "revid": "322321", "url": "https://it.wikipedia.org/wiki?curid=2574751", "title": "Diocesi di Torre di Proconsolare", "text": "La diocesi di Torre di Proconsolare (in latino: \"Dioecesis Turrensis in Proconsulari\") \u00e8 una sede soppressa e sede titolare della Chiesa cattolica.\nStoria.\nTorre di Proconsolare, nel territorio di \"Henchir-Mest\" nell'odierna Tunisia, \u00e8 un'antica sede episcopale della provincia romana dell'Africa Proconsolare, suffraganea dell'arcidiocesi di Cartagine.\nUnico vescovo conosciuto di questa diocesi africana \u00e8 il cattolico Donato, che intervenne alla conferenza di Cartagine del 411, che vide riuniti assieme i vescovi cattolici e donatisti dell'Africa romana; in quell'occasione la sede non aveva vescovi donatisti.\nDal 1933 Torre di Proconsolare \u00e8 annoverata tra le sedi vescovili titolari della Chiesa cattolica; dal 7 dicembre 1996 l'arcivescovo, titolo personale, titolare \u00e8 Luigi Pezzuto, gi\u00e0 nunzio apostolico in Bosnia ed Erzegovina e in Montenegro."}
{"id": "2574754", "revid": "336956", "url": "https://it.wikipedia.org/wiki?curid=2574754", "title": "Bushmaster M4 Type Carbine", "text": ""}
{"id": "2574755", "revid": "190914", "url": "https://it.wikipedia.org/wiki?curid=2574755", "title": "Two terminal reliability", "text": "Con two terminal reliability, in italiano affidabilit\u00e0 di due nodi, si definisce la probabilit\u00e0 che due nodi (s,t) continuino a poter comunicare per un certo tempo t.\nDiversi sono i metodi applicabili per il suo calcolo, e tutti vengono ripresi successivamente nella All terminal reliability.\nState-Space Enumeration.\nIndubbiamente il metodo pi\u00f9 semplice (nonch\u00e9 il meno efficiente, sicuramente, per l'applicazione a casi reali) per il calcolo dell'affidabilit\u00e0 della comunicazione tra due nodi consiste nell'enumerare tutte le possibili combinazioni di archi e considerando questi funzionanti o non funzionanti. Il risultato sarebbe dunque una tabella contenente combinazioni di archi nei loro diversi stati ed ognuna di queste rappresenterebbe un evento che, per definizione, \u00e8 mutuamente esclusivo con ognuno degli altri eventi elencati.\nCos\u00ec definito lo spazio degli eventi, l'affidabilit\u00e0 risulta essere la probabilit\u00e0 che uno qualunque degli eventi che consento ad s e t di comunicare si verifichi, risultando nell'unione della probabilit\u00e0 che ogni evento interessato abbia luogo.\nPer chiarezza, riferendoci alla semplice rete rappresentata dal grafo in [Fig. 1], la corrispondente tabella di formula_1 eventi sarebbe, intendendo con \u00e8 l'arco non funzionante:\nCome derivabile dalla tabella sopra riportata, il verificarsi di certi eventi porta d,c a non comunicare: essi sono, in particolare, [E5, E6, E8, \u2026 , E16], nei quali nessun percorso \u00e8 possibile per portare un'informazione da d fino a c.\nEssendo l'analisi indirizzata alla comunicazione tra i nodi c e d, \u00e8 chiaro come un qualunque evento che escluda d, ossia uno qualunque in cui l'arco 4 fallisca, di fatto taglia la comunicazione a causa della topologia in cui la rete \u00e8 stata pensata.\nL'affidabilit\u00e0 \u00e8 dunque semplicemente la somma della probabilit\u00e0 dell'unione di ogni evento che consente che la comunicazione si verifichi, dunque:\nformula_2\ned essendo ogni evento mutuamente esclusivo con ogni altro, questa risulta essere la somma delle singole probabilit\u00e0 di ogni evento (poich\u00e9 l'intersezione (vedi Principio di inclusione-esclusione) degli eventi in questo caso \u00e8 nulla):\nformula_3\nSupponendo dunque che la probabilit\u00e0 di funzionamento di un arco (e quindi anche quella di rottura) sia la medesima per ognuno di essi, e fissandola a p=0,94 (q=1-0,94=0,06), sostituendo nella formula sopra indicata si ottiene\nformula_4\nSebbene il calcolo in questo caso sia relativamente semplice, sia a causa dell'esiguo numero di archi sia per la particolare tipologia della rete che di fatto ne semplifica lo spazio degli eventi positivi, \u00e8 immediato comprendere come questo approccio sia del tutto inadeguato in una prospettiva in cui in esame ci sia una rete reale o anche semplicemente pi\u00f9 complessa di questa. Gi\u00e0 con soli 10 archi la casistica da analizzare comprenderebbe 1024 eventi, difficilmente gestibili con carta e penna. In una prospettiva di applicazione reale su una rete fisica, peraltro, il numero degli archi sarebbe indubbiamente molto pi\u00f9 alto, portando la complessit\u00e0 (che in questo caso \u00e8 esponenziale, poich\u00e9 ci si trova ad analizzare formula_5 eventi, rendendo il problema di complessit\u00e0 O(formula_5)) a livelli troppo elevati per una pratica realizzazione computazionale, anche se automatizzata.\nMetodi con Cut/Tie Sets.\nMetodi con Cut e Tie Set\nUn possibile metodo di riduzione della complessit\u00e0 rispetto al caso di analisi precedente \u00e8 rappresentato dalla computazione dell'affidabilit\u00e0 sulla base di cut e tie sets minimi.\nIn un grafo, i tie set sono un gruppo di archi la cui presenza garantisce la connessione tra due nodi s, t. Per contro, un cut set \u00e8 definito come un gruppo di archi che, se non presenti, di fatto impossibilitano qualunque connessione tra i due nodi in analisi. Entrambi si possono dire minimali se al loro interno non contengono alcun cut / tie set.\nNel caso l'analisi voglia vertire sui tie set, l'affidabilit\u00e0 \u00e8 la probabilit\u00e0 che si verifichi l'unione dei tie set:\nformula_7\nmentre per i cut set \u00e8:\nformula_8\nLa tabella dei Tie / Cut sets minimi per la coppia (d, c) nel grafo in [Fig.1] \u00e8:\nAncora una volta, data la semplicit\u00e0 della rete e la scarsit\u00e0 di collegamenti tra i nodi, la casistica non \u00e8 poi cos\u00ec ampia. Normalmente sarebbe opportuno effettuare una scelta tra il set pi\u00f9 conveniente, ma in questo caso la differenza \u00e8 davvero minima in termini di calcolo. Per questo motivo, entrambi i casi verranno sviluppati, anche per avere una controprova della correttezza dei calcoli dell'altro e del primo metodo.\nIniziamo dai tie set [T1,T2]. Essi sono composti dagli archi 4;2 e 4;1;3: essendo tie sets, il metodo da utilizzare \u00e8\nformula_9\nformula_10 \nformula_11\nnuovamente, ipotizzando che tutti gli archi abbiano la stessa probabilit\u00e0 di funzionare (p=0,94):\nformula_12\nche ovviamente \u00e8 lo stesso risultato ottenuto precedentemente utilizzando lo spazio degli eventi per il calcolo dell'affidabilit\u00e0.\nUn'ulteriore verifica \u00e8 possibile rifacendo il calcolo mediante l'utilizzo dei cut set, andando quindi a sostituire questo caso nella formula\nformula_13\nformula_14\nformula_15\nformula_16\nil quale, ancora una volta, corrisponde perfettamente al risultato precedentemente ottenuto con i tie set e mediante l'enumerazione degli eventi, confermandone la correttezza.\nNonostante il metodo sopra descritto sia pi\u00f9 rapido rispetto all'enumerazione, poich\u00e9 i casi da sviluppare sono i &lt; e, con i il minore tra il numero di cue e tie set, ed e il numero di archi, resta il problema della complessit\u00e0 in network particolarmente complessi. \nInfatti non \u00e8 complicato da immaginare un grafo il cui i sia in realt\u00e0 comunque troppo grande perch\u00e9 le formula_17 combinazioni vengano analizzate. \u00c8 inoltre da non dimenticare la complessit\u00e0 degli algoritmi per trovare i cut ed i tie set, che \u00e8 di ordine polinomiale; in ogni caso, la complessit\u00e0 del problema del calcolo dell'affidabilit\u00e0 con questo metodo \u00e8 dominata dalla complessit\u00e0 dell'inclusione-esclusione, che \u00e8 appunto esponenziale [O(formula_17)].\nQuel che a questo punto \u00e8 possibile fare \u00e8 accontentarsi di una precisione di calcolo minore, ma comunque molto realistica, appoggiati da un controllo della percentuale di errore che indica la bont\u00e0 dell'approssimazione.\nQuesta approssimazione \u00e8 possibile effettuarla in tre diversi modi:"}
{"id": "2574761", "revid": "6923", "url": "https://it.wikipedia.org/wiki?curid=2574761", "title": "Strada statale 652 di Fondovalle Sangro", "text": ""}
{"id": "2574766", "revid": "57342", "url": "https://it.wikipedia.org/wiki?curid=2574766", "title": "Fortunato Aloi", "text": "Biografia.\nDocente negli istituti superiori. Dirigente missino e consigliere comunale e provinciale di Reggio Calabria, fu uno dei protagonisti nel 1970 della Rivolta di Reggio. Alle politiche del 1972 fu eletto deputato alla Camera per la lista del Movimento Sociale Italiano. Non rieletto nel 1976. Torna invece deputato nel 1983, fino al 1987.\nNel 1994 torna alla Camera con Alleanza Nazionale e diviene sottosegretario all'Istruzione nel governo Berlusconi I. Rieletto nel 1996 \u00e8 stato parlamentare fino al 2001 ricroprendo \ntra l'altro la carica di vice presidente della Commissione Agricoltura della Camera. Non ha riproposto la candidatura nel 2001."}
{"id": "2574774", "revid": "336956", "url": "https://it.wikipedia.org/wiki?curid=2574774", "title": "L1A1", "text": ""}
{"id": "2574783", "revid": "116860621", "url": "https://it.wikipedia.org/wiki?curid=2574783", "title": "La chica dorada", "text": "La chica dorada \u00e8 l'album di debutto della cantante messicana Paulina Rubio. \u00c8 stato pubblicato dalla EMI Latin il 20 ottobre 1992.\nDa quest'album sono stati estratti i singoli \"Mio\", \"Amor de mujer\", \"Sabor a miel\" e \"Abriendo las puertas al amor\"."}
{"id": "2574784", "revid": "152625", "url": "https://it.wikipedia.org/wiki?curid=2574784", "title": "La Chica Dorada", "text": ""}
{"id": "2574785", "revid": "336956", "url": "https://it.wikipedia.org/wiki?curid=2574785", "title": "L7A1", "text": ""}
{"id": "2574788", "revid": "767487", "url": "https://it.wikipedia.org/wiki?curid=2574788", "title": "Ivan Ca\u010dev", "text": "Carriera.\nClub.\nDel Levski dal 2009, viene mandato in prestito il 2 agosto al Pirin.\nNazionale.\nHa rappresentato l'Under-19 e l'Under-21 bulgare."}
{"id": "2574802", "revid": "122725537", "url": "https://it.wikipedia.org/wiki?curid=2574802", "title": "24 Kilates", "text": "24 Kilates \u00e8 il secondo album della cantante messicana Paulina Rubio. L'album \u00e8 stato pubblicato il 18 novembre 1993 dalla EMI Latin.\nDall'album sono stati estratti i singoli \"Nieva, nieva\", \"El me enga\u00f1\u00f3\" e \"Asunto de dos\"."}
{"id": "2574803", "revid": "729019", "url": "https://it.wikipedia.org/wiki?curid=2574803", "title": "Seraf\u00edn Dengra", "text": "Biografia.\nDengra, proveniente da una famiglia di sportivi (che vanta anche una partecipazione ai Giochi Olimpici di Amsterdam del 1928), inizi\u00f2 a giocare a rugby a 12 anni quando, invitato da alcune amiche a vedere un incontro femminile di hockey su prato del San Isidro Club, not\u00f2 sul campo adiacente a quello dove si svolgeva la partita alcuni rugbisti in allenamento; entr\u00f2 quindi nelle giovanili del San Mart\u00edn, nella cui prima squadra successivamente esord\u00ec nel 1978.\nMessosi in luce con il club casalingo, esord\u00ec in Nazionale argentina nel 1982 contro la al Parco dei Principi di Parigi, nella posizione di pilone sinistro, nella quale fu utilizzato in tutta la sua carriera internazionale.\nNel 1985 la Uni\u00f3n Argentina de Rugby sospese Dengra per sei mesi per via del suo trasferimento nella formazione australiana dei Wests Bulldogs (che gli valse anche la selezione nella compagine provinciale del Queensland), a causa di un regolamento nazionale che ancora sanzionava i trasferimenti all'estero, ritenuti una forma di professionismo mascherato in uno sport ancora dilettantistico.\nRientrato in Nazionale nel 1986 Dengra prese parte alla successiva , scendendo in campo in due incontri ( e ); disput\u00f2 il suo ultimo incontro internazionale nel 1989 poi, avendo accettato il trasferimento in Italia al Rovigo nel 1990 (primo argentino a vestire la maglia rossoblu), la Federazione sospese Dengra dall'attivit\u00e0 internazionale per quattro anni, il che signific\u00f2 l'abbandono definitivo della maglia dei \"Pumas\".\nMilit\u00f2 anche in Francia al Bourgoin-Jallieu fino al 1995, anno del suo ritiro.\nAttualmente \u00e8 direttore delle relazioni sportive della catena di palestre Sport Club, allena una squadra di Over-35, i \"Pumas Classic\" e si dedica saltuariamente alla pratica dell'Rugby X-treme, una variante della disciplina che si disputa su manto nevoso in alta quota."}
{"id": "2574805", "revid": "116944", "url": "https://it.wikipedia.org/wiki?curid=2574805", "title": "Regio I Latii et Campaniae", "text": ""}
{"id": "2574806", "revid": "1444345", "url": "https://it.wikipedia.org/wiki?curid=2574806", "title": "Alexisonfire (album)", "text": "Alexisonfire \u00e8 il primo album in studio del gruppo musicale canadese omonimo, pubblicato il 31 ottobre 2002."}
{"id": "2574808", "revid": "287204", "url": "https://it.wikipedia.org/wiki?curid=2574808", "title": "AAUTAD/Realfut", "text": "LAssocia\u00e7\u00e3o Acad\u00e9mica da Universidade de Tr\u00e1s-os-Montes e Alto Douro/Realfut \u00e8 una societ\u00e0 portoghese di calcio a 5 con sede a Vila Real.\nStoria.\nLa societ\u00e0 nasce nel 2005 dalla fusione tra le due principali realt\u00e0 calcettistiche cittadine ovvero la squadra dell'Universidade de Tr\u00e1s-os-Montes e Alto Douro, fondata nel 1987, e il Realfut nato nel 2002. La societ\u00e0 gioca le sue partite interne nella \"Nave dos Desportos\" dell'ateneo. e nella stagione 2009-10 ha disputato la 1\u00aa Divis\u00e3o."}
{"id": "2574809", "revid": "767487", "url": "https://it.wikipedia.org/wiki?curid=2574809", "title": "Gli abbracci spezzati", "text": "Gli abbracci spezzati (\"Los abrazos rotos\") \u00e8 un film del 2009 scritto e diretto da Pedro Almod\u00f3var.\nTrama.\nMateo Blanco \u00e8 stato un affermato regista. Dopo aver perso la vista in seguito ad un incidente stradale inizia a scrivere romanzi e sceneggiature con lo pseudonimo di Harry Caine. Viene aiutato dalla sua fidata produttrice Judit e dal figlio di lei, Diego; quest'ultimo partecipa anche alla stesura di sceneggiature. Un giorno Blanco riceve la visita di un filmmaker, che si fa chiamare Ray-X, che gli propone di realizzare un film per distruggere la memoria del padre, un uomo molto potente, col quale ha avuto un rapporto molto complicato. Harry rifiuta e, nonostante non possa vederlo, lo riconosce: \u00e8 il figlio di Ernesto Martel. Molti ricordi tornano a galla. La curiosit\u00e0 di Diego spinge Harry a raccontargli la sua storia d'amore con Magdalena, iniziata nel 1994, e cosa lo abbia spinto ad abbandonare il nome di Mateo Blanco.\nLena lavorava come segretaria alle dipendenze di Ernesto Martel e in seguito, per riconoscenza, dato che egli si era occupato del padre di lei gravemente malato, diventa la sua donna. Ernesto vuole sposarla ma lei rifiuta. Lena ha sempre sognato di fare l'attrice e convince il ricco amante a produrre un film nel quale lei reciter\u00e0; sul set la ragazza e il regista Mateo s'innamorano. Ernesto, sospettoso, incarica il complessato figlio di riprendere il set con una videocamera per controllare la situazione; ingaggia addirittura una lettrice dei movimenti labiali per farsi riferire i dialoghi, specie quelli non direttamente relativi al film. Scopre cos\u00ec come Lena non lo sopporti e quanto sia innamorata del regista. Una notte Ernesto spinge Lena, che vuole lasciarlo, facendola rotolare sulle scale; la conseguenza \u00e8 la rottura di una gamba, oltre a numerosi lividi.\nQuest'incidente complica la realizzazione delle ultime riprese del film ma Lena vuole andare avanti, poich\u00e9 non si fida pi\u00f9 di Ernesto. Tuttavia la vita con lui \u00e8 diventata impossibile e Lena vive nella paura. Riesce ad ultimare il film, ma quando inizia il montaggio della pellicola Ernesto la picchia e le strappa i vestiti, gettandola per strada. Questo convince il regista e l'attrice a fuggire a Lanzarote sperando di trovare un po' di pace. Intanto Ernesto Martel fa uscire subito il film che per\u00f2 si rivela un flop. Una sera un fuoristrada piomba sulla loro auto, seguita dal solito figlio di Ernesto che riprende le loro mosse; nell'impatto Lena muore e Mateo perde la vista. A questo punto il regista si considera defunto come Mateo Blanco e si fa chiamare Harry Caine, nome che aveva usato nella vacanza clandestina con Lena.\nA distanza di ben 14 anni, Judit trova il coraggio di confessare ad Harry che fu lei a dare il numero di telefono dell'hotel di Lanzarote a Ernesto Martel e confessa anche di essersi lasciata corrompere dal produttore per sabotare il montaggio del film scegliendo le riprese peggiori. Harry allora cerca Ray-X il quale gli consegna un filmato, che poi Harry si far\u00e0 descrivere da Diego, dove \u00e8 ripreso il momento dell'incidente. Un giorno Judit svela a Diego una sua vecchia relazione con Mateo e che lui \u00e8 suo padre, Mateo stesso non lo aveva mai saputo. Mateo scopre anche che Judit ha conservato tutto il materiale del film girato anni prima e, insieme a Diego, si accingono a rimontarlo perch\u00e9 \"i film vanno finiti anche se alla cieca\".\nProduzione.\nAd ispirare il titolo del film \u00e8 \"Viaggio in Italia\" di Roberto Rossellini. Per l'esattezza si riferisce alla sequenza del ritrovamento negli scavi archeologici di Pompei di due corpi abbracciati colti dalla lava, vista da Lena e Mateo (Pen\u00e9lope Cruz e Llu\u00eds Homar) in un momento d'intimit\u00e0.\nLe riprese si sono svolte tra il 26 maggio e il 5 settembre 2008 a Madrid e alle isole Canarie.\nDistribuzione.\nIl film \u00e8 uscito nelle sale spagnole il 18 marzo 2009, mentre a maggio ha partecipato in concorso al 62\u00ba Festival di Cannes. In Italia \u00e8 uscito il 13 novembre dello stesso anno.\nCollegamenti ad altri film di Almod\u00f3var.\nIl film intitolato \"Chicas y maletas\" (Ragazze e valigie) che i protagonisti stanno girando \u00e8 una parodia di \"Donne sull'orlo di una crisi di nervi\" del 1988. Per Pedro Almod\u00f3var si tratta quindi di un'auto-citazione.\nNelle scene iniziali in cui il protagonista parla del suo lavoro di regista e sceneggiatore, lo si vede battere a macchina un copione dal titolo \"Madres paralelas,\" film che Almod\u00f3var girer\u00e0 nel 2020.\nAccoglienza.\nCritica.\nAlberto Crespi sull\"Unit\u00e0\" scrive:\nPaolo Mereghetti sul \"Corriere della Sera\" scrive:\nIncassi.\nIl film in patria ha incassato 4.141.633 euro, in Italia 3.556.718 euro, negli Stati Uniti 4.870.535 dollari."}
{"id": "2574810", "revid": "991694", "url": "https://it.wikipedia.org/wiki?curid=2574810", "title": "AAUTAD", "text": ""}
{"id": "2574811", "revid": "122246", "url": "https://it.wikipedia.org/wiki?curid=2574811", "title": "Nazionale di pallavolo femminile dell'Indonesia", "text": "La nazionale di pallavolo femminile dell'Indonesia \u00e8 una squadra asiatica ed oceaniana composta dalle migliori giocatrici di pallavolo dell'Indonesia ed \u00e8 posta sotto l'egida della Federazione pallavolistica dell'Indonesia."}
{"id": "2574814", "revid": "1543377", "url": "https://it.wikipedia.org/wiki?curid=2574814", "title": "Mission High School", "text": "La Mission High School \u00e8 una scuola pubblica americana, situata a San Francisco, California. Si tratta della scuola \nsuperiore pi\u00f9 vecchia della citt\u00e0; si trova sulla 18th Street, tra Dolores e Church, dal 1896. Il campus originale venne distrutto in un incendio nel 1922, e il nuovo campus venne completato in due fasi: l'ala ovest nel 1925 e l'edificio principale, dedicato al sindaco di San Francisco James Rolph, nel 12 giugno 1927. Originariamente ragazzi e ragazze vivevano in spazi separati dell'edificio. La zona dei ragazzi \u00e8 visibile dalla \"baby tower\", alta circa 30 metri.\nSi trova a due isolati dalla Mission Dolores, dalla quale prende il nome. L'attuale corpo studentesco \u00e8 estremamente vario, accomunando persone delle pi\u00f9 svariate nazionalit\u00e0, con una forte maggioranza di americani e africani. Un corridoio dell'edificio porta ad un teatro che conta 1.750 posti a sedere pieghevoli in legno disposti su due piani, il tutto riparato da un tetto di foglie dorate. Grande come uno studio cinematografico, il teatro \u00e8 stato equipaggiato di due proiettori da 35\u00a0mm. Il finanziamento non fu mai speso per munire la sala di un organo a canne come promesso, ma i lampadari sono stati potenziati.\nStoria.\nLa \"Mission High School\" \u00e8 stata fondata nel 1890, anche se \u00e8 stata utilizzata a partire dal 1896. Quell'anno la \"Board of Education\" ha acquistato un appezzamento di terra dall'Associazione del Cimitero Ebraico per costruire un edificio scolastico permanente. L'edificio originale venne completato nel 1898 come una struttura di mattoni a tre piani che riprendeva lo stile del Rinascimento italiano. La struttura resistette al terremoto del 1906, e divenne presto un centro di accoglienza per gli abitanti del quartiere, mentre il Dolores Park, che si trovava dall'altra parte della strada, divenne una tendopoli per i residenti sfollati.\nNel 1992 l'edificio venne distrutto da un incendio. L'attuale complesso \u00e8 frutto di una ricostruzione questa volta in stile barocco Churrigueresque, risalente tra il 1925 e il 1927. John Reid Jr., architetto della citt\u00e0, fu il progettista. Gli elaborati ornamenti esterni della struttura rivendicano, probabilmente, quelli della Mission Dolores Basilica, che presenta delle torri e degli ornamenti in stile Churrigueresque.\nNel 1936 l'artista Edith Anne Hamlin \u00e8 stata commissionata sotto il Works Progress Administration del Federal Art Project per creare una serie di murales a tema western per la scuola. Vennero affrescati tre murales: due di questi sono attualmente visibili e rappresentano la fondazione della vicina Mission Dolores, mentre il terzo and\u00f2 perduto nel 1970 nel corso di una scossa sismica. La fine del 1930 vide anche la costruzione del campo sportivo di Drew Athletic, realizzato alla parte posteriore dell'edificio, in una zona che era stata occupata da case affacciate sulla Dorland Street (rimossa per costruire il campo).\nLa Mission High School \u00e8 stata rimodernata per soddisfare gli standard di sicurezza a partire dal terremoto del 1972. Ci\u00f2 includeva la rimozione di alcuni edifici e di ornamenti architettonici, cos\u00ec come la perdita del murales di WPA Hamlin. Gli studenti hanno frequentato il \"Polytechnic High School\" fino al loro ritorno del 1978. La struttura continua a funzionare come una \"high school\" pubblica e rimane un punto di riferimento a livello architettonico per la zona di Dolores Park di San Francisco.\nIl programma Athletic Scholarship Advancement.\nProbabilmente il programma pi\u00f9 interessante della Mission \u00e8 l'Academic Scholars Advancement Program (ASAP). Un'estate l'ASAP ha inviato 150 atleti della scuola per partecipare a 31 programmi sportivi. Hanno viaggiato attraverso 22 destinazioni in nove stati, tra cui Giappone, Cina e Italia. L'ASAP contribuisce a coprire il disegno di legge che incita i ragazzi a frequentare uno o pi\u00f9 programmi estivi.\nUna lista parziale del Summer Program"}
{"id": "2574817", "revid": "339392", "url": "https://it.wikipedia.org/wiki?curid=2574817", "title": "AK-105", "text": ""}
{"id": "2574821", "revid": "336956", "url": "https://it.wikipedia.org/wiki?curid=2574821", "title": "AK-104", "text": ""}
{"id": "2574822", "revid": "729019", "url": "https://it.wikipedia.org/wiki?curid=2574822", "title": "James Rolph", "text": ""}
{"id": "2574826", "revid": "46291", "url": "https://it.wikipedia.org/wiki?curid=2574826", "title": "Petasites paradoxus", "text": "Il Farfaraccio niveo (nome scientifico Petasites paradoxus ) \u00e8 una pianta erbacea, rustica con numerosi capolini brunastri, appartenente alla famiglia delle Asteraceae.\nSistematica.\nLa famiglia di appartenenza del \u201cFarfaraccio niveo\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di appartenenza (\"Petasites\") comprende un paio di dozzine di specie, diffuse nelle zone umide delle regioni temperate dell'emisfero boreale delle quali quattro sono proprie della flora italiana.\nAll'interno della famiglia delle Asteraceae i \u201cFarfaracci\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori tubulosi al centro ed eventualmente fiori ligulati alla periferia, squame dell'involucro ben sviluppate e frutti con pappo biancastro e morbido. Al livello tassonomico inferiore fanno parte inoltre della trib\u00f9 delle \"Senecioideae\".\nAll'interno del genere invece le specie di questa scheda fanno parte della sezione delle \"EUPETASITES\". sezione caratterizzata dall'avere infiorescenze con numerosi capolini spesso organizzati in un racemo allungato (a fine fioritura); con le corolle dei fiori radiali troncate (o lievemente ligulate); con foglie-brattee caulinari sempre lanceolate-acuminate indipendentemente dalla posizione che possono avere lungo il fusto (basale o apicale).\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe uniche quattro specie (relative al territorio italiano) del genere \"Petasites\" possono essere confuse tra di loro, specialmente a fioritura finita quando le piante presentano solamente le foglie radicali.\nInoltre la pianta di questa scheda pu\u00f2 essere confusa con la specie di un altro genere \"Adenostyles alliariae\" (Gounan) Kerner\u00a0\u2013 Cavolaccio alpino, in quanto entrambe le specie convivono negli stessi ambienti, questo per\u00f2 se si tratta di individui ridotti alle sole foglie. Si possono distingue comunque in quanto la lamina dell\"'Adenostyles\" \u00e8 pi\u00f9 triangolare e le nervature sono disposte in modo alterno (mentre quelle delle foglie del \u201cfarfaraccio\u201d sono opposte e pi\u00f9 simmetriche).\nEtimologia.\nSembra che sia stato Dioscoride Pedanio (Anazarbe in Cilicia, 40 circa\u00a0\u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, a nominare per primo queste piante col nome di \"Petasites\" riferendosi alle grandi foglie simili al \"pet\u00e0sos\" un cappello a grandi falde usato dai viaggiatori del suo tempo. Nome ripreso pi\u00f9 volte in tempi moderni da vari botanici (Tournefort, Adanson o Gaertner) e comunque consolidato, come genere, da Linneo nel 1735 e collocato nelle \u201cCorimbifere\u201d.\nL'epiteto specifico (\"paradoxus\") significa \u201cparadossale\u201d, \u201cinsolito\u201d; probabilmente si riferisce a qualche caratteristica che ai primi botanici sembrava particolare e insolita per questa pianta.\nIl binomio scientifico attualmente accettato (\"Petasites paradoxus\") \u00e8 stato proposto dal chimico, botanico ed entomologo svedese Anders Jahan Retzius (Kristianstad, 3 ottobre 1742\u00a0\u2013 Stoccolma, 6 ottobre 1821) e dal fisico e botanico germanico Johann Christian Gottlob Baumgarten (1765-1843) nato a Luckau, in una pubblicazione del 1817. \nIn lingua tedesca questa pianta si chiama \"Alpen-Pestwurz\"; in francese si chiama \"P\u00e9tasite paradoxal\".\nMorfologia.\nSono piante robuste e perenni le cui altezza varia da 15 a 60\u00a0cm e presentano un forte dimorfismo tra le foglie cauline e quelle radicali. La forma biologica della specie \u00e8 geofita rizomatosa (G rhiz); ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, un fusto sotterraneo dal quale, ogni anno, si dipartono radici e fusti aerei (riproduzione vegetativa); altrimenti queste piante si possono riprodurre anche a mezzo seme. Sono inoltre calciofile e igrofile.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 formata da diversi capolini sub-sessili. La forma \u00e8 una racemo ovale che poi alla fioritura si allunga. Le infiorescenze sono comunque tutte terminali. La struttura dei capolini \u00e8 quella tipica delle \"Asteraceae\" : un peduncolo sorregge un involucro campanulato (o sub-cilindrico) composto da diverse (da 12 a 15) squame lineari e non tutte uguali, disposte in modo embricato in un'unica serie (a volte anche in 2 - 3 serie) che fanno da protezione al ricettacolo nudo (senza pagliette), piano o leggermente convesso, ma alveolato, sul quale s'inseriscono due tipi di fiori: i fiori femminili, quelli esterni ligulati (assenti in questa specie), e i fiori ermafroditi quelli centrali tubulosi. Le squame sulla superficie hanno da 1 a 5 nervi, mentre il bordo \u00e8 scarioso. \nQueste piante sono fondamentalmente dioiche in quanto le infiorescenze (rispetto alla composizione dei capolini) possono essere di due tipi: \nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice\u00a0\u2013 corolla\u00a0\u2013 androceo\u00a0\u2013 gineceo) e pentameri (calice e corolla formati da 5 elementi). Il colore dei fiori \u00e8 biancastro tendente al rosato-violetto. \nFrutti.\nIl frutto \u00e8 un achenio sub-cilindrico con superficie solcata (5\u00a0\u2013 10 coste) e glabra. All'apice \u00e8 presente un pappo bianco candido formato da diversi peli lunghi (da 60 a 100), molli e denticolati. Dimensione degli acheni 2\u00a0\u2013 3\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nViene sconsigliato l'uso edule in quanto questa pianta contiene alcuni alcaloidi epatotossici (alcaloidi pirrolizidinici)."}
{"id": "2574827", "revid": "124449614", "url": "https://it.wikipedia.org/wiki?curid=2574827", "title": "Jacques il fatalista e il suo padrone", "text": "Jacques il fatalista e il suo padrone \u00e8 un romanzo filosofico di Denis Diderot. Con questo metaromanzo, scritto durante la sua permanenza nei Paesi Bassi e in Russia, l'autore di fatto si burla della forma-romanzo e delle sue regole, e propone vari spunti di riflessione filosofica nonch\u00e9 religiosa. Tra i temi affrontati, figurano il relativismo morale, la critica alla Chiesa, il materialismo e la sessualit\u00e0.\nL'opera, ispirata dalla Vita e opinioni di Tristram Shandy, gentiluomo, racconta dei viaggi che intraprendono Jacques e il suo padrone, secondo la tradizione settecentesca del \"Grand Tour\". Durante l'avventura i due si intrattengono in discorsi vari che vengono continuamente interrotti sia dall'incontro di nuovi personaggi, sia dall'intervento dell'autore che si rivolge direttamente al lettore, interrogandolo e spiazzandolo continuamente. L'opera inoltre fu inserita nell'indice dei libri proibiti.\nOpera ironica e apparentemente frammentaria, risulta originale e moderna per la sua epoca, pur rispettando le tendenze deterministiche e sensiste contemporanee. L'opera si caratterizza, inoltre, per la tecnica della composizione, per la brillantezza espositiva e per i personaggi eterogenei.\nTrama.\nIl tema principale del libro \u00e8 il rapporto tra il valletto Jacques e il suo padrone, a cui non viene mai dato un nome. I due sono in viaggio verso una destinazione che il narratore lascia nel vago, e per attenuare la noia del viaggio Jacques \u00e8 costretto dal suo padrone a raccontare la storia dei suoi amori. Tuttavia, la storia di Jacques \u00e8 continuamente interrotta da altri personaggi e da varie disavventure comiche. Altri personaggi del libro raccontano le proprie storie e anche loro sono continuamente interrotti. C'\u00e8 persino un \"lettore\" che interrompe periodicamente il narratore con domande, obiezioni e richieste di maggiori informazioni o dettagli. Le storie raccontate sono solitamente umoristiche, con romanticismo o sesso come argomento, e presentano personaggi complessi che si abbandonano all'inganno.\nLa filosofia chiave di Jacques \u00e8 che tutto ci\u00f2 che ci accade quaggi\u00f9, nel bene e nel male, \u00e8 stato scritto sopra (\"tout ce qui nous arrive de bien et de mal ici-bas \u00e9tait \u00e9crit l\u00e0-haut\"), su un \"grande rotolo\" che si srotola un po' alla volta. Eppure Jacques d\u00e0 ancora valore alle sue azioni e non \u00e8 un personaggio passivo. Critici come J. Robert Loy hanno caratterizzato la filosofia di Jacques non come fatalismo ma come determinismo.\nIl libro \u00e8 pieno di personaggi contraddittori e altre dualit\u00e0. Una storia racconta di due uomini nell'esercito che sono cos\u00ec simili che, sebbene siano i migliori amici, non possono smettere di duellare e ferirsi a vicenda. Un altro riguarda padre Hudson, un riformatore intelligente ed efficace della chiesa che \u00e8 privatamente il personaggio pi\u00f9 dissoluto del libro. Anche Jacques e il suo padrone trascendono i loro ruoli apparenti, come Jacques dimostra, nella sua insolenza, che il suo padrone non pu\u00f2 vivere senza di lui, e quindi \u00e8 Jacques che \u00e8 il padrone e il padrone che \u00e8 il servo.\nLa storia degli amori di Jacques \u00e8 presa direttamente da Tristram Shandy, di cui Diderot non fa mistero, poich\u00e9 il narratore alla fine annuncia l'inserimento di un intero passaggio di Tristram Shandy nella storia. Nel corso dell'opera, il narratore fa riferimento in modo derisorio ai romanzi sentimentali e richiama l'attenzione sui modi in cui gli eventi si sviluppano in modo pi\u00f9 realistico nel suo libro. Altre volte il narratore si stanca del tutto della noia della narrazione e obbliga il lettore a fornire alcuni dettagli banali.\nSignificato letterario e critica.\nLa ricezione critica del libro \u00e8 stata mista. I critici francesi della fine del XVIII e dell'inizio del XIX secolo lo liquidarono come un derivato di Rabelais e Laurence Sterne, oltre che inutilmente osceno. Fece una migliore impressione sui romantici tedeschi, che avevano avuto l'opportunit\u00e0 di leggerlo prima dei loro omologhi francesi. Schiller lo tenne in grande considerazione e lo raccomand\u00f2 caldamente a Goethe, che lesse Jacques in una sola seduta. Friedrich Schlegel vi si riferisce positivamente nei suoi frammenti critici e nei frammenti di Ateneo. Ha formato una sorta di ideale del concetto di spirito di Schlegel. Stendhal, pur riconoscendo i difetti di Jacques, lo considerava tuttavia un'opera superiore ed esemplare. Nel ventesimo secolo, critici come Leo Spitzer e J. Robert Loy tendevano a vedere Jacques come un'opera chiave nella tradizione di Cervantes e Rabelais, focalizzata sulla celebrazione della diversit\u00e0 piuttosto che fornire risposte chiare ai problemi filosofici."}
{"id": "2574831", "revid": "110157", "url": "https://it.wikipedia.org/wiki?curid=2574831", "title": "El tiempo es oro", "text": "El tiempo es oro \u00e8 il terzo album della cantante messicana Paulina Rubio. \u00c8 stato pubblicato il 25 marzo 1995 dall'etichetta discografica EMI Latin.\nDall'album sono stati estratti i singoli \"Te dar\u00eda mi vida\", \"Nada de ti\" e \"Hoy te dej\u00e9 de amar\". Nell'album \u00e8 contenuta anche il singolo \"B\u00e9same en la boca\", che fu parte della colonna sonora del primo film nel quale la cantante compare."}
{"id": "2574834", "revid": "486946", "url": "https://it.wikipedia.org/wiki?curid=2574834", "title": "Baby Nambu", "text": ""}
{"id": "2574835", "revid": "38120", "url": "https://it.wikipedia.org/wiki?curid=2574835", "title": "Avatar press", "text": ""}
{"id": "2574836", "revid": "1543377", "url": "https://it.wikipedia.org/wiki?curid=2574836", "title": "GPS differenziale", "text": "Il GPS differenziale (DGPS - \"Differential GPS\") \u00e8 un sistema che permette di migliorare il posizionamento basato sul Global Positioning System. Questa tecnica si basa sulla combinazione dei dati osservati contemporaneamente da due (o pi\u00f9) ricevitori GPS, ottenendo l'eliminazione o la significativa riduzione dei principali errori nel posizionamento GPS.\nDescrizione.\nLa tecnica di posizionamento differenziale permette ai ricevitori GPS di migliorare la precisione finale della geo-localizzazione, attraverso il confronto dei propri dati con quelli registrati nello stesso intervallo temporale da uno (o pi\u00f9) ricevitori GPS posizionati su punti di coordinate note.\nL'errore del sistema GPS.\nIl normale sistema GPS \u00e8 soggetto a un certo margine di errore di circa 3-5 metri. Anni fa, il ministero della difesa americano \"aggiungeva\" volutamente un certo errore ai dati GPS, riservandosi di sfruttarne la massima precisione (\"Selective Availability\") (l'errore introdotto da questo sistema poteva essere di decine di metri). Da qualche anno tale politica \u00e8 cambiata e il GPS \u00e8 ricevibile senza errori introdotti di proposito. Tuttavia le diverse fonti di errore rendono la precisione del sistema GPS non sufficiente per varie applicazioni (settori come costruzioni, servizi pubblici idrici ed elettrici, agricoltura di precisione, ecc.).\nLe postazioni fisse.\nPer ottenere una precisione massima (dell'ordine del centimetro), esistono postazioni fisse la cui posizione \u00e8 stata determinata per via geodetica e con altri mezzi con la massima precisione. Queste postazioni ricevono il segnale GPS e \"si accorgono\" (essendo state appunto misurate con alta precisione con altri mezzi) dell'errore della posizione comunicata dal GPS, in particolare non calcola la differenza di posizione, bens\u00ec calcola la differenza tra distanza Terra-satellite calcolata nota la distanza Terra-satellite vera. Tale errore viene comunicato via radio a speciali apparecchi GPS in grado di riceverlo che potranno cos\u00ec correggere l'errore originario della misura fatta tramite i satelliti.\nL'unione di pi\u00f9 stazioni permanenti (solitamente almeno 4) crea l'entit\u00e0 solitamente definita RETE GPS.\nUna rete GPS (o GNSS se consideriamo anche le costellazioni GLONASS, GALILEO e COMPASS) \u00e8 un insieme di stazioni di riferimento, omogeneo per caratteristiche di precisione e qualit\u00e0 dei sensori utilizzati, costantemente connesse tramite linee ad alta velocit\u00e0 e affidabilit\u00e0, a una infrastruttura informatica costituita da hardware e software dedicati. L'infrastruttura dovr\u00e0 essere in grado di gestire il flusso dati proveniente dalle stazioni di riferimento e di erogare servizi all'utenza sotto forma di correzioni \"sistema real-time\" in formato RTCM e dati in formato RINEX."}
{"id": "2574837", "revid": "1318658", "url": "https://it.wikipedia.org/wiki?curid=2574837", "title": "Martirio della santa regina Shushanik", "text": "Il Martirio della Santa Regina Shushanik (tradotto anche come La passione di Santa Shushanik; , \"Ts'amebay Ts'midisa Shushanik'isi Dedoplisay\") \u00e8 la pi\u00f9 antica opera sopravvissuta della letteratura georgiana. Si presume che sia stata composta tra il 476 e il 483, ma il pi\u00f9 antico manoscritto sopravvissuto \u00e8 del X secolo. Ne eiste inoltre una versione ridotta in lingua armena, risalente sempre al X secolo. L'autore \u00e8 Iakob Tsurtaveli (Giacobbe di Tsurtavi), confessore personale della santa, che partecip\u00f2 attivamente agli eventi descritti.\nSi tratta di un racconto agiografico che descrive il martirio di santa Shushanik, una nobildonna armena, per mano del suo sposo, il bidaxae (principe) Varsken, il quale aveva abiurato il Cristianesimo per abbracciare lo zoroastrismo. Shushanik, che era figlia dello sparapet (comandante dell'esercito) dei cristiani in Armenia, rifiut\u00f2 di seguire il marito, morendo cos\u00ec come martire dopo anni di tortura e prigionia.\nLa prima edizione a stampa dell'opera fu pubblicata nel 1882. \u00c8 stata tradotta in russo, francese, inglese, tedesco, spagnolo e ungherese. Nel 1979, l'UNESCO contrassegn\u00f2 il 1500\u00ba anniversario del martirio della Santa regina Shushanik."}
{"id": "2574838", "revid": "838137", "url": "https://it.wikipedia.org/wiki?curid=2574838", "title": "Jungle Carbine", "text": ""}
{"id": "2574839", "revid": "400518", "url": "https://it.wikipedia.org/wiki?curid=2574839", "title": "Ronald Mallett", "text": "Biografia.\nMallett nacque a Roaring Spring, in Pennsylvania, il 3 marzo 1945 e visse nel Bronx, New York City. Quando aveva 10 anni, suo padre Boyd Mallett mor\u00ec per un infarto. Ispirato dal romanzo di Herbert George Wells \"La macchina del tempo\", Mallett decise che avrebbe trovato il modo di viaggiare indietro nel tempo per salvare suo padre. Questa idea \u00e8 diventata un'ossessione per tutta la sua vita. Suo fratello \u00e8 l'artista Keith Mallett.\nNel 1973, ha conseguito il dottorato di ricerca dalla Penn State University. Nello stesso anno \u00e8 stato premiato per l'eccellenza nell'insegnamento (Graduate Assistant Award for Excellence in Teaching).\nNel 1975, \u00e8 stato nominato Assistente Professore presso l'Universit\u00e0 del Connecticut. I suoi interessi di ricerca riguardano la relativit\u00e0 generale, la gravit\u00e0 quantistica, e i viaggi nel tempo. \nNel 1980 \u00e8 stato promosso a Professore Associato e nel 1987 \u00e8 diventato professore ordinario. Ha ottenuto due borse di studio e varie altri riconoscimenti. \nNel 2007, nell'episodio 324 di \"This American Life\", si \u00e8 parlato dello scopo della sua vita, spesa a creare la macchina del tempo.\nAttualmente \u00e8 membro sia della American Physical Society, sia della National Society of Black Physicists.\nProgetto Macchina del Tempo.\nRonald Mallett ha lavorato a lungo su progetti per una macchina del tempo. Questa tecnologia si dovrebbe basare sulle propriet\u00e0 di un anello laser in accordo con le teorie relativistiche di Einstein. Mallett per primo ha sostenuto che l'anello laser produrrebbe una quantit\u00e0 limitata di frame-dragging (spostamenti laterali) che potrebbe essere misurata sperimentalmente.\nNella Teoria generale relativistica di Einstein, materia e energia possono entrambe creare un campo gravitazionale. Ci\u00f2 significa che l'energia di un fascio di luce pu\u00f2 produrre un campo gravitazionale. Le ricerche di Mallett considerano che i campi gravitazionali siano essi deboli o forti sono prodotti da un singolo coerente e continuo flusso circolare di luce. In un debole campo gravitazionale un neutrone al centro dell'anello laser manifesta il fenomeno frame-dragging o trascinamento dei sistemi di riferimento inerziale. Mallet deduce che con un'energia sufficiente la circolazione laser potrebbe produrre non solo un frame-dragging, ma anche una curva spaziotemporale chiusa di tipo tempo, che permetterebbe di viaggiare nel passato.\nMallet ha trovato soluzioni esatte delle equazioni di Einstein per il campo gravitazionale esterno ed interno di un cilindro di luce rotante. Il campo gravitazionale esterno sembra contenere linee del tempo chiuse. La presenza di linee chiuse del tempo indica la possibilit\u00e0 di viaggiare nel passato. Ci\u00f2 crea le fondamenta per una macchina del tempo basata su un cilindro di luce rotante.\nMallet ha anche scritto un libro intitolato \"Time Traveler: A Scientist's Personal Mission to Make Time Travel a Reality\", scritto insieme a Bruce B. Henderson, pubblicato nel 2006. Nel 2008 la societ\u00e0 di produzione di Spike Lee ha annunciato l'acquisizione dei diritti cinematografici sul suo libro e intende essere co-sceneggiatore e regista di \"Time Traveler\", adattamento cinematografico delle memorie di Ronald Mallett."}
{"id": "2574842", "revid": "199745", "url": "https://it.wikipedia.org/wiki?curid=2574842", "title": "Farfaraccio niveo", "text": ""}
{"id": "2574845", "revid": "336956", "url": "https://it.wikipedia.org/wiki?curid=2574845", "title": "S&amp;W Model 29", "text": ""}
{"id": "2574847", "revid": "336956", "url": "https://it.wikipedia.org/wiki?curid=2574847", "title": "S&amp;W Model 629", "text": ""}
{"id": "2574853", "revid": "124914101", "url": "https://it.wikipedia.org/wiki?curid=2574853", "title": "Catena Fiorello", "text": "\u00c8 sorella dello showman Rosario e dell'attore Giuseppe Fiorello.\nBiografia.\nHa collaborato principalmente all'elaborazione dei testi per numerosi programmi, come \"Festivalbar\" nelle edizioni 1997/1998, \"Buona Domenica\" nello stesso periodo e a vari programmi radiofonici, tutti legati alla presenza nel cast del fratello Rosario. \nNel 2005 \u00e8 autrice e conduttrice di \"Nati senza camicia\" su Rai 3.\nNel 2006 \u00e8 autrice e conduttrice di \"Blog - reazione a catena\" su Rai 2 e collabora, inoltre, con giornali nazionali.\nNel 2009 ha condotto il programma \"L'isola del Gusto\" andato in onda su Alice, coadiuvata dall'attrice Alessandra Costanzo, programma che ha ripreso nel 2011.\nNel 2013 pubblica \"Dacci oggi il nostro pane quotidiano\", un libro sulla vita familiare dell'autrice in cui spiccano le ricette di cucina povera della madre, inserite per descrivere, anche attraverso l'arte culinaria, l'ambiente della sua casa. Nel 2018 con il romanzo \"Picciridda\" vince il Premio Elsa Morante Ragazzi (ex aequo con Aldo Cazzullo).\nDa \"Picciridda\" \u00e8 stato tratto l'omonimo film, per la regia di Paolo Licata, presentato alla 65\u00aa edizione del Taormina Film Fest.\nNel giugno 2019, durante un'intervista a Maurizio Costanzo, all'interno del programma televisivo \"S'\u00e8 fatta notte,\" ha raccontato di aver avuto un tumore al seno sconfitto grazie alle indagini del suo radiologo. Nello stesso anno recita nei film \"A mano disarmata\" e \"Nati 2 volte.\"\nDal 2020, con l'uscita del romanzo \"Cinque donne e un arancino\", si firma Catena Fiorello Galeano: Galeano \u00e8 il cognome della madre\nNel marzo 2021 recita una piccola parte in \"Svegliati amore mio\", miniserie di Canale 5 diretta da Ricky Tognazzi e Simona Izzo."}
{"id": "2574854", "revid": "1788047", "url": "https://it.wikipedia.org/wiki?curid=2574854", "title": "Pensieri filosofici", "text": "I Pensieri filosofici (\"Pens\u00e9es philosophiques\" in francese) sono una raccolta di aforismi di Denis Diderot pubblicati anonimamente nel 1746. \nL'opera fu giudicata scandalosa e bruciata per mano del boia; nonostante ci\u00f2 ce ne furono due edizioni. \nIn questi pensieri Diderot si scaglia contro l'intolleranza religiosa e qualsiasi tipo di dogmatismo, sia religioso che politico, schierandosi dunque contro il dispotismo francese. Queste posizioni provocarono l'ira del parlamento, che riconobbe l'autore sebbene l'opera fosse stata pubblicata anonima.\nRiguardo alla religione, incit\u00f2 al libero pensiero proponendo anche un tipo di religione naturale, accettando solo l'esistenza di un creatore, ma rifiutando le leggi divine, poich\u00e9 sosteneva che l'uomo fosse gi\u00e0 dotato di una propria morale dalla nascita e che non doveva essere regolata dunque da dogmi religiosi.\nNel 1762 Diderot aggiunse 72 aforismi nel capitolo \"Addition aux Pens\u00e9es philosophiques\", ma il libro venne pubblicato ne 1770 con il titolo \"Pens\u00e9es sur la religion\"."}
{"id": "2574856", "revid": "367445", "url": "https://it.wikipedia.org/wiki?curid=2574856", "title": "Linea 1 (metropolitana di Barcellona)", "text": "La linea L1 della metropolitana di Barcellona \u00e8 la seconda pi\u00f9 antica linea della citt\u00e0. Nata come Ferrovia Metropolitana Trasversale di Barcellona (o pi\u00f9 semplicemente Metro Trasversale), serviva ad unire le differenti stazioni della ferrovia che erano presenti in citt\u00e0 all'inizio del XX secolo con l'esposizione internazionale del 1929 che si teneva a Montju\u00efc (la stazione di Espanya \u00e8 situata all'entrata di quello che erano le installazioni dell'Expo).\nDurante le opere di costruzione, nel 1924, 11 operai morirono nei cantieri, per lo sprofondamento del tratto tra le vie di Comte d'Urgell e Casanova.\nCaratteristiche generali.\nLa linea ha una lunghezza di 20,2\u00a0km con 30 stazioni e 16 treni circolanti negli orari di punta. Nel 2010 ha eseguito trasporti per un totale di 109,8 milioni di viaggi, risultando cos\u00ec la prima linea per volume di traffico, davanti alle linee L3 e L5.\nIl tracciato \u00e8 a doppio binario completamente sotterrato. Originariamente la tratta tra Pla\u00e7a de Sants e Torrassa era in superficie ma venne anch'essa interrata contestualmente ai lavori per l'alta velocit\u00e0 ferroviaria.\nLo scartamento \u00e8 il cosiddetto \"scartamento spagnolo antico\" da 1674\u00a0mm, dovuto al fatto che i binari usati per la linea in origine erano parte integrante della vecchia rete ferroviaria.\nI depositi e le officine sono ubicate a Santa Eul\u00e0lia, la Sagrera e a Hospital de Bellvitge.\nStazioni.\nLe stazioni sono tutte a due banchine laterali, con l'eccezione delle stazioni di Mercat Nou e la Sagrera, a banchina unica. Sono dotate di tre banchine (due laterali e una centrale) le stazioni di Gl\u00f2ries, Clot, Navas, Fabra i Puig, Sant Andreu e Torras i Bages.\nL'86% delle stazioni (26 su 30) sono state adeguate per l'accesso alle persone con disabilit\u00e0; fanno eccezione le stazioni di Pla\u00e7a de Sants, Espanya, Urquinaona e Clot.\nCi sono in tutto sette stazioni di corrispondenza e interscambio con altre linee della metropolitana, con il tram, le linee ferroviarie di FGC e Rodalies de Catalunya e con gli autobus a lunga percorrenza.\nMateriale rotabile.\nIl materiale rotabile \u00e8 costituito da treni Alstom della serie 4000, introdotti nel 1987, e della serie 6000, introdotti nel 2007. In precedenza venivano usati treni delle serie 100, 200, 300 e 400\nStoria.\nAntecedenti.\nLa linea nacque da un'idea di Ferran Reyes, stimolata dalla necessit\u00e0 di collegare le varie stazioni ferroviarie cittadine presenti a Barcellona al principio del XX secolo. Proprio per questo motivo venne adottato lo scartamento iberico (\u00a0mm), cosa che porta la linea a essere tra quelle che impiegano i treni pi\u00f9 larghi al mondo.\nIl progetto originale era ufficialmente denominato \"Ferrocarril Subterr\u00e1neo SO-NE de Barcelona, Sans-San Mart\u00edn, Enlaces y Estaciones Centrales\". Il tracciato previsto iniziava a La Bordeta, in corrispondenza del km 99,530 della linea Barcellona-Tarragona e proseguiva interrato sotto a Carrer de Sants fino a Pla\u00e7a d'Espanya, dove si sarebbe collegato alla stazione dei \"Caminos de Hierro del Nordeste de Espa\u00f1a\" (NEE), per proseguire poi lungo la Gran Via de les Corts Catalanes fino alla Pla\u00e7a de la Universitat. Da qui la linea si sarebbe biforcata da un lato lungo la \"Ronda de la Universitat\" e dall'altro lungo il Carrer de Pelai, a collegamento con la stazione del \"Ferrocarril de Sarri\u00e0 a Barcelona S.A.\" (FSB), e lungo il Carrer de Fontanella. I due rami si sarebbero poi riuniti a Pla\u00e7a d'Urquinaona, proseguendo poi lungo la Ronda de Sant Pere, l'Avinguda de Vilanova, l'area di manovra della Stazione del Nord, in corrispondenza coi treni della \"Compa\u00f1\u00eda de los Caminos de Hierro del Norte de Espa\u00f1a\" (\"Ferrocarrils del Nord\") e della \"Compa\u00f1\u00eda de los ferrocarriles de Madrid a Zaragoza y Alicante\" (MZA). Il percorso sarebbe poi tornato in superficie per l'ultima tratta lungo la linea costiera fino alla stazione MZA di Bogatell, per arrivare finalmente al capolinea previsto alla stazione MZA del Poblenou, sulla linea Barcellona-Matar\u00f3.\nIl progetto venne presentato al governo di Madrid nel 1912 e poi esposto al pubblico nel 1913 ma rimase bloccato per lo scoppio della Prima guerra mondiale. Al termine del conflitto, Ferran Reyes si rimise alla ricerca di finanziamenti e trov\u00f2 infine il sostegno di un gruppo di impresari catalani e baschi per poter dare inizio ai lavori.\nIl \"Metro Transversal\".\nNel 1920 fu costituita la societ\u00e0 \"Ferrocarril Metropolitano de Barcelona\" S.A. (FMB) e nel 1922 il progetto ottenne l'approvazione da parte del Consiglio per le Opere Pubbliche. Visti gli elevati investimenti necessari, fu aumentato il capitale sociale con l'emissione di azioni, in parte acquisite dal Comune di Barcellona per il ruolo importante per lo sviluppo alla citt\u00e0 riconosciuto alla linea, date le sue caratteristiche urbanistiche.\nCon Ordine Reale, nel 1922 venne concesso il permesso per la realizzazione del progetto, definito come \"ferrovia sotterranea a trazione elettrica e trasversale tra le linee da Barcellona a Tarragona e la linea da Barcellona alla Francia\". I lavori ebbero inizio il 5 febbraio 1923 e furono alquanto complessi visto che si svolgevano al di sotto di strade ad alto volume di traffico. Nel frattempo FMB aveva richiesto la concessione per altre sette linee metropolitane:\nL'inaugurazione ufficiale della prima tratta (Bordeta-Catalunya) avvenne il 10 giugno 1926, con il nome di Metro Transversal per distinguerlo dal \"Gran Metro\". La tratta aveva una lunghezza di \u00a0m e serviva nove stazioni: Bordeta (oggi chiusa), Mercat Nou, Sants (ora Pla\u00e7a de Sants), Hostafrancs, Espanya, Rocafort, Urgell, Universitat e Catalunya. All'epoca la stazione di Espanya era quella con la volta pi\u00f9 alta al mondo (27 metri).\nFMB, societ\u00e0 proprietaria e costruttrice della linea, deleg\u00f2 inizialmente il trasporto passeggeri a \"Tramvies de Barcelona\" come operatore, ma in seguito se ne fece carico direttamente.\nAmpliamenti e la temporanea nazionalizzazione.\nIl 1\u00ba luglio 1932 entr\u00f2 in servizio il secondo ampliamento del Metro Transversal, da un lato dalla stazione di Bordeta fino a Bordeta Cocheras (in seguito rinominata Santa Eul\u00e0lia) e dall'altro dalla stazione di Pla\u00e7a Catalunya fino a \"Triumfo Norte\" (Arc de Triomf) con fermata intermedia a Urquinaona. Il prolungamento a Arc de Triomf facilitava l'accesso al centro ai passeggeri dei treni che facevano capolinea alla Stazione del Nord, infatti il prolungamento, realizzato in collaborazione con FMB e Compa\u00f1ia de Caminos de Hierro del Nord de Espa\u00f1a (Nord), consentiva di far arrivare i treni a Pla\u00e7a de Catalunya su quattro binari, di pertinenza sia del metro (binari laterali) che dei treni (binari centrali) delle linee Barcellona-Manresa e Sant Mart\u00ed de Proven\u00e7als - Sant Joan de les Abadesses.\nL'anno successivo fu aperto un altro prolungamento da Arc de Triomf a Marina; a partire da questa stazione il Metro Transversal si separa dalle linee di Nord in previsione del progetto di collegamenti ferroviari in corso di realizzazione per diminuire i tempi per raggiungere la Pla\u00e7a de les Gl\u00f2ries Catalanes e stabililre poi alla stazione di Sagrera l'interscambio con le linee gestite da MZA.\nNel 1941 entr\u00f2 in vigore la legge \"Bases de Ordenaci\u00f3n Ferroviaria y de los Tranportes por Carretera\" che rendeva effettiva a partire dal 1\u00ba febbraio la nazionalizzazione e l'accorpamento di tutte le linee ferroviarie a scartamento iberico, comprendendo quindi anche la linea del Metro Transversal che pass\u00f2 sotto la gestione di RENFE. Questa situazione dur\u00f2 fino al 24 settembre 1943 quando la gestione torn\u00f2 nelle mani di FMB dopo un ricorso presentato dalla stessa compagnia.\nA maggio 1953 la linea venne prolungata fino alla stazione di Navas, con le fermate intermedie di Gl\u00f2ries e Clot, e nel 1954 il prolungamento del Metro Transversal venne completato arrivando a portare il capolinea prima a La Sagrera (gennaio 1954) e poi al nuovo capolinea Fabra i Puig (maggio 1954), con interscambo con la stazione RENFE di Sant Andreu Arenal.\nLa municipalizzazione.\nA ottobre 1952 l'Ajuntament de Barcelona in seduta plenario approv\u00f2 un accordo che prevedeva la municipalizzazione di tutte le aziende di trasporto pubblico della citt\u00e0, inclusi anche FMN, il \"Gran Metro\" e le \"Tramvies de Barcelona\". L'accordo di acquisizione delle azioni da parte del comune fu firmato dai proprietari del \"Gran Metro\" e delle \"Tramvies\" nel 1955.\nNel 1958 si complet\u00f2 l'acquisto di FMB da parte del comune, che comunque faceva gi\u00e0 parte di questa societ\u00e0 di cui gi\u00e0 nel 1928 controllava una buona parte. Tre anni dopo, nel 1961, il \"Gran Metro\" venne assorbito da FMB con la costituzione della societ\u00e0 \"Ferrocarril Metropolitano de Barcelona\" SA/SPM. Tra le principali migliorie legate a questa fusione vi fu la realizzazione nella stazione Pla\u00e7a de Catalunya di una galleria di collegamento tra le banchine delle stazioni del \"Gran Metro\" e del \"Metro Transveral\". Dopo la fusione inoltre la numerazione delle linee venne riorganizzata, con l'utilizzo di numeri romani, \ne le precedenti linee I e II del \"Gran Metro\" vennero unite in un'unica linea, che divenne la nuova linea III.\nLa tratta Fabra i Puig - Fondo.\nNel 1968 la linea venne prolungata di \u00a0m da Fabra i Puig fino a Torras i Bages, con una stazione intermedia a Sant Andreu Comtal.\nQuindici anni dopo, il 21 dicembre 1983 entr\u00f2 in servizio un ulteriore prolungamento che, attraversando il Bes\u00f2s arriv\u00f2 al comune limitrofo di Santa Coloma de Gramenet. L'ampliamento aveva una lunghezza di due chilometri con tre nuove stazioni: Trinitat Vella, Bar\u00f3 de Viver e il capolinea di Santa Coloma. Questo fu il primo ampliamento della linea nella zona nord di Barcellona.\nIl 18 febbraio 1992 venne inaugurata la stazione di Fondo, nuovo capolinea a nord. La fermata in origine dove chiamarsi \"Cam\u00ed del Fondo\" ma in seguito alle richieste del comune di Santa Coloma alla fine fu denominata Fondo. Questa stazione fu anche la prima a essere equipaggiata di ascensori per l'accesso dei disabili e di una pavimentazione con un fondo speciale per i non vedenti.\nLa tratta Torrassa - Hospital de Bellvitge.\nPochi giorni dopo l'ampliamento verso Santa Coloma entr\u00f2 in servizio anche il primo prolungamento realizzato dopo il 1932 nella direzione opposta verso il Llobregat, con una nuova tratta di 950 metri e due stazioni, Santa Eul\u00e0lia e Torrassa. I lavori di questo prolungamento iniziarono nel 1980 con la chiusura della stazione di Santa Eul\u00e0lia (precedentemente denominata \"Bordeta Cocheras\"), capolinea fin dal 1932, cambiandone parzialmente anche l'ubicazione. All'apertura della nuova tratta venne anche chiusa definitivamente la stazione di Bordeta inaugurata nel 1926.\nIl 24 aprile 1987 furono aperte altre quattro stazioni, di cui due nel territorio del comune di Hospitalet de Llobregat, con capolinea all'Avinguda Carrilet, di interscambio anche con FGC, e le tre stazioni intermedie di Florida, Can Serra e Rambla Just Oliveras, quest'ultima di corrispondenza con le Rodalies.\nIl prolungamento lato Llobregat fu completato nel 1989 con il nuovo capolinea di Feixa Llarga, rinominato Hospital de Bellvitge nel 2003. Questa nuova tratta di 2,3 chilometri fu inaugurata il 19 ottobre insieme alla stazione intermedia di Bellvitge.\nNel 2010 la stazione \"Sagrera\" ha cambiato nome in La Sagrera, in concomitanza dell'apertura della stazione delle linee 9 e 10.\nEvoluzioni future.\nI piani di sviluppo delle infrastruttre dell'Autoritat del Transport Metropolit\u00e0 del 2001-2010 e del 2009-2018 prevedono il prolungamento di una stazione da Hospital de Bellvitge a El Prat Estaci\u00f3 da un lato e di quattro stazioni nel territorio comunale di Badalona da Fondo a Badalona Pompeu Fabra. Complessivamente, le nuove stazioni a progetto sono:\nLo stesso piano, pur non prevedendolo ancora come progetto, propone lo studio di un ulteriore prolungamento in direzione nord fino alla stazione di Badalona, in corrispondenza con le ferrovie regionali."}
{"id": "2574857", "revid": "3535", "url": "https://it.wikipedia.org/wiki?curid=2574857", "title": "Cefalina", "text": ""}
{"id": "2574865", "revid": "1543377", "url": "https://it.wikipedia.org/wiki?curid=2574865", "title": "Klarion", "text": "Klarion (\"Klarion the Witch Boy\") il cui vero nome \u00e8 Klarion Bleak, \u00e8 un personaggio dei fumetti creato da Jack Kirby nel 1973, pubblicato dalla DC Comics.\nBiografia.\nKlarion \u00e8 un giovane praticante delle arti oscure che originariamente proveniva da un reame sovradimensionale dove tutti conoscevano in qualche modo la magia nera. Essendo un bambino, per\u00f2, era costantemente sotto il controllo degli adulti, che gli ordinavano come usare e non usare i suoi poteri; riusc\u00ec poi ad aprire un varco per l'universo fisico, e decise di entrarci insieme al suo gatto Teekl.\nDurante la sua permanenza sulla Terra \u00e8 entrato spesso in conflitto con Etrigan, che ha cercato diverse volte di rispedirlo nella sua dimensione di origine. Ha inoltre incontrato Wonder Woman, Batman, Flash e Chase.\nNel 2005 \u00e8 apparsa una nuova versione di Klarion in una propria miniserie all'interno del progetto \"Sette Soldati della Vittoria\" di Grant Morrison.\nPoteri e abilit\u00e0.\nKlarion nonostante la giovane et\u00e0, \u00e8 uno stregone molto potente.\nHa la capacit\u00e0 mentale di separare il s\u00e9 astrale (il guscio dell'anima, o l'essenza della vita) dal suo s\u00e9 fisico, e in questa forma viaggiare per lo spazio non limitato da leggi fisiche, ma conservando pienamente la coscienza umana. La forma astrale \u00e8 invisibile, intangibile, e incapace di essere lesa se non con il pi\u00f9 rigoroso dei mezzi magici. La forma astrale possiede solo quei poteri magici che risiedono nella mente del mago: trasmissione del pensiero, psicocinesi, ecc. Ha padronanza tale che egli pu\u00f2 rimanere in forma astrale per un massimo di 24 ore e ancora di pi\u00f9 prima che ci sia un deterioramento corporeo della sua forma fisica.\nPu\u00f2 teletrasportarsi sulla faccia della Terra o in una dimensione mistica (alcune dimensioni superiori oltre l'altezza, la larghezza, la profondit\u00e0, ecc, dove le leggi fisiche possono essere basati sulla magia piuttosto che sulla scienza).\nPu\u00f2 generare illusioni, spostare gli oggetti col pensiero., generare campi di forza e ipnotizzare qualunque essere vivente.\nIn alcune occasioni Klarion si \u00e8 dimostrato capace di modificare le leggi spaziotemporali.\nInoltre ha un'ottima conoscenza delle arti occulte.\nAltri media.\nKlarion appare nelle seguenti serie animate:"}
{"id": "2574869", "revid": "22475", "url": "https://it.wikipedia.org/wiki?curid=2574869", "title": "Elwyn Brooks White", "text": "Biografia.\nFiglio di Samuel Tilley White e Jessie Hart, dopo la laurea alla Cornell University, ha lavorato presso \"The New Yorker\" dal 1926.\nNel 1929 spos\u00f2 Katharine Sergeant Angell (1892\u20131977), editore de \"The New Yorker\", gi\u00e0 madre di due figli da un precedente matrimonio: Roger Angell e Nancy Angell Stableford. La coppia ebbe un terzo figlio, Joel White.\nSuccessi editoriali.\nLa famiglia che viveva appartata.\nIl suo racconto \"La famiglia che viveva appartata\" (\"The Parable of the Family Which Dwelt Apart\", contenuto nell'antologia sugli scrittori umoristici degli Stati Uniti \"A Subtreasury Of American Humor\" da lui redatta nel 1941 e molto apprezzata da Kurt Vonnegut) \u00e8 stato incluso da Attilio Bertolucci nella raccolta di Garzanti \"Umoristi del Novecento\" (1967).\nLe avventure di Stuart Little.\nIl racconto per ragazzi \"Le avventure di Stuart Little\", con il titolo \"Stuart Little\" e il sottotitolo \"Un topolino in gamba\" \u00e8 diventato un film d'animazione diretto da Rob Minkoff, su sceneggiatura di M. Night Shyamalan e Greg Brooker e con musica di Alan Silvestri (1999). La voce originale del topo \u00e8 di Michael J. Fox. Successivamente sono stati prodotti due sequel, \"Stuart little 2\" (2002) e \"Stuart Little 3: Un topolino nella foresta\" (2005).\nThe Elements of Style.\nIl suo \"The Elements of Style\" (1949 e seguenti), ripreso da un testo di William Strunk Jr. (che era stato suo insegnante alla Cornell University) del 1918 \u00e8 stato un successo editoriale per diverse generazioni di studenti e giornalisti che volessero consultare un libro di riferimento sul linguaggio, il suo uso, le sue regole grammaticali e stilistiche.\nLa tela di Carlotta.\nAnche da \"La tela di Carlotta\" si \u00e8 tratto un film d'animazione omonimo nel 1973 con un sequel nel 2003 e un film per la regia di Gary Winick, con Julia Roberts.\nThe Trumpet of the Swan.\nDal libro per ragazzi \"The Trumpet of the Swan\", che vedeva come protagonista un giovane cigno trombettiere, il compositore Benjamin Lees nel 1972 ha tratto un'opera per narratore e orchestra. Successivamente il racconto \u00e8 stato base per il film d'animazione \"La voce del cigno\", diretto da Richard Rich e Terry L. Noss, su sceneggiatura di Judy Rothman Rofe con musica di Marcus Miller (2001); di tale film venne criticata la poca aderenza con il pi\u00f9 apprezzato racconto originale."}
{"id": "2574878", "revid": "287204", "url": "https://it.wikipedia.org/wiki?curid=2574878", "title": "Leggero", "text": ""}
{"id": "2574879", "revid": "287204", "url": "https://it.wikipedia.org/wiki?curid=2574879", "title": "La soluzione (album)", "text": ""}
{"id": "2574881", "revid": "599013", "url": "https://it.wikipedia.org/wiki?curid=2574881", "title": "Italo Brughera", "text": "Carriera.\nEsordisce in Prima Categoria 1910-1911 con la maglia dell'Andrea Doria nelle sconfitta casalinga per 7-1 contro il del 4 giugno 1911. L'altra sua presenza con laaglia dei biancoblu \u00e8 datata 15 ottobre 1911 nella vittoria esterna per 2-1 contro l Unione Sportiva Milanese.\nPassa nel 1912 al : dopo aver militato il primo anno tra le riserve dei \"grifoni\", Brughera esordisce in prima squadra nella stagione 1913-1914.\nPer la stagione stagione 1913-1914 gli vengono attribuite due presenze con i \"grifoni\", ma a causa dell'incompletezza dei tabellini si \u00e8 certi della sua presenza solo contro l'Internazionale il 31 maggio 1914.\nLa stagione seguente \u00e8 nuovamente tra le file della squadra riserve del Genoa."}
{"id": "2574889", "revid": "375872", "url": "https://it.wikipedia.org/wiki?curid=2574889", "title": "Pietro Nobile", "text": "Biografia.\nEsponente di primo piano della corrente neoclassica, fu attivo soprattutto a Vienna e a Trieste.\nNei suoi ultimi anni aveva insegnato all'Accademia di belle arti di Vienna.\nNelle sue opere si rivela un grande interesse per l'archeologia, riscontrabile ad esempio nel Theseustempel (1819-1822), una riproduzione del tempio di Efesto di Atene, posta nel cuore della capitale austriaca e destinata ad ospitare un'opera scultorea di Antonio Canova.\nSempre a Vienna costru\u00ec l'imponente Burgotor (1824).\nA Trieste celebre invece \u00e8 la chiesa di Sant'Antonio, progettata nel 1808, ma innalzata solo tra il 1826 e il 1849; si tratta di un edificio a pianta rettangolare, con cupola al centro, posto scenograficamente al termine del Canal Grande."}
{"id": "2574890", "revid": "287204", "url": "https://it.wikipedia.org/wiki?curid=2574890", "title": "Sporting Clube Vila Verde", "text": "Lo Sporting Clube de Vila Verde \u00e8 una societ\u00e0 sportiva portoghese di Vila Verde fondata il 15 gennaio 1943.\nLe prime notizie di attivit\u00e0 sono del 1947 mentre la societ\u00e0 si iscrisse ai campionati calcistici di Lisbona a partire dal 1953. Nel 1964 venne edificata la sede e pochi anni dopo, grazie all'acquisto di un terreno, venne edificato il complesso sportivo.\nNegli anni 1970 la societ\u00e0 sportiva continu\u00f2 con l'attivit\u00e0 calcistica che si limit\u00f2 a partire dal 1984 a quella giovanile. Nel 1980 inoltre fu terminato il palazzo dello sport e la societ\u00e0 inizi\u00f2 l'attivit\u00e0 di calcio a 5 nelle divisioni distrettuali. Nel 1994 la squadra venne promossa per la prima volta in prima divisione nazionale del Campeonato Nacional de Futsal, dove rimase sino al 1998, \u00e8 poi tornato in massima serie nella stagione 2002/2003 rimanendovi due anni. La squadra biancoverde \u00e8 tornata in massima divisione nella stagione 2007/2008."}
{"id": "2574894", "revid": "1543377", "url": "https://it.wikipedia.org/wiki?curid=2574894", "title": "Frankenstein (DC Comics)", "text": "Frankenstein \u00e8 un personaggio dei fumetti creato da Edmond Hamilton e Bob Kane nel 1948 e protagonista di una omonima serie a fumetti pubblicata dalla DC Comics negli Stati Uniti d'America. \u00c8 basato sul personaggio del mostro di Frankenstein protagonista del romanzo \"Frankenstein, o il moderno Prometeo\" di Mary Shelley, ma fisicamente e mentalmente \u00e8 pi\u00f9 somigliante alla rappresentazione classica della Universal Pictures.\nStoria del personaggio.\nFu creato nel 1948 in una storia di Batman su \"Detective Comics\" n. 135; successivamente venne utilizzato come soggetto anche da Len Wein come \"Spawn of Frankenstein\", in cui il mostro cadde sotto l'influenza di Dracula e con lui combatt\u00e9 spesso contro Superman, Batman o lo Straniero Fantasma.\nL'ultima rivisitazione di Frankenstein \u00e8 stata opera di Grant Morrison e Doug Mahnke nel 2006 all'interno del progetto \"Sette Soldati della Vittoria\", dove agiva per conto della Super Human Advanced Defense Executive (S.H.A.D.E.). In questa versione appare anche nella miniserie \"Crisi infinita\".\nPoteri e abilit\u00e0.\nLa caratteristica pi\u00f9 conosciuta di Frankenstein \u00e8 la sua forza, infatti riesce a sollevare oltre 100 tonnellate, facendolo rientrare nella categoria dei supereroi dotati di forza incalcolabile dell'Universo DC. Una volta trascin\u00f2 l'intera isola di Manhattan e un'altra volta riusc\u00ec a spostare la Terra."}
{"id": "2574906", "revid": "819238", "url": "https://it.wikipedia.org/wiki?curid=2574906", "title": "Villa e parco Negrotto Cambiaso", "text": "Villa Negrotto Cambiaso \u00e8 un edificio di fine Ottocento situato al centro del parco comunale di Arenzano. Prende il nome dalla marchesa Matilda Negrotto Cambiaso, sua proprietaria nel XX secolo. \u00c8 oggi sede del municipio di Arenzano.\nStoria.\nNel luogo dove si trova attualmente Villa Negrotto Cambiaso sorgeva gi\u00e0 in epoca medievale una torre quadrata alta circa 21 metri. Nel 1558 il marchese Tobia Pallavicino acquist\u00f2 nel territorio di Arenzano un vasto appezzamento che comprendeva anche l'area dell'odierno parco e vi fece costruire una villa adiacente alla preesistente torre.\nLa villa aveva la funzione di dimora estiva suburbana, come di moda tra le ricche famiglie genovesi, e di centro agricolo, ed era per questo circondata non da un parco ma da un ordinato insieme di campi coltivati. Solo i terrazzamenti della zona ovest erano usati come vero e proprio giardino.\nLa situazione rimase la stessa fino alla fine del XIX secolo, quando nel 1880 la marchesa Luisa Sauli Pallavicino volle rinnovare e ristrutturare la villa creando un elegante parco al posto dei campi coltivati. Della progettazione fu incaricato l'architetto Luigi Rovelli, che si era gi\u00e0 occupato di sistemazioni simili per la villa e il parco del conte Eugenio Figoli Des Geneys ad Arenzano o per il parco della villa Brignole Sale Duchessa di Galliera a Genova Voltri.\nLa villa e la serra.\nGli interventi di Luigi Rovelli alla fine del XIX secolo rinnovarono la villa cinquecentesca trasformandola in un castello turrito, secondo la moda del tempo che amava rifarsi ad elementi medievali. La torre fu innalzata di 26 metri e il coronamento del palazzo e della torre stessa furono ornati da una merlatura ghibellina.\nTra gli archetti sottostanti la merlatura furono affrescati 144 stemmi che vogliono ricordare la storia della famiglia Pallavicino e le grandi famiglie genovesi con le quali avevano dei legami. Tra di essi vi sono ad esempio i blasoni dei Fieschi, degli Spinola, dei Grimaldi, dei Grillo, dei Durazzo, dei Sauli... Una serie di altri 19 stemmi, che decorano i lunotti delle finestre del primo piano, rappresentano invece luoghi dove hanno avuto luogo importanti imprese compiute dai Pallavicino nel corso dei secoli, come Gerusalemme, Cipro, la Sardegna, la Corsica...\nL'edificio, oggi sede del comune di Arenzano, \u00e8 stato recentemente restaurato ad opera dell'architetto Arcangelo Mazzella, riportando anche gli stemmi sbiaditi dal tempo al loro splendore originale.\nAlle spalle della villa, nel lato ovest del parco, con datazione risalente alla fine del 1800, fu realizzato un \"borgo medievale\" ristrutturando e decorando con elementi in stile medievale come merli e torrette alcuni edifici preesistenti. Il borgo \u00e8 ancora oggi collegato alla villa tramite un sentiero che vuole ricordare un cammino di ronda lungo delle mura munite di garitte di avvistamento.\nUn nuovo edificio fu aggiunto dalla marchesa Matilda Negrotto Cambiaso, divenuta la nuova proprietaria del parco, nel 1931, quando incaric\u00f2 l'architetto Lamberto Cusani di realizzare una serra nell'area a nord della villa. Cusani progett\u00f2 una grande serra in stile liberty prendendo come modello le ottocentesche serre in ferro e vetro di Francia e Inghilterra, caratterizzata da un padiglione centrale pi\u00f9 alto affiancato da due ali simmetriche e decorata con elementi geometrici, tralci e cornucopie.\nIl parco.\nTutto intorno alla villa, che rappresentava l'elemento centrale dell'insieme, fu realizzato il parco, in parte sfruttando la naturale conformazione del terreno ed in parte movimentando grandi quantitativi di terreno. Ruolo di spicco fu dato all'acqua, con la realizzazione di una serie di bacini artificiali collegati tra loro da ruscelli. Il percorso idrico terminava con una cascata che si gettava in un piccolo lago realizzato nella zona pi\u00f9 bassa del parco, a sud est, sulle cui sponde si trovava un edificio denominato \"chalet svizzero\" per via della sua forma che ricordava le casette alpine, elementi ora non pi\u00f9 esistenti.\nL'intera area fu quindi arricchita con alberi ed essenze esotiche.\nAttualmente \u00e8 possibile accedere al parco tramite tre ingressi: l'ingresso ovest, da Piazza Rodocanachi, attraversa il borgo medievale e segue il camminamento sulle mura dal quale si ha un'ottima vista sull'area sud. Gli altri due ingressi, a est su Piazza Allende e a nord su Via Sauli Pallavicino, immettono su due viali rettilinei che conducono entrambi verso la villa centrale.\nTra le piante presenti nel parco \u00e8 possibile incontrare alcune rarit\u00e0 botaniche, come il \"Cupressus lusitanica\", la \"Thuja placata\", l\"'Erythrina crista-galli\", il \"Pittosporum tenuifolium\" o il \"Cephalotaxus harringtonia\", oltre ad alberi pi\u00f9 comuni ma che colpiscono per le loro dimensioni. Tra di essi magnolie, canfore, platani, varie specie di palme ed un monumentale cedro del libano situato nei pressi della vasca circolare nella zona meridionale del parco, classificato fra gli Alberi monumentali della Regione Liguria.\nNell'area pianeggiante a sud est si trova un'area attrezzata a parco giochi per bambini.\nGli animali.\nArenzano fa parte del Parco naturale regionale del Beigua e il parco \u00e8 luogo di transito di diverse specie di uccelli. Oltre alle specie tipiche dell'aviofauna ligure (passeri, merli, colombi, gabbiani) si possono incontrare diverse specie di oche e anatre, come il germano reale, l'anatra ciuffata, l'anatra muta... Nell'area ovest alle spalle della villa risiede inoltre una colonia di pavoni. Nelle vasche davanti all'entrata della villa vivono diverse tartarughe."}
{"id": "2574909", "revid": "974994", "url": "https://it.wikipedia.org/wiki?curid=2574909", "title": "Biblioteca arcivescovile Delfino e Bartoliniana", "text": ""}
{"id": "2574910", "revid": "1869172", "url": "https://it.wikipedia.org/wiki?curid=2574910", "title": "Frankenstein (fumetto)", "text": ""}
{"id": "2574913", "revid": "26768702", "url": "https://it.wikipedia.org/wiki?curid=2574913", "title": "Royal Gurkha Riflemen", "text": ""}
{"id": "2574922", "revid": "1272592", "url": "https://it.wikipedia.org/wiki?curid=2574922", "title": "L'Oscurit\u00e0", "text": "L'Oscurit\u00e0 (\"The Dark\" in inglese) \u00e8 il quarto del gioco di carte collezionabili '. In vendita da met\u00e0 agosto 1994, LOscurit\u00e0\" \u00e8 un set indipendente e non fa parte di alcun blocco tematico.\nAmbientazione.\nL'ambientazione del set riprende la narrazione degli eventi interrottasi nell'espansione precedente: \"Antiquities\".\nLa \"guerra dei fratelli\" si \u00e8 conclusa, ma si \u00e8 lasciata dietro un continente in rovina, regni in macerie, intere popolazioni annientate, e l'esplosione dell'isola di Argoth ha gettato nell'atmosfera una mole impressionante di polvere e detriti, che causano l'offuscamento del sole e il diminuire della temperatura globale giorno dopo giorno. Con le citt\u00e0 distrutte, le civilt\u00e0 di Terisiare regrediscono e dimenticano l'umanesimo in corso prima dello scoppio della guerra, la paura regna sovrana e chi pratica la magia viene bruciato sul rogo. Solo due scuole segrete di arti arcane sopravvivono: a est la \"Citt\u00e0 delle ombre\", a ovest il \"conclave dei maghi\". Questo periodo di caos e barbarie passer\u00e0 alla storia come \"L'Oscurit\u00e0\", e avr\u00e0 termine con un'era glaciale, provocata dai devastanti effetti della guerra dei fratelli.\nCaratteristiche.\n\"L'Oscurit\u00e0\" \u00e8 composta da 119 carte, stampate a bordo nero, cos\u00ec ripartite:\nIl simbolo dell'espansione \u00e8 una sottile Luna crescente, e si presenta in bianco e nero indipendente dalla rarit\u00e0 delle carte.\n\"L'Oscurit\u00e0\" era disponibile in bustine da 8 carte assortite casualmente (2 non comuni e 6 comuni).\nTraduzione.\nLa versione in italiano del set \u00e8 stata stampata un anno dopo, come riportato nel copyright delle carte, che hanno stampato l'anno 1995 anzich\u00e9 1994. Alcune carte in italiano e con il simbolo della luna crescente sono presenti anche nell'espansione italiana \"Rinascimento\", stampata per\u00f2 con i bordi delle carte bianchi. L'italiano \u00e8 l'unica lingua in cui il set \u00e8 stato tradotto, nel resto del mondo \u00e8 stata distribuita l'originale versione in inglese.\nNovit\u00e0.\nL'espansione non introduce nel gioco nuove regole o abilit\u00e0."}
{"id": "2574923", "revid": "339392", "url": "https://it.wikipedia.org/wiki?curid=2574923", "title": "VIII armata britannica", "text": ""}
{"id": "2574927", "revid": "767487", "url": "https://it.wikipedia.org/wiki?curid=2574927", "title": "Jennifer Holliday", "text": "Ha iniziato la sua carriera a Broadway interpretando ruoli in vari musical, ma il successo \u00e8 arrivato con \"Dreamgirls\", uno dei pi\u00f9 famosi musical americani. \u00c8 vincitrice di due Grammy Award, un Tony Award ed \u00e8 conosciuta per il celebre singolo \"And I Am Telling You I'm Not Going,\" tratto dal sopracitato musical\".\"\nBiografia.\nJennifer Holliday ha ottenuto il suo primo grande successo a Broadway nel 1979. Ha interpretato vari personaggi, ma quello pi\u00f9 noto \u00e8 Effy Melody White nel musical \"Dreamgirls\". La sua performance nel ruolo \u00e8 stata largamente acclamata dalla critica, ed in particolare quella del numero musicale che chiude il primo atto, \"And I Am Telling You I'm Not Going\". La Holliday ha ricevuto molti premi grazie a questo ruolo, compreso il Tony Award per la migliore attrice protagonista in un musical, un Grammy Award per la sua versione registrata del brano, il Drama Desk Award e il Theatre World Award.\nVita privata.\nJennifer Holliday si \u00e8 sposata due volte. Nel marzo 1991 s'innamor\u00f2 del tastierista Billy Meadows e dopo due mesi si sposarono. \"Aveva un grande senso dell'umorismo e mi ha fatto ridere tutto il tempo\" dice la Holliday del suo primo marito. Nel dicembre del 1991, appena nove mesi dopo, il divorzio: il matrimonio, secondo Jennifer Holliday, non era lo stesso dei mesi di quando si amavano: \"Noi non ci conoscevamo abbastanza bene\".\nIl suo secondo matrimonio \u00e8 stato con Rev. Andre Woods (21 marzo 1993 - 1995), un carismatico predicatore del Michigan. Holliday si \u00e8 sentita devastata quando, nel 1994, il matrimonio si concluse, solo quattro mesi dopo che sua madre era morta di cancro. \"\u00c8 stato come vivere due morti al tempo stesso,\" Jennifer ricorda. \"Il dolore \u00e8 stato travolgente\".\nAttualmente vive a Manhattan, New York."}
{"id": "2574932", "revid": "287204", "url": "https://it.wikipedia.org/wiki?curid=2574932", "title": "Shushanik", "text": "Di fede cristiana, venne uccisa dal marito Varsken nella citt\u00e0 Tsurtavi, Georgia. Difese fino alla morte il diritto di professare il cristianesimo. Il suo martirio \u00e8 stato descritto nell'opera agiografica \"Martirio della santa regina Shushanik\" del suo confessore \"Giacobbe\" (Iakob Tsurtaveli).\nShushanik, figlia del generale armeno (sparapet) Vartan Mamikonian, spos\u00f2 l'eminente signore feudale (\"pitiakhsh\") Varsken, figlio di Arshusha, il quale venne ad opporsi a Vakhtang I Gorgasali, re di Kartli, schierandosi a fianco dei persiani. Varsken abiur\u00f2 il Cristianesimo adottando lo zoroastrismo. Uccise la sua sposa dopo che lei si rifiut\u00f2 di sottomettersi al suo ordine di abbandonare la fede cristiana. Varsken stesso fu messo a morte dal re Vakhtang nel 482.\nShushanik \u00e8 stata canonizzata dalle chiese armene e georgiane. La ricorrenza viene celebrata il 17 ottobre."}
{"id": "2574933", "revid": "247933", "url": "https://it.wikipedia.org/wiki?curid=2574933", "title": "Navidad (Cile)", "text": ""}
{"id": "2574938", "revid": "305870", "url": "https://it.wikipedia.org/wiki?curid=2574938", "title": "Arrow (missile TMD)", "text": ""}
{"id": "2574941", "revid": "287204", "url": "https://it.wikipedia.org/wiki?curid=2574941", "title": "Giuseppe Casciaro", "text": "Biografia.\nFu inizialmente avviato dalla famiglia agli studi classici, ma li interruppe ed inizi\u00f2 a frequentare i corsi di disegno di Paolo Emilio Stasi, che si avvide del suo talento e lo raccomand\u00f2 per l'iscrizione all'Istituto di Belle Arti di Napoli, dove fu ammesso e frequent\u00f2 con profitto i corsi di Gioacchino Toma e dello scultore Stanislao Lista.\nFrequent\u00f2 successivamente gli studi d'arte di Domenico Morelli e di Filippo Palizzi. Dopo un inizio non facile, si avvalse della tecnica del pastello e nel 1887 present\u00f2 undici opere, alla mostra della Promotrice napoletana \"Salvator Rosa\". Alla mostra della promotrice del 1888 ne present\u00f2 altre dodici e da allora la sua tecnica preferita fu il pastello, pur continuando a produrre, se pure in misura ridotta, dipinti ad olio. A differenza di molti altri artisti pugliesi Casciaro trov\u00f2, fin dalle sue prime apparizioni in pubblico, grande consenso presso i collezionisti, in particolare leccesi e salentini, mentre i musei furono inizialmente alquanto restii all'acquisizione di sue opere. Nella tecnica del pastello eccelse e ben presto fu considerato uno dei migliori, tra i pastellisti italiani dell'epoca. \nFu essenzialmente un paesaggista e produsse in particolare vedute dei dintorni di Napoli, dell'Irpinia (Nusco) e della Puglia. Ebbe rapporti di amicizia con pittori napoletani del periodo, quali Francesco Paolo Michetti, Edoardo Dalbono, Francesco Mancini, Attilio Pratella.\nEspose sia in Italia che all'estero e lavor\u00f2, nei primi anni del Novecento, anche per il noto mercante parigino Goupil.\nNel 1899 partecip\u00f2 alla III Esposizione internazionale d'arte di Venezia.\n\u00c8 stato professore onorario dell'Accademia di belle arti di Napoli, di quella di Urbino e di quella di Bologna. Molto nota era la sua collezione privata e raccolta d'arte, con opere di Antonio Canova e di Giovanni Fattori, andata poi dispersa.\nAlla Galleria dell'Accademia di Napoli sono presenti due pastelli di Giuseppe Casciaro\u02d0 \"Paesaggio napoletano\", 33x24,5 cm e \"Ponti Rossi\", 36x34,5 cm, che \u00e8 firmato e datato 1902. "}
{"id": "2574943", "revid": "1305772", "url": "https://it.wikipedia.org/wiki?curid=2574943", "title": "Battaglia di Guinegatte", "text": ""}
{"id": "2574948", "revid": "2062314", "url": "https://it.wikipedia.org/wiki?curid=2574948", "title": "Stemma delle F\u00e6r \u00d8er", "text": "Le prime tracce dello stemma delle F\u00e6r \u00d8er sono state ritrovate su delle sedie di epoca medievale (risalenti al XV secolo circa) nel villaggio di Kirkjub\u00f8ur: raffiguravano un montone (\"ve\u00f0rur\", in lingua faroese) su di uno scudo. Testimonianze di usi successivi mostrano la figura del montone nei sigilli utilizzati dai \"l\u00f8gr\u00e6ttumenn\", i membri del \"l\u00f8gting\", il parlamento faroese.\nLo stemma cadde in disuso con l'abolizione del \"l\u00f8gting\" nel 1816, e non venne pi\u00f9 recuperato, n\u00e9 dopo il ripristino del \"l\u00f8gting\" (nel 1852), n\u00e9 durante l'occupazione britannica durante la seconda guerra mondiale, unico periodo della storia moderna nel quale le isole non furono sotto la giurisdizione diretta della Danimarca.\nDopo l'entrata in vigore dell'atto di autogoverno, nel 1948, lo stemma torn\u00f2 a essere usato, non dal \"l\u00f8gting\" ma dal \"landsst\u00fdri\" (il governo), in quanto il titolo di \"l\u00f8gma\u00f0ur\" (anticamente, Capo del parlamento) fu ripristinato, ma con l'accezione capo del governo. Lo stemma segu\u00ec lo stesso percorso.\nIl 1\u00ba aprile 2004, l'Ufficio del primo ministro annunci\u00f2 che da quel giorno sia il primo ministro che il suo ufficio avrebbero usato una nuova versione dello stemma, che avrebbe ricalcato quella originale trovata sulle sedie di Kirkjub\u00f8ur. I colori furono ispirati da quelli della bandiera, con l'aggiunta del color oro. Il nuovo stemma rappresenta un montone (grigio, con corna e zoccoli dorati e lingua rossa) pronto a caricare, su uno scudo blu. Pu\u00f2 essere usato dai gabinetti dei ministeri e dai rappresentanti ufficiali faroesi, nonostante alcuni usino ancora il vecchio stemma."}
{"id": "2574971", "revid": "287204", "url": "https://it.wikipedia.org/wiki?curid=2574971", "title": "Grupo Recreativo e Cultural Onze Unidos", "text": "Il Grupo Recreativo e Cultural Onze Unidos, conosciuto semplicemente come Onze Unidos, \u00e8 una societ\u00e0 polisportiva portoghese con sede a Lisbona.\nStoria.\nFondata il 1\u00ba maggio 1976, tra le sue attivit\u00e0 conta anche il calcio a 5: la squadra disputa la prima divisione del Campeonato Nacional de Futsal, guadagnata al termine della stagione 2008-09."}
{"id": "2574972", "revid": "666668", "url": "https://it.wikipedia.org/wiki?curid=2574972", "title": "Onze Unidos", "text": ""}
{"id": "2574977", "revid": "290948", "url": "https://it.wikipedia.org/wiki?curid=2574977", "title": "Rory Maclean", "text": ""}
{"id": "2574979", "revid": "287204", "url": "https://it.wikipedia.org/wiki?curid=2574979", "title": "Brandis (disambigua)", "text": ""}
{"id": "2574990", "revid": "287204", "url": "https://it.wikipedia.org/wiki?curid=2574990", "title": "Brandeis", "text": ""}
{"id": "2574993", "revid": "367445", "url": "https://it.wikipedia.org/wiki?curid=2574993", "title": "Linea 2 (metropolitana di Barcellona)", "text": "La linea 2 della metropolitana di Barcellona \u00e8 stata l'ultima aggiunta alla rete nel XX secolo, se si esclude il caso particolare della Linea 11, e la prima ad essere dotata di accessi per persone a mobilit\u00e0 ridotta in tutte le stazioni e di una pavimentazione speciale per i non vedenti.\nIl tracciato, che unisce le stazioni terminali di Paral\u00b7lel e Badalona Pompeu Fabra \u00e8 a doppio binario sotterraneo. Le officine e i depositi si trovano nel cosiddetto Triangle Ferroviari, nei pressi della fermata La Pau. Possiede inoltre collegamenti di servizio con le linee L3 in corrispondenza della stazione Paral\u00b7lel ed L4 in corrispondenza della stazione La Pau.\nCaratteristiche generali.\nLa linea 2 \u00e8 gestita da Ferrocarril Metropolit\u00e0 de Barcelona nel contesto di Transports Metropolitans de Barcelona (TMB). Pu\u00f2 essere suddivisa in quattro tratte, in base al periodo di costruzione e alle metodologie impiegate:\nIl tracciato \u00e8 completamente sotterraneo a doppio binario e i treni sono guidati da un sistema automatico ma con la presenza del conduttore, in previsione di una automatizzazione totale. Tra la stazione Monumental e la stazione Paral\u00b7lel i treni circolano a sinistra, al contrario del resto della rete. In corrispondenza della stazione Monumental avviene l'inversione tra la circolazione a sinistra e quella a destra, tramite gallerie indipendenti su livelli diversi. Officine e depositi sono situati nel cosiddetto \"triangolo ferroviario\", vicino alla stazione di La Pau. Sono presenti inoltre collegamenti di interscambio con la linea 3 a Paral\u00b7lel e con la linea 4 a La Pau.\nLa linea 2 \u00e8 lunga 12,8\u00a0km con 18 stazioni e 20 treni circolanti in orario di punta. Nel 2010 ha trasportato 42,3 milioni di passeggeri, quinta linea per volume di traffico davanti alle linee L9/L10 e L11.\nI comuni serviti dalla linea sono Badalona, Barcellona e Sant Adri\u00e0 de Bes\u00f2s. Nel territorio di Barcellona attraversa due distretti, l'Eixample e Sant Mart\u00ed.\nStazioni.\nLe stazioni sono principalmente a marciapiede laterale, ad eccezione di Sant Antoni e Badalona Pompeu Fabra che presentano un'unica banchina centrale. Le stazioni Universitat, Passeig de Gr\u00e0cia e Tetu\u00e1n sono a banchina centrale con un muro di separazione che delimita due marciapiedi laterali. Tutte le stazioni sono dotate di sistemi di accessibilit\u00e0 per persone a mobilit\u00e0 ridotta. In otto stazioni ci sono corrispondenze con altre linee della metropolitana, con il Trambes\u00f2s e le Rodalies de Catalunya.\nMateriale rotabile.\nI treni in circolazione sono quelli della serie 9000 prodotta da Alstom, gli stessi usati per le linee L9 e L10. In precedenza venivano usati treni delle serie 2000 e 2100.\nI primi sette treni della serie 9000 sono entrati in servizio sulla linea 2 il 28 settembre 2006, gi\u00e0 dotati del sistema ATC-S per la guida automatica senza conduttore, che rimane comunque presente a bordo dei treni della L2. I 15 treni della serie 2100, fabbricati nel 1977, furono trasferiti progressivamente sulla linea L4 nel corso del 2007.\nStoria.\nIl progetto iniziale: la linea II.\nLa costruzione della linea II inizi\u00f2 nel 1955. Secondo il progetto originale, doveva unire il quartiere di Horta con il centro della citt\u00e0, facendo capolinea a Paral\u00b7lel e il suo primo tratto (allora conosciuto come linea II) tra Sagrera e Vilapicina entr\u00f2 in servizio nel 1959. Il 28 gennaio 1961 inizi\u00f2 la circolazione di treni a funzionamento automatico, con un sistema progettato dagli stessi tecnici della Metropolitana di Barcellona e gestito da relais e cellule fotoelettriche. Si tratt\u00f2 della prima applicazione al mondo di un sistema di guida totalmente automatizzato in una rete metropolitana di trasporti. Tuttavia la scarsa fiducia dei passeggeri costrinse i gestori a prevedere nella cabina di guida un controllore il cui unico compito era tranquillizzare gli utenti con la sua semplice presenza e a partire dal 1972 si utilizzarono altri sistemi.\nIl progetto iniziale prevedeva inoltre una stazione tra Sant Pau-Dos de Maig e Sagrada Fam\u00edlia che venne completata ma mai aperta al pubblico. La stazione, di nome \"Gaud\u00ec\" era stata realizzata secondo il progetto ma quando l'allora linea II venne incorporata nella linea V, venne a trovarsi troppo vicina alla stazione della Sagrada Fam\u00edlia. Nonostante sia rimasta inutilizzata, \u00e8 una delle stazioni fantasma meglio conservate. Il Comune di Barcellona l'ha utilizzata per effettuare studi statistici sui passaggi dei treni dell'attuale L5 e vi sono stati realizzati anche filmati pubblicitari.\nNel 1967 entr\u00f2 in funzione il prolungamento da Vilapicina a Horta.\nNel 1970 fu presa la decisione di inglobare questa tratta e quella non ancora inaugurata tra Sagrera e la Sagrada Fam\u00edlia nella nuova linea 5, allora denominata Linea V, con la conseguente scomparsa della Linea II. L'accorpamento doveva essere provvisorio, tanto che proseguirono i lavori, iniziati alla fine degli anni sessanta, di una nuova tratta di 4,3\u00a0km con sette stazioni tra Sagrada Familia e Paral\u00b7lel (allora denominata \"Poble Sec\"). L'appalto era stato assegnato nel 1968 e i lavori iniziarono l'anno successivo, promossi dal Comune di Barcellona e dal Ministero dei Trasporti, del Turismo e delle Comunicazioni (MTTC). Per la prima volta si impieg\u00f2 per la realizzazione una talpa meccanica che per\u00f2 incontr\u00f2 notevoli problemi per la presenza di falde acquifere e per le caratteristiche non omogenee del sottosuolo di Barcellona. I lavori furono sospesi qualche mese dopo, a causa di un blocco di pietra dell'antica muraglia che impose un cambiamento nel percorso. Nel 1973 i lavori si fermarono del tutto con il completamento del tunnel senza per\u00f2 proseguire oltre per mancanza di fondi.\nL'annessione del 1970 inizialmente non alter\u00f2 i progetti successivi. Il Piano delle Metropolitane del 1974 prevedeva l'unione della linea II con le tratte della linea V gi\u00e0 realizzate fino a Paral\u00b7lel, indicando cos\u00ec a progetto una linea Paral\u00b7lel-Taxonera (Linea II) e un'altra Cornell\u00e0-Pomar (Linea V).\nIl Piano delle Metropolitane del 1984 modific\u00f2 invece i progetti precedenti, configurando la rete secondo le modalit\u00e0 poi effettivamente messe in opera. In particolare, fu stabilito che il tratto La Pau - Pep Ventura sarebbe stato servito provvisoriamente dalla linea 4 fino all'apertura dalle linea 2 e fu reso definitivo l'assorbimento della vecchia linea II nella linea 5 onde evitare di impattare ulteriormente la Pla\u00e7a de Gaud\u00ed.\nLa ripresa del progetto.\nNel 1991 il Ministero dei Trasporti, del Turismo e delle Comunicazioni, la Generalitat de Catalunya e l'Entitat Metropolitana del Transport sottoscrissero un impegno per finanziare la linea 2. I tunnel tra le stazioni di Paral\u00b7lel e Sagrada Fam\u00edlia rimasero incompleti e inutilizzati fino alla ripresa del progetto della linea 2 per le Olimpiadi del 1992. L'intenzione del Comune di Barcellona, sotto il sindaco Pasqual Maragall, era di far arrivare la nuova linea fino all'anello olimpico del Montju\u00efc partendo dalla stazione di Sant Antoni, tuttavia la Generalitat, guidata allora da Jordi Pujol, bocci\u00f2 il progetto giudicandolo troppo costoso. Nel 1993 Jordi Pujol annunci\u00f2 che il prolungamento della linea 2 fino al Palau Nacional de Montju\u00efc era sospeso \"sine die\".\nFu deciso che la linea avrebbe seguito il percorso del progetto originario tra le stazioni della Sagrada Famiglia e del Paral\u00b7lel (sette stazioni con corrispondenza con le altre quattro linee), prolungandosi poi dalla Sagrada Fam\u00edlia a La Pau per servire il quartiere di Sant Mart\u00ed e avrebbe poi inglobato le cinque stazioni della Linea 4 tra La Pau e Pep Ventura, in esercizio dal 1986.\nPer la prima tratta, Paral\u00b7lel - Sagrada Fam\u00edlia, si decise di sfruttare i due tunnel con diametro di 5,3\u00a0m terminati nel 1973 mentre la seconda tratta Sagrada Fam\u00edlia - la Pau avrebbe utilizzato un unico tunnel a doppio binario. Complessivamente, le due tratte coprono una lunghezza di 9,1\u00a0km, con 12 stazioni di cui 6 di corrispondenza e 10 treni circolanti, per un costo preventivo totale di 40 milioni di peseta.\nLa prima tratta tra la stazione di Sant Antoni e la Sagrada Fam\u00edlia venne inaugurata a settembre 1995 e prolungata al capolinea di Paral\u00b7lel a dicembre dello stesso anno. Vi furono polemiche all'inaugurazione tra il sindaco di Barcellona, Pasqual Maragall e il presidente della \"Generalitat\" Jordi Pujol: il sindaco ricord\u00f2 a Pujol che la \"Generalitat\" non aveva mantenuto l'impegno di far arrivare la linea 2 a Montju\u00efc, ritenendolo non prioritario.. La seconda tratta da Sagrada Fam\u00edlia a La Pau fu inaugurata nel 1997.\nLa tratta La Pau - Pep Ventura.\nIl collegamento tra La Pau e Pep Ventura fu costruito originariamente nell'ambito della linea V (in seguito L5) con l'intento di farla arrivare fino a Badalona e i lavori ebbero inizio nel 1977. Il collegamento con la L5 previsto tra La Pau e Sagrada Fam\u00edlia non era stato per\u00f2 realizzato e venne inaugurato nel 1985 ma integrato nella linea IV (in seguito L4) in via provvisoria, dato che il Piano delle Metropolitane del 1984 stabiliva che questa tratta sarebbe stata di pertinenza della linea L2 a partire dal 1995. Le date previste non furono rispettate e nel 1997 la linea 2 terminava ancora a La Pau.\nNel 1997 fu costituita l'Autoritat del Transport Metropolit\u00e0 (ATM) con l'incarico di coordinare i trasporti pubblici dell'intera area metropolitana di Barcellona. L'ATM incluse l'intervento nel Piano Direttivo delle Infrastrutture 2001-2010, come consigliato dagli studi sulla mobilit\u00e0. A giugno 2002 venne chiusa parte della L4 tra le stazioni di Selva de Mar e Pep Ventura, per realizzare i lavori necessari per l'integrazione di questa tratta nella L2. Anche la tratta tra Selva de Mar e La Pau, pur non facendo parte del cambio di linea, venne chiusa per realizzare la nuova stazione El Maresme-F\u00f2rum. I lavori prevedevano l'adattamento degli accessi e l'installazione di una nuova linea aerea e di nuovi sistemi di sicurezza. Il 1\u00ba ottobre 2002, dopo tre mesi di lavori, il cambio di linea divenne operativo e la tratta La Pau - Pep Ventura fu riaperta come parte della linea 2, che arriv\u00f2 cos\u00ec a una lunghezza di 13,1\u00a0km. In quest'occasione, la stazione Joan XXIII venne rinominata Artigues-Sant Adri\u00e0.\nIl prolungamento a Badalona.\nI lavori di prolungamento della linea 2 fino a Badalona iniziarono nel 2006, con l'intento di arrivare nel centro cittadino costruendo una nuova stazione. I lavori furono realizzati a cielo aperto con la costruzione di muri di sostegno poi ricoperti di cemento, partendo dalla piazza di Pep Ventura fino alla piazza Pompeu Fabra, in precedenza nota come Illa Fradera. L'Illa Fradera era un complesso di case che fu demolito a met\u00e0 ottobre 2006, in ritardo rispetto al previsto, anche perch\u00e9 a met\u00e0 luglio 2005 alcune case erano state occupate. Questo non fu l'unico contrattempo, dato che durante i lavori di scavo furono rinvenuti resti archeologici dell'antica citt\u00e0 romana di Baetulo, cosa che rende difficili ulteriori prolungamenti data la possibilit\u00e0 che ce ne siano altri. Dopo il 2010 fu necessario rifare i binari poich\u00e9 vi era un errore nel grado di inclinazione.\nLa nuova stazione capolinea Badalona Pompeu Fabra doveva chiamarsi originariamente \"Badalona Centre\". Tuttavia, diverse associazioni badalonesi avevano chiesto da tempo maggiori riconoscimenti al nome di Pompeu Fabra, badalonese d'adozione, e nel 2008 fu avviata una campagna in questo senso. Accogliendo queste richieste, ad aprile 2010 l'ATM approv\u00f2 il nome \"Badalona Pompeu Fabra\" per la nuova stazione che sarebbe entrata in servizio a luglio dello stesso anno. Contestualmente anche la piazza ricavata dalla demolizione dell'Illa Fradera fu intitolata a Pompeu Fabra. I lavori di urbanizzazione della piazza sono terminati a maggio 2011. Nel Piano Direttivo delle Infrastrutture 2001-2010 e in quello successivo 2009-2018 \u00e8 prevista una corrispondenza con la linea 1 che dovrebbe essere prolungata anch'essa da Fondo a Badalona Pompeu Fabra.\nEvoluzioni future.\nErano previsti due prolungamenti in direzione nord-est e in direzione sud-ovest. Per quanto riguarda il primo, il progetto del piano di trasporti 2001-2010 prevedeva l'estensione da Badalona fino all'Ospedale Universitario Germans Trias i Pujol a Can Rut\u00ec, tuttavia nel successivo piano 2009-2018 di tale estensione non si fa pi\u00f9 menzione.\nPer quanto riguarda invece il prolungamento in direzione sud-ovest, il piano \u00e8 di portare il capolinea al terminale T1 dell'aeroporto di Barcellona-El Prat, suddiviso in due tratte. La prima tratta, di 6,1\u00a0km collegher\u00e0 la stazione di Sant Antoni con quella di Zona Franca con la realizzazione di sei fermate, lo spostamento dell'interscambio con la L3 a Poble Sec e la chiusura della fermata Paral\u00b7lel che verr\u00e0 convertita in stazione di deposito e manovra. A Zona Franca la linea 2 si unir\u00e0 alla linea 9, condividendone il percorso fino al capolinea dell'aeroporto. In seguito a considerazioni economiche, al 2015 la realizzazione di questo prolungamento \u00e8 stata prorogata a data da destinarsi."}
{"id": "2574997", "revid": "22475", "url": "https://it.wikipedia.org/wiki?curid=2574997", "title": "Piazza Conti", "text": "Piazza Augusto Conti \u00e8 una piazzetta situata nella zona di piazza Savonarola a Firenze, a breve distanza da piazzale Donatello. Si trova all'imbocco di via Marsilio Ficino, confluente in via degli Artisti.\nStoria e descrizione.\nDi forma quadrangolare, la piazza sorse alla fine dell'Ottocento alla confluenzqa di due strade, davanti all'ingresso del vecchio cimitero della Misericordia. Oggi \u00e8 punto di passaggio di numerose linee di trasporto pubblico urbano. \nIl monumento ad Augusto Conti.\nAl suo interno un piccolo giardinetto, sistemato nel 1955-1957 con oleandri e siepi di alloro su iniziativa dell'allora assessore alle Belle Arti Piero Bargellini, ospita il busto del filosofo toscano Augusto Conti, di Cesare Zocchi; la scultura reca sul basamento la seguente epigrafe:\nSul retro del basamento un'altra lapide ricorda che il monumento fu eretto da un comitato cittadino col beneplacito del Comune il giorno 29 maggio 1916. \nSfortunatamente, la scultura \u00e8 stata danneggiata da ignoti che ne hanno rotto una mano. Si tratta di un vecchio vandalismo: gli stessi Bargellini-Guarnieri, nel loro repertorio del 1978, ricordano come lo scultore ebbe \"il torto\" di fare il busto con l'indice dritto in segno di sicurezza e autorit\u00e0, diventando presto \"la vittima di monelli e di vandali\".\nLungo i marciapiedi che circondano il giardinetto sono piantati alcuni begli esemplari di Ginkgo biloba.\nIl Cimitero della Misericordia.\nSulla piazza, come accennato, si affaccia l'ingresso principale del cimitero monumentale della Misericordia, detto \"ai Pinti\" per la vicinanza dell'antica Porta a Pinti; gi\u00e0 dal 1898 tale cimitero non fu pi\u00f9 utilizzato poich\u00e9 ormai inglobato nella citt\u00e0, ed \u00e8 stato pertanto sostituito dal cimitero della Misericordia a Soffiano.\nLapidi in via Marsilio Ficino.\nLo stesso Augusto Conti \u00e8 ricordato anche in una lapide nella vicina via Marsilio Ficino, sul luogo della sua residenza:\nSempre in via Ficino, al 6, una lapide con busto e altre decorazioni in bronzo ricorda il pittore Stefano Ussi, assai pi\u00f9 celebre nell'Ottocento che ai giorni nostri: fu proprio Augusto Conti a pronunciarne l'orazione funebre.\nSULLA CASA DEL PITTORE&lt;br&gt;\nSTEFANO USSI&lt;br&gt;\nFU POSTA NELL'APRILE 1902&lt;br&gt;\nPER PUBBLICA SOTTOSCRIZIONE&lt;br&gt;\nPROMOSSA DAL CIRCOLO DEGLI ARTISTI&lt;br&gt;\nQUESTA EFFOGIE DI LUI&lt;br&gt;\nMA NE' SUOI CAPOLAVORI \u00c8 L'ANIMA SUA&lt;br&gt;"}
{"id": "2574999", "revid": "360299", "url": "https://it.wikipedia.org/wiki?curid=2574999", "title": "Trita documenti", "text": ""}
{"id": "2575003", "revid": "1226", "url": "https://it.wikipedia.org/wiki?curid=2575003", "title": "F. A. Mitchell-Hedges", "text": ""}
{"id": "2575008", "revid": "24443", "url": "https://it.wikipedia.org/wiki?curid=2575008", "title": "Hochstuhl / Veliki Stol", "text": ""}
{"id": "2575010", "revid": "125930949", "url": "https://it.wikipedia.org/wiki?curid=2575010", "title": "Amici di Maria De Filippi (nona edizione, fase iniziale)", "text": "La nona edizione di Amici di Maria De Filippi \u00e8 andata in onda con la sua fase iniziale dal 26 settembre 2009 al 9 gennaio 2010, ed \u00e8 andata in onda su Canale 5 dal luned\u00ec al venerd\u00ec dalle 16:15 alle 16:50 circa, il sabato con la puntata speciale condotta da Maria De Filippi in onda dalle 14:10 alle 16:00. Il programma va in diretta dal luned\u00ec al sabato dalle 10:00 alle 18:00 su Premium Extra 2. Dal 28 dicembre \"Amici\" approda anche sul canale digitale Iris tutti i giorni dalle 20:00 alle 21:00.\nAlcune delle novit\u00e0 pi\u00f9 importanti di quest'edizione sono l'assenza della classe di recitazione (sebbene la materia resti oggetto di studio all'interno della scuola e gli insegnanti di recitazione siano rimasti invariati) e la formazione di una classe di cantanti lirici nella categoria cantanti. Ulteriore novit\u00e0 \u00e8 l'assegnazione di tre borse di studio di un anno che daranno la possibilit\u00e0 ai ragazzi della categoria dei ballerini di frequentare l'Accademia di Jos\u00e9 Limon a New York, il Teatro San Carlo di Napoli o il Boston Ballet.\nNuovi ingressi anche per quanto riguarda il corpo insegnanti: Loretta Martinez (insegnante di canto diplomata a Boston), Charlie Rapino (all'anagrafe Charlie Mallozzi, produttore di successi internazionali come \"Mi Chico Latino\" di Geri Halliwell, \"The Rhythm of the Night\" dei Corona, \"Sweet Dreams\" dei La Bouche, \"What Is Love\" di Haddaway), Marco Garofalo e Giuseppe Carbone.\nRegolamento.\nIl regolamento della fase iniziale prevede che i 22 ragazzi, suddivisi in due squadre (la squadra del Sole e la squadra della Luna), ogni settimana si affrontino in una serie di sfide tra componenti di squadre opposte al termine di ognuna delle quali la commissione attribuisce la vittoria a una o l'altra squadra. Per le prove che riguardano il canto hanno facolt\u00e0 di voto anche i discografici i quali hanno anche la possibilit\u00e0 di scegliere 2 alunni a cui sono interessati: la scelta della casa discografica \u00e8 segreta a meno che non ci sia un cambio di idea o l'eliminazione del concorrente e, nel caso in cui 2 case discografiche scelgano uno stesso alunno, questo ha facolt\u00e0 di scegliere il progetto discografico pi\u00f9 interessante.\nLa squadra vincente \u00e8 immune da possibili sfide da parte di sfidanti esterni che vogliono entrare nella scuola. La squadra perdente \u00e8 invece esposta alla sfida esterna il cui candidato viene stabilito dalla commissione.\nLe sfide esterne vengono valutate da un giudice esterno al fine di garantire l'imparzialit\u00e0 di giudizio. Il primo in classifica \u00e8 immune da ogni sfida anche se componente della squadra perdente.\nLa commissione pu\u00f2 riservarsi anche la possibilit\u00e0 di mettere in sfida altri concorrenti o mettere in discussione il posto nella scuola di uno dei componenti decidendo modi e termini della messa in discussione (tramite una sfida, tramite limite di tempo per dimostrare miglioramenti ecc.).\nIl passaggio al serale non avviene pi\u00f9 tramite la classifica di gradimento (per cui passa direttamente al serale solamente il primo in classifica) ma tramite un esame di idoneit\u00e0 valutato da una commissione composta per met\u00e0 da membri esterni e met\u00e0 da membri interni.\nConcorrenti.\nI 22 ragazzi scelti dalla commissione che entrano a far parte della scuola il 26 settembre 2009 sono suddivisi in 2 categorie: ballo e canto (la classe di canto prevede anche cantautori e cantanti lirici mentre la classe di ballo prevede anche ballerini classici).\nIl simbolo accanto indica la squadra di appartenenza ( Sole o Luna), mentre sotto \u00e8 indicato il nome dell'insegnante che segue l'alunno.\n\u00a0Cantanti\u00a0\n\u00a0Cantautori\u00a0\n\u00a0Ballerini\u00a0\n\u00a0Ballerini classici\u00a0\nNel corso del programma sono entrati a far parte della scuola anche i seguenti ragazzi, vincendo la sfida esterna:\nInsegnanti.\n\u00a0Canto\u00a0\n\u00a0Recitazione\u00a0\n\u00a0Danza\u00a0\nCollaboratori e Autori\nSvolgimento della fase iniziale.\nTabellone delle sfide e delle eliminazioni.\nNel tabellone sono indicate, per ogni puntata, l'esito della sfida a squadre, lo sfidante scelto dalla commissione per la sfida esterna e le eventuali eliminazioni.\nI simboli e indicano rispettivamente la squadra del Sole e della Luna, il punteggio accanto al simbolo sta ad indicare quanti punti il singolo concorrente ha dato alla propria squadra tramite la sua esibizione. Eventuali mezzi punti sono da attribuire a esibizioni svolte in coppia o in gruppo (passi a due, duetti, etc), per cui il punto assegnato viene diviso per merito a entrambi i concorrenti; punti nulli sono da attribuire a pareggi.\nLegenda:\n\u00a0\u00a0\u00a0\u00a0 Immune/Accede al serale\n\u00a0\u00a0\u00a0\u00a0 In sfida\n\u00a0\u00a0\u00a0\u00a0 Eliminato/a\n\u00a0S\u00a0 Sfidabile\n\u00a01\u00a0 Primo in classifica\n\u00a0I\u00a0\u00a0 Insfidabile\n\u00a0A\u00a0 Allievo della settimana\n\u00a0\u266a\u00a0 Ottiene l'inedito\n\u00a0D\u00a0 Banco in discussione\n\u00a0V\u00a0 Verifica superata\n\u00a0V\u00a0 Verifica non superata\nSettimana 1.\nCon la puntata di sabato 26 settembre 2009 si \u00e8 formata la nuova classe composta di 22 alunni e suddivisi in 8 cantanti, 2 cantautori, 1 cantante lirico, 1 musicista cantautore, 8 ballerini e 2 ballerine classiche. Come nelle precedenti edizioni la classe \u00e8 stata suddivisa in due squadre, Sole e Luna, composte entrambe da 11 elementi e capitanate rispettivamente dalla cantante Valeria Valente e dal musicista cantautore Enrico Nigiotti.\nLa commissione, come da regolamento, al termine della prima settimana ha assegnato la nomina di \"allievo della settimana\" alla cantante Valeria e al ballerino Nicol\u00f2.\nDurante la puntata di sabato 3 ottobre 2009 si \u00e8 svolta la prima sfida a squadre che ha visto vincitrice la squadra della Luna con un punteggio di 6 a 1.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra del Sole \u00e8 risultata sfidabile e la commissione ha deciso di mandare in sfida il ballerino Michele. La commissione ha inoltre deciso di mandare in sfida anche la cantante Loredana come provvedimento disciplinare.\nCome nelle edizioni precedenti \u00e8 stata annunciata la sfida per gli inediti per tutti i cantanti e il cui esito \u00e8 stabilito dalla casa discografica che ha proposto l'inedito: il primo inedito intitolato \"Davvero\" \u00e8 stato proposto da Rudy Zerbi ed \u00e8 stato conteso tra le cantanti Emma e Arianna.\nSettimana 2.\nLa commissione ha preso provvedimenti riguardo alla discussione avuta tra il cantante Davide e l'insegnante Alessandra Celentano durante la prima settimana e ha stabilito una sospensione di tre giorni per l'alunno.\nVisto l'esito della prima sfida a squadre e dopo aver confrontato i voti ottenuti dagli alunni durante la prima settimana, la commissione ha deciso di riequilibrare le squadre proponendo due scambi:\nLa commissione, come da regolamento, al termine della seconda settimana ha assegnato la nomina di \"allievo della settimana\" alla ballerina Maddalena.\nDurante la seconda settimana si sono svolte anche le sfide contro gli sfidanti esterni:\nSfida: Loredana VS Antonella.\nDurante la puntata di sabato 10 ottobre 2009 si \u00e8 svolta la seconda sfida a squadre che ha visto vincitrice la squadra della Luna con un punteggio di 4 a 2.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra del Sole \u00e8 risultata sfidabile e la commissione ha deciso di mandare in sfida il cantautore Rosolino e la ballerina classica Borana.\nPer la sfida dell'inedito \"Davvero\", Rudy Zerbi ha assegnato la canzone alla cantante Emma della squadra della Luna, ha proposto un nuovo inedito intitolato \"La voce delle stelle\" conteso tra le cantanti Januaria e Loredana e ha assegnato un altro inedito alla cantante Arianna.\nSettimana 3.\nLa commissione, come da regolamento, al termine della terza settimana ha assegnato la nomina di \"allievo della settimana\" ai cantanti Matteo e Loredana e alla ballerina Elena. Durante la terza settimana si sono svolte le seguenti sfide contro gli sfidanti esterni:\nSfida: Rosolino VS Stefano.\nIl cantautore Rosolino ha perso la sfida contro lo sfidante Stefano che \u00e8 entrato al suo posto nella squadra del Sole come cantante.\nDurante la puntata di sabato 17 ottobre 2009 si \u00e8 svolta la terza sfida a squadre che ha visto vincitrice la squadra del Sole con un punteggio di 5 a 3.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile e la commissione ha deciso di mandare in sfida la ballerina Elena.\nPer la sfida dell'inedito \"La voce delle stelle\", Rudy Zerbi ha assegnato la canzone alla cantante Loredana della squadra del Sole e ha proposto due nuovi inediti: il primo intitolato \"Lovin' you\" e conteso tra le cantanti Valeria e Januaria, il secondo intitolato \"Speciale\" e conteso tra i cantanti Denis e William.\nSettimana 4.\nNella puntata pomeridiana del 19 ottobre 2009 l'insegnante di danza hip-hop Kris ha messo in discussione il banco del ballerino Giorgio: la commissione ha appoggiato all'unanimit\u00e0 la richiesta e il ballerino ha dovuto cos\u00ec lasciare il banco e la scuola.\nNella stessa puntata l'insegnante di danza classica Alessandra Celentano ha messo in discussione il banco della ballerina Maddalena, ma l'insegnante Steve La Chance non ha appoggiato la richiesta e la ballerina \u00e8 rimasta nella scuola.\nDurante la quarta settimana si sono svolte anche le sfide contro gli sfidanti esterni:\nSfida: Elena VS Sabrina.\nInoltre si \u00e8 svolta una sfida tra sfidanti esterni per il banco libero di hip-hop giudicata dall'insegnante Kris:\nSfida: Banco libero di Hip-hop.\nIl ballerino Gabriele \u00e8 entrato quindi a far parte della squadra della Luna in qualit\u00e0 di ballerino hip-hop e allievo di Kris.\nDurante la puntata di sabato 24 ottobre 2009 si \u00e8 svolta la quarta sfida a squadre che ha visto vincitrice la squadra del Sole con un punteggio di 5 a 4.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile e la commissione ha deciso di mandare in sfida la cantante Januaria.\nPer la sfida dell'inedito \"Speciale\", Rudy Zerbi ha assegnato la canzone al cantante William della squadra della Luna, mentre l'inedito \"Lovin' You\" \u00e8 stato assegnato alla cantante Valeria della squadra del Sole. Rudy Zerbi ha inoltre assegnato due nuovi inediti rispettivamente alle cantanti Loredana e Emma.\nLa commissione, come da regolamento, al termine della quarta settimana ha assegnato la nomina di \"allievo della settimana\" al ballerino Gabriele.\nSettimana 5.\nNella puntata pomeridiana del 26 ottobre 2009 l'insegnante di danza Steve La Chance ha messo in discussione il banco della ballerina Stella: la commissione ha appoggiato all'unanimit\u00e0 la richiesta e la ballerina ha dovuto cos\u00ec lasciare il banco e la scuola.\nAnalogamente, nella puntata pomeridiana del 27 ottobre l'insegnante di canto Loretta Martinez ha messo in discussione il banco del cantante Denis e del cantante Davide: la commissione ha appoggiato all'unanimit\u00e0 la richiesta per Denis e il cantante ha dovuto lasciare il banco e la scuola mentre il cantante Davide ha avuto la possibilit\u00e0 di rimanere nella scuola grazie al voto contrario di Grazia Di Michele e Charlie Rapino.\nDurante la quinta settimana si \u00e8 svolta le seguente sfida contro la sfidante esterna:\nSfida: Januaria VS Anna.\nLa cantante Januaria ha perso la sfida contro la sfidante Anna che \u00e8 entrata al suo posto nella squadra della Luna come cantante.\nDurante la puntata di sabato 31 ottobre 2009 si \u00e8 svolta la quinta sfida a squadre che ha visto vincitrice la squadra del Sole con un punteggio di 4 a 3.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile e la commissione ha deciso di mandare in sfida la ballerina classica Grazia e il cantautore Pierdavide.\nSettimana 6.\nA partire da questa settimana ha avuto inizio un periodo di verifica in cui gli alunni hanno dovuto confermare il voto d'ingresso o dimostrare un miglioramento, pena la messa in sfida o la messa in discussione del banco.\nNelle puntate pomeridiane le cantanti Loredana, Emma e Valeria,il cantante Davide, le ballerine Elena e Maddalena, la ballerina classica Borana e il ballerino Riccardo hanno sostenuto l'esame di verifica con i seguenti esiti:\nIl ballerino Riccardo, non avendo superato la verifica, \u00e8 stato messo in sfida.\nDurante la sesta settimana si sono svolte anche le sfide contro gli sfidanti esterni:\nSfida: Pierdavide VS Andrea.\nDurante la puntata di sabato 7 novembre 2009 si \u00e8 svolta la sesta sfida a squadre che ha visto vincitrice la squadra del Sole con un punteggio di 4 a 3.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile e la commissione ha deciso di mandare in sfida il ballerino Stefano.\nSettimana 7.\nNelle puntate pomeridiane i cantanti William e Stefanino, la cantante Arianna, il musicista cantautore Enrico, il lirico Matteo,i ballerini Michele e Gabrielee la ballerina classica Grazia hanno sostenuto l'esame di verifica con il seguente esito:\nIl cantante William, il musicista cantautore Enrico e il ballerino Michele non avendo superato la verifica,sono stati messi in sfida in sfida.\nDurante la settima settimana si sono svolte le seguenti sfide contro gli sfidanti esterni:\nSfida: Stefano VS Mirko.\nIl ballerino Riccardo ha perso la sfida contro lo sfidante Antonio che \u00e8 entrato al suo posto nella squadra del Sole come ballerino.\nDurante la puntata di sabato 14 novembre 2009 si \u00e8 svolta la sesta sfida a squadre che ha visto vincitrice la squadra del Sole con un punteggio di 2 a 1.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile. La squadra della Luna ha votato per decidere chi mandare in sfida della propria squadra ottenendo le seguenti votazioni:\nLa commissione non ha accettato la scelta della squadra di mettere in sfida il cantante Davide e inoltre ha deciso di non mandare in sfida nessun componente della Luna.\nSettimana 8.\nDurante l'ottava settimana si sono svolte le seguenti sfide contro gli sfidanti esterni:\nSfida: Enrico VS Danilo.\nCome per la squadra della Luna, \u00e8 stato chiesto alla squadra del Sole di scegliere un candidato all'interno della propria squadra da mandare in sfida in caso di perdita della squadra ottenendo le seguenti votazioni:\nDurante la puntata di sabato 21 novembre 2009 si \u00e8 svolta l'ottava sfida a squadre che ha visto vincitrice la squadra del Sole con un punteggio di 4 a 3.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 risultata sfidabile e la commissione ha deciso di mandare in sfida la cantante Anna.\nSettimana 9.\nDurante la nona settimana si sono svolte le seguenti sfide contro gli sfidanti esterni:\nSfida: Anna VS Mariangela.\nL'insegnante Alessandra Celentano ha messo in discussione i banchi dei ballerini Michele, Nicol\u00f2, Maddalena, Gabriele e della ballerina classica Grazia.\nDurante la puntata di sabato 28 novembre 2009 il ballerino Nicol\u00f2 \u00e8 stato sottoposto all'esame di tre giudici esterni con il seguente esito:\nNicol\u00f2.\nNella stessa puntata si \u00e8 svolta la nona sfida a squadre che ha visto vincitrice la squadra della luna con un punteggio di 4 a 3.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra del Sole \u00e8 risultata sfidabile e la commissione ha deciso di mandare in sfida la cantante Arianna.\nSettimana 10.\nIn risposta alla decisione dell'insegnante Alessandra Celentano di sottoporre il ballerino Gabriele al giudizio di una super-commissione di esperti, l'insegnante Kris ha proposto direttamente la messa in sfida del ballerino considerandolo svantaggiato dalla situazione e dalla verifica.\nL'insegnante Giuseppe Vessicchio propone la messa in discussione del banco del cantante William: la proposta viene accettata e il cantante viene messo in sfida.\nDurante la decima settimana si sono svolte le seguenti sfide contro gli sfidanti esterni:\nSfida: Arianna VS Stefania.\nDurante la puntata di sabato 5 dicembre 2009 la ballerina Grazia \u00e8 stata sottoposta all'esame di tre giudici esterni con il seguente esito:\nGrazia.\nNella stessa puntata si \u00e8 svolta la decima sfida a squadre che ha visto vincitrice la squadra della Luna con un punteggio di 4 a 1.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra del Sole \u00e8 risultata sfidabile e la commissione ha deciso di mandare in sfida la ballerina Borana.\nSettimana 11.\nDurante l'undicesima settimana si sono svolte le seguenti sfide contro gli sfidanti esterni:\nSfida: Borana VS Adriana.\nDurante la puntata di gioved\u00ec 10 dicembre 2009 il ballerino Michele \u00e8 stato sottoposto all'esame di tre giudici esterni con il seguente esito:\nMichele.\nNella puntata di sabato 12 dicembre 2009 si \u00e8 svolta l'undicesima sfida a squadre che ha visto vincitrice la squadra della Luna con un punteggio di 4 a 0.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra del Sole \u00e8 risultata sfidabile e la commissione ha deciso di mandare in sfida il ballerino Nicol\u00f2. Lo sfidante presentato ha dichiarato per\u00f2 di voler sfidare tutti per cui la sfida \u00e8 stata estesa a tutti i ballerini maschi della scuola.\nSettimana 12.\nDurante la puntata di luned\u00ec 14 dicembre 2009 la ballerina Maddalena \u00e8 stata sottoposta all'esame di tre giudici esterni con il seguente esito:\nMaddalena.\nLa ballerina Maddalena, visto l'esito negativo del suo esame, ha deciso di mettersi in discussione davanti alla commissione ottenendo un ulteriore esito negativo. Nella puntata pomeridiana di mercoled\u00ec 16 dicembre ha deciso di non abbandonare la scuola e di affrontare la sfida.\nNella puntata di venerd\u00ec 18 dicembre 2009 si \u00e8 svolta la sfida tra la ballerina Maddalena e lo sfidante esterno Nicholas con il seguente esito:\nSfida: Maddalena VS Nicholas.\nNella puntata di sabato 19 dicembre 2009 si \u00e8 svolta la sfida tra lo sfidante Rodrigo e i ballerini maschi della scuola, giudicata dalla commissione di ballo interna, con i seguenti esiti:\nIl ballerino Rodrigo, non avendo perso nessuna sfida, \u00e8 entrato a far parte della scuola prendendo il posto del ballerino Nicol\u00f2 della squadra del Sole.\nNella stessa puntata si \u00e8 svolta la dodicesima sfida a squadre che ha visto vincitrice la squadra del Sole con un punteggio di 2 a 1.\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nIn quanto squadra perdente, la squadra della Luna \u00e8 sottoposta per prima agli esami di sbarramento per l'accesso al serale.\nDa questo momento \u00e8 stato chiuso il televoto per la classifica di gradimento nella quale il cantante Matteo \u00e8 risultato al primo posto ottenendo cos\u00ec l'accesso diretto alla fase serale del programma.\nUltima settimana.\nDurante l'ultima settimana della fase iniziale si sono svolti gli esami di sbarramento per tutti i ragazzi della scuola e al termine dei quali sono stati stabiliti i nomi dei 14 ragazzi che hanno avuto accesso alla fase serale del programma. Gli esami sono stati valutati da due super-commissioni costituite per met\u00e0 da commissari interni e met\u00e0 da commissari esterni ovvero:\nI 14 ragazzi scelti per accedere alla fase serale sono stati suddivisi equamente in due squadre in questo modo:\nSquadra Bianca \nSquadra Blu \nNon hanno quindi superato l'esame i cantanti Davide, Valeria e Arianna e i ballerini Antonio, Gabriele e Nicholas.\nViene fatta anche una Prova serale che ha visto vincitrice la squadra Blu con un punteggio di 5 a 1 .\nAlla votazione per le esibizioni hanno preso parte i seguenti insegnanti e i seguenti discografici:\nPer la sfida sono state proposte le seguenti prove:\nClassifica di gradimento.\nLegenda:\n\u00a0\u00a0\u00a0\u00a0 Immune/Accede al serale\n\u00a0\u00a0\u00a0\u00a0 New Entry\n\u00a0\u00a0\u00a0\u00a0 Eliminato/a\n\u00a0\u00a0\u00a0\u00a0 Sospeso/Espulso/Ritirato\n\u00a0\u00a0\u00a0\u00a0 Componente Squadra del \n\u00a0\u00a0\u00a0\u00a0 Componente Squadra della \nClassifica di gradimento WEB.\nQuesta classifica non influisce sull'andamento della trasmissione.\nInoltre,la classifica presenta solo i primi dieci allievi preferiti dal pubblico su Internet,di settimana in settimana.\nAscolti.\nAscolti giornalieri.\nIn questa tabella sono indicati i risultati in termini di ascolto della striscia quotidiana in onda dal luned\u00ec al venerd\u00ec su Canale 5 dalle 16:15 alle 16:55\nLa sigla.\nLa sigla \u00e8 un medley di alcune canzoni di Michael Jackson: \"You Are Not Alone\", \"Don't Stop 'Til You Get Enough\" e \"Heal the World\". La prima e l'ultima canzone erano cantate dai ragazzi. Non ci sono state molte varianti di questa sigla:\nGli altri ballerini entrati tramite sfida non comportano cambiamenti sostanziali alla sigla. \nPer la fase serale si sono distinte due sigle: Satisfaction per la squadra Bianca e Imagine per la squadra Blu."}
{"id": "2575019", "revid": "484362", "url": "https://it.wikipedia.org/wiki?curid=2575019", "title": "Galizianismo", "text": "Il Galizianismo o Galleguismo () \u00e8 una corrente intellettuale di pensiero che ha come obiettivo la perpetuazione mediante difesa e promozione attiva, l'identit\u00e0 e la cultura proprie della Galizia in tutte le sue peculiarit\u00e0 (lingua e letteratura, musica, folclore, gastronomia, tradizioni, etc.). Queste attivit\u00e0 vengono svolte tanto da istituzioni pubbliche quanto da enti privati (associazioni, fondazioni, ...).\nA causa dell'evoluzione storica della Galizia, nel quadro della nazione spagnola, il Galizianismo verr\u00e0 usato in diverse occasioni a fini politici e per diversi partiti politici senza un orientamento ideologico ben definito (anche se nella maggior parte dei casi predomina un'ideologia nazionalista).\nStoria.\nIl Galizianismo nacque verso la met\u00e0 del XIX secolo, formulato prima come provincialismo e poi come regionalismo. Il termine inizia per\u00f2 a diffondersi solo dopo l'istituzione del primo \"Irmandade da Fala\" nel 1916 a La Coru\u00f1a."}
{"id": "2575021", "revid": "118136", "url": "https://it.wikipedia.org/wiki?curid=2575021", "title": "Galleguismo", "text": ""}
{"id": "2575023", "revid": "367445", "url": "https://it.wikipedia.org/wiki?curid=2575023", "title": "EDEN - Destinazioni Europee d\u2019Eccellenza", "text": ""}
{"id": "2575025", "revid": "116940195", "url": "https://it.wikipedia.org/wiki?curid=2575025", "title": "Cinque Torri", "text": "Le Cinque Torri (talvolta dette anche \"Cinque Torri di Averau\"; \"Penes de Naerou\" in ladino; \"F\u00fcnf T\u00fcrme\" in tedesco) sono un piccolo complesso montuoso facente parte del gruppo del Nuvolau, all'interno delle Dolomiti Ampezzane (catena delle Dolomiti orientali), a nord-ovest di San Vito di Cadore e a sud-ovest di Cortina d'Ampezzo.\nDescrizione.\nLe Cinque Torri, come tutte le formazioni montuose della zona, sono formate da roccia Dolomia, dal particolare color grigio pallido. Il complesso \u00e8 formato da cinque speroni di roccia (da cui deriva il nome) e un'altitudine massima di 2.361 m s.l.m. (\"Torre Grande\"). Ogni \"torre\" ha un proprio nome:\nSono situate nella zona sud-occidentale della conca ampezzana, a nord del vicino monte Averau, di cui le Cinque Torri possono essere considerate parte.Nel Giugno del 2004 una delle splendide Cinque Torri \u00e8 crollata .Era una delle minori ma anche delle pi\u00f9 belle e amate dagli arrampicatori. \nOra quello che rimane di questa torre \u00e8 coricato verso nord-est rispetto al punto originario. Durante il crollo, o meglio lo slittamento visto il suo piano basale perfettamente liscio, la torre si \u00e8 divisa in tre, due blocchi che sono rimasti quasi intatti e una terza sezione (la cima) che si \u00e8 invece sbriciolata.\nLogistica.\nIn zona Cinque Torri sono presenti i seguenti rifugi alpini:\nAttivit\u00e0.\nEscursionismo.\nIn periodo estivo \u00e8 possibile effettuare gite ed escursioni nei boschi e sui sentieri attrezzati, tra i quali ricordiamo l'Alta via n. 1 delle Dolomiti, la muraglia di Giau (lungo il confine tra i comuni di Cortina e San Vito), gli itinerari verso il Nuvolau e il passo Giau e il percorso storico nelle trincee della prima guerra mondiale.\nArrampicata.\nLe Cinque Torri sono un'area molto frequentata sia da alpinisti che da arrampicatori sportivi grazie al grande numero e all'ampia scelta di vie con difficolt\u00e0 molto varie. Sono presenti anche intinerari di pi\u00f9 tiri.\nStoricamente sono da sempre considerate la palestra di roccia degli Scoiattoli di Cortina.\nSci.\nIn inverno, le Cinque Torri sono un importantissimo polo sciistico ampezzano, le cui piste fanno parte di un comprensorio del Dolomiti Superski che le collega ai vicini monti Lagazuoi e Col Gallina. Fino a pochi anni fa era possibile effettuare il percorso con gli sci ai piedi solo in direzione Lagazuoi - Col Gallina - Cinque Torri, ma a partire dalla stagione invernale 2008-2009 \u00e8 possibile tornare dalla zona di Cinque Torri alla pi\u00f9 alta zona di passo Falzarego tramite il nuovissimo impianto biposto \"Croda Negra\" e al raccordo passante oltre il monte Averau.\nStoria.\nQuesta zona fu teatro di aspre battaglie tra truppe italiane e austro-ungariche durante la Grande Guerra; conserva ancor oggi numerose testimonianze delle battaglie e delle costruzioni belliche erette dal Regio Esercito italiano, recentemente recuperati in seno ad un'operazione di ristrutturazione e valorizzazione che ha permesso la creazione di interessanti itinerari storici.\nNella zona Lagazuoi-Cinque Torri \u00e8 stato realizzato il pi\u00f9 esteso museo della Prima Guerra Mondiale (su un raggio di 5\u00a0km), composto dai musei all'aperto del Lagazuoi, delle Cinque Torri, del Sasso di Stria e dal museo del Forte Tre Sassi."}
{"id": "2575028", "revid": "309289", "url": "https://it.wikipedia.org/wiki?curid=2575028", "title": "Kepa (fiume)", "text": "La Kepa (; nel corso superiore Talvi\u00ebki) \u00e8 un fiume della Russia europea settentrionale, affluente di sinistra del Kem'. Scorre nel Kaleval'skij rajon della Repubblica di Carelia.\nNasce come emissario del piccolo lago Tajavijarvi, all'estremit\u00e0 sud-orientale dell'area di rilievi chiamata Manselkja; scorre dapprima con direzione sud-orientale, assumendo successivamente, a valle del piccolo centro di Kepa, direzione mediamente meridionale. Sfocia nel Kem' in corrispondenza del piccolo lago Kuljanjarvi, uno dei moltissimi formati dal fiume nel suo corso.\nLa Kepa \u00e8 gelata, mediamente, da novembre a fine aprile/primi di maggio; nei mesi estivi e autunnali le sue acque vengono utilizzate per la fluitazione del legno."}
{"id": "2575031", "revid": "92242560", "url": "https://it.wikipedia.org/wiki?curid=2575031", "title": "La Concepci\u00f3n", "text": "La Concepci\u00f3n \u00e8 un comune del Nicaragua facente parte del dipartimento di Masaya."}
{"id": "2575036", "revid": "486946", "url": "https://it.wikipedia.org/wiki?curid=2575036", "title": "Rudar Pljevlja", "text": ""}
{"id": "2575037", "revid": "1363832", "url": "https://it.wikipedia.org/wiki?curid=2575037", "title": "Muqawqis", "text": "Biografia.\nSotto il nome di Muqawqis , le fonti arabo-musulmane indicano il patriarca cristiano melchita di Alessandria d'Egitto, che nel 641, in forte polemica con Bisanzio per motivi legati alla vibrante polemica riguardante la natura di Cristo, tratt\u00f2 la resa a condizione della citt\u00e0, consegnandola nelle mani delle forze islamiche di \u02bfAmr b. al-\u02bf\u0100\u1e63, consentendo loro la conquista totale dell'Egitto bizantino.\nIn cambio del pagamento della \"jizya\" e del \"khar\u0101j\", i cristiani ricevettero le pi\u00f9 ampie garanzie che nulla sarebbe stato loro requisito, nonch\u00e9 la pi\u00f9 assoluta libert\u00e0 di pratica religiosa, fatti salvi i divieti di proselitismo e d'intelligenza col nemico del nuovo governo islamico.\nIl Patriarca in realt\u00e0 si chiamava Kyros (Ciro) ed era stato vescovo di Phasis prima di diventare Patriarca. La storpiatura del suo nome appare come il risultato della deformazione del suo soprannome \"Kawk\u00e0sios\" (Caucasico), derivantegli dall'essere stato precedentemente titolare della diocesi di Phasis, in Colchide."}
{"id": "2575040", "revid": "767487", "url": "https://it.wikipedia.org/wiki?curid=2575040", "title": "Masatepe", "text": "Masatepe \u00e8 un comune del Nicaragua facente parte del dipartimento di Masaya."}
{"id": "2575041", "revid": "599013", "url": "https://it.wikipedia.org/wiki?curid=2575041", "title": "Dan O'Brien", "text": "\u00c8 stato campione olimpico e tre volte campione mondiale del decathlon, nonch\u00e9 primatista mondiale della specialit\u00e0 dal 1992 al 1999.\nBiografia.\nDetentore del record mondiale del decathlon per sette anni dal 1992 al 1999 (primato stabilito al Decastar di Talence il 5 settembre 1992 con 8\u00a0891 punti) e dell'eptathlon indoor sino al 13 marzo 2010, allorch\u00e9 il record fu migliorato dal connazionale Ashton Eaton.\nDal 6 giugno 2012 \u00e8 membro della IAAF Hall of Fame."}
{"id": "2575043", "revid": "226458", "url": "https://it.wikipedia.org/wiki?curid=2575043", "title": "Nandasmo", "text": "Nandasmo \u00e8 un comune del Nicaragua facente parte del dipartimento di Masaya."}
{"id": "2575045", "revid": "729019", "url": "https://it.wikipedia.org/wiki?curid=2575045", "title": "Giovanni IV d'Amboise", "text": "Era figlio di Pietro d'Amboise (1408 \u2013 1473), governatore della Turenna, e di Anna di Beuil, signora d'Aubijoux e figlia del conte di Sancerre.\nFu signore di Les Bordes, Reynel, Choiseul, Lafauche, Vavray-le-Grand, Blaise, Vignory e Sexfontaines.\nFu consigliere e ciambellano del re Luigi XI, governatore della Normandia, balivo di Chaumont en Bassigny, capitano e governatore di Saint-Dizier e cavaliere dell'Ordine di San Michele.\nBiografia.\nCavaliere d'onore della regina, fu con Baiardo uno dei pi\u00f9 bravi cavalieri del suo tempo. Partecip\u00f2, all'inizio del XVI secolo, a tutte le guerre condotte dai re di Francia, sia in Francia che in Italia.\nIl 5 aprile 1484 Anna di Beaujeu, reggente con il marito, il duca di Borbone, la Francia per conto del fratello Carlo VIII ancora minorenne, affid\u00f2 a Giovanni d'Amboise ed a Filippo Pot, luogotenente del re in Borgogna, la riforma delle corti sovrane di Borgogna.\nNel mese di gennaio del 1487, sospettato di complotto, fu fatto arrestare dalla stessa Anna di Beaujeu insieme al fratello, il vescovo di Montauban Giorgio I d'Amboise, futuro primo ministro di Luigi XII e cardinale.\nNel giugno del 1507 presenzi\u00f2 a Savona all'incontro fra il re d'Aragona e Luigi XII, dopo la rivolta di Genova.\nIl 16 agosto del 1513 fu fatto prigioniero con Baiardo e Jacques de La Palice nel corso della \"giornata degli speroni\".\nIl 16 febbraio 1514 partecip\u00f2 all'ingresso solenne del re Francesco I in Parigi e, in quanto cavaliere anziano dell'Ordine, figurava in testa alla sfilata che raggruppava centinaia di cavalieri. Fu accanto al re anche nella battaglia di Marignano (13 / 14 settembre 1515), nel corso della quale perse la vita il figlio primogenito Giacomo di Amboise.\nPartecip\u00f2 alla costruzione del sepolcro della chiesa di San Giovanni Battista di Chaumont, fondata nel 1471 dalla suocera Margherita di Baudricourt, vedova di Goffredo di Saint-Belin.\nMatrimonio e discendenza.\nIl 30 giugno 1474 egli spos\u00f2 Caterina di Saint-Belin dalla quale ebbe 16 figli:\nBibliografia.\nin francese:"}
{"id": "2575047", "revid": "92242520", "url": "https://it.wikipedia.org/wiki?curid=2575047", "title": "Catarina (Nicaragua)", "text": "Catarina \u00e8 un comune del Nicaragua facente parte del dipartimento di Masaya."}
{"id": "2575049", "revid": "124123", "url": "https://it.wikipedia.org/wiki?curid=2575049", "title": "Giuseppe De Sanctis", "text": "Biografia.\nNacque a Napoli nel 1858 e intraprese la carriera artistica su incoraggiamento del padre Cesare, un uomo d'affari amante delle arti e della musica, amico di Giuseppe Verdi. Si iscrisse all'Istituto di Belle Arti di Napoli e fu allievo di Domenico Morelli, di Filippo Palizzi e di Gioacchino Toma.\nCon una sua opera \"\"La preghiera della sera a Bisanzio\" (che fu acquistata dal re Umberto I) vinse sul finire degli anni ottanta del XIX secolo la medaglia d'argento all'Esposizione di Palermo.\nOper\u00f2 anche all'estero, a Londra e soprattutto a Parigi, dove fu allievo di G\u00e8rome e di Bouveret e, come altri grandi artisti italiani dell'epoca, dipinse per il mercante Goupil.\nCon l'esperienza parigina la sua pittura divenne pi\u00f9 delicata ed elegante, soprattutto nei bei ritratti muliebri eseguiti a cavallo degli anni tra la fine del 1800 e gli inizi del 1900.\nPartecip\u00f2 alle Promotrici napoletane dal 1882 al 1917.\nFu professore onorario delle Accademie di Belle Arti di Napoli ed Urbino e insegn\u00f2 incisione e acquaforte presso il Reale Istituto di Belle Arti di Napoli.\nIl suo dipinto \"Donna fra le ortensie\"\" si trova presso la Pinacoteca di Capodimonte."}
{"id": "2575050", "revid": "92242642", "url": "https://it.wikipedia.org/wiki?curid=2575050", "title": "San Juan de Oriente", "text": "San Juan de Oriente \u00e8 un comune del Nicaragua facente parte del dipartimento di Masaya."}
{"id": "2575054", "revid": "86343", "url": "https://it.wikipedia.org/wiki?curid=2575054", "title": "Niquinomo", "text": ""}
{"id": "2575055", "revid": "416175", "url": "https://it.wikipedia.org/wiki?curid=2575055", "title": "Cristoforo Moscioni Negri", "text": "Sul fronte russo.\nDurante la seconda guerra mondiale, ufficiale degli Alpini fu inviato sul fronte orientale, dove combatt\u00e9 a fianco del sergente Mario Rigoni Stern. Come lui, partecip\u00f2 al disperato ripiegamento dal fronte russo dopo la massiccia controffensiva scatenata dall'Armata Rossa, rimanendo ferito a una spalla durante la ritirata.\nRigoni Stern ha lasciato di lui un ricordo nel romanzo \"Il sergente nella neve\", nel personaggio del 'tenente Moscioni', suo immediato superiore.\nLotta partigiana.\nAl ritorno in Italia, dopo l'armistizio dell'Italia dichiarato l'8 settembre 1943, Moscioni si un\u00ec alla lotta partigiana con il nome di battaglia di \"Vittorio\", diventando comandante del III Battaglione della Brigata \"Garibaldi Pesaro\", operante nel Pesarese. Nel settembre 1944, a seguito dello sfondamento alleato della Linea gotica sul versante adriatico, si aggreg\u00f2 con il suo reparto a un'unit\u00e0 della Brigata Gurkha dell'Ottava armata britannica partecipando alla battaglia di Tavoleto.\nAttivit\u00e0 letteraria.\nNel dopoguerra, anche Moscioni, sulla scia di Rigoni Stern, affid\u00f2 le memorie dell'esperienza in Russia a un romanzo. Il titolo, \"I lunghi fucili\", alludeva all'obsoleto fucile da guerra modello 1891, dalla lunga canna, in dotazione del corpo di spedizione italiano. Il romanzo, pubblicato da Einaudi nel 1956 con commento di Mario Rigoni Stern e nota editoriale di Italo Calvino, ha conosciuto una recente ripubblicazione nel 2005 per Il Mulino.\nLa sua esperienza partigiana conflu\u00ec invece nel libro \"Linea Gotica\", pubblicato per la prima volta nel 1980 per L'Arciere e riedito nel 2006 ancora per Il Mulino."}
{"id": "2575056", "revid": "1428919", "url": "https://it.wikipedia.org/wiki?curid=2575056", "title": "Niquinohomo", "text": "Niquinohomo, a volte indicato come Niquinomo, \u00e8 un comune del Nicaragua facente parte del dipartimento di Masaya."}
{"id": "2575058", "revid": "1305772", "url": "https://it.wikipedia.org/wiki?curid=2575058", "title": "Tuschinski Theater", "text": "Il Theater Tuschinski, chiamato ora Path\u00e9 Tuschinski (dal 2000), \u00e8 un celebre e storico cinematografo e teatro per il variet\u00e0 di Amsterdam, costruito in stile art d\u00e9co e orientaleggiante tra il 1918 e il 1921 su progetto dell'architetto Heyman Louis de Jong e in seguito rinnovato.\nIl teatro, che presenta decorazioni ad opera di Chris Bartels, Pieter de Besten e Jaap Gidding, prende il nome da colui che ne commission\u00f2 il progetto, vale a dire Abraham Icek Tuschinski (propriamente: Abraham Icek Tuszy\u0144ski; 1886 \u2013 1942), un uomo d'affari ebreo di origine polacca, immigrato nei Paesi Bassi e morto il 17 settembre 1942 nel campo di concentramento di Auschwitz.\nAl Theater Tuschinski si sono esibiti personaggi del calibro di Marlene Dietrich, Judy Garland, ecc. e un tempo vi si svolgevano le prime visioni delle grandi produzioni cinematografiche hollywoodiane. Attualmente vengono proiettate le prime visioni di film olandesi.\nUbicazione.\nIl Theater Tuschinski si trova nel Quartiere Ebraico, ai numeri 26-34 di Reguliersbreestraat, via parallela al corso del fiume Amstel nella cosiddetta \u201cCerchia dei Canali Est\u201d (detta anche \u201cCerchia dei Canali Ovest\u201d), situata tra il Bloemenmarkt (il mercato dei fiori galleggiante) e la Muntplein (la piazza con la celebre Munttoren, la torre della \u201czecca\u201d), da una parte, e Rembrandtplein, dall'altra, non lontano dal Museo Willet-Holthuysen e dal Blauwbrug (\u201cPonte Blu\u201d)\nCaratteristiche.\nDal punto di vista architettonico, il Cinema-Teatro Tuschinski presenta elementi art d\u00e9co uniti a quelli della Scuola architettonica di Amsterdam.\nLa facciata, in stile art d\u00e9co, \u00e8 di color verde e dorata. Ad essa si aggiungono due torri alte 26\u00a0metri.\nNel foyer vi sono numerosi lampadari, dipinti e un tappeto di 300\u00a0m\u00b2, riproduzione di quello originale, realizzato nel 1984 da sessanta donne marocchine.\nAttualmente il cinema \u00e8 fornito di sei sale, realizzate in un secondo tempo rispettando lo stile originale. La sala pi\u00f9 grande conta 789 posti, quella pi\u00f9 piccola 105.\nLa capienza complessiva \u00e8 di 1.290 posti.\nStoria.\nNel 1918, al termine della prima guerra mondiale, l'immigrato ebreo di origine polacca Abraham Icek Tuschinski acquist\u00f2 un terreno nel sobborgo di Duivelshoek (lett. \u201cAngolo del diavolo\u201d).\nTuschinski, imprenditore nel settore cinematografico, commission\u00f2 all'architetto Heyman Louis de Jong la costruzione di un teatro in loco.\nIl Theater Tuschinski apr\u00ec i battenti il 25 ottobre 1921. All'epoca, il teatro aveva una capienza di 1.620 posti.\nDurante la II guerra mondiale il teatro cambi\u00f2 nome, a causa dell'origine ebrea del cognome Tuschinski, venendo temporaneamente ribattezzato \"Theater Tivoli\".\nDal 1998 al 2002 il teatro fu ristrutturato secondo il suo stile originale. Nello stesso periodo \u00e8 stato ampliato, con la costruzione \"ex novo\" di una nuova ala moderna, collegata con il vecchio edificio da un corridoio. L'ampliamento ho aggiunto 3 auditorium al teatro."}
{"id": "2575062", "revid": "367445", "url": "https://it.wikipedia.org/wiki?curid=2575062", "title": "Linea 11 (metropolitana di Barcellona)", "text": "La linea 11 della metropolitana di Barcellona \u00e8 una linea in sotterranea che serve cinque quartieri dei comuni di Barcellona e Montcada i Reixac. La linea \u00e8 di tipo metropolitana leggera a guida automatica ed \u00e8 stata realizzata all'inizio degli anni 2000 come prolungamento della linea 4 fino alla stazione di Trinitat Nova.\nLa linea, lunga 2,3\u00a0km e con cinque stazioni, fu progettata per coprire alcuni quartieri fino ad allora mal collegati e venne aperta al pubblico nel 2003 tra i capolinea di Trinitat Nova e Can Cui\u00e0s nell'omonimo quartiere di Montcada i Reixac. Come avvenuto per la linea L2 e per le successive linee L9 e L10, fu realizzata fin dall'inizio gi\u00e0 adeguata per l'accessibilit\u00e0 da parte di persone a mobilit\u00e0 ridotta e non vedenti.\nCaratteristiche generali.\nIl servizio \u00e8 operato dalla societ\u00e0 Ferrocarril Metropolit\u00e0 de Barcelona nel contesto del consorzio Transports Metropolitans de Barcelona (TMB). La L11 \u00e8 una metropolitana leggera e utilizza treni CAF della serie 500 a guida automatica senza conduttori, con convogli composti da due carrozze invece che cinque come nelle altre linee di metropolitana. I treni sono controllati dalla centrale di controllo situata nel quartiere della Sagrera.\nIl percorso \u00e8 sotterraneo e quasi completamente a binario unico, con l'eccezione della stazione di Torre Bar\u00f3-Vallbona dove i treni nelle due direzioni si incrociano. Durante la realizzazione sono stati tenuti in considerazione alcuni standard della metropolitana ordinaria per non precludere la possibilit\u00e0 di incorporare questa tratta nella linea L4, come ad esempio prevedere gli spazi per allungare le banchine a 400 metri ed evitare pendenze superiori al 4%.\nLa zona servita dalla linea \u00e8 caratterizzata da un'orografia complessa e all'altezza della stazione di Ciutat Meridiana sono stati realizzati ascensori inclinati per l'accesso ai diversi punti del quartiere. Le stazioni sono decorate con elementi di dettaglio che identificano le varie fermate.\nDurante gli orari di punta circolano 8 treni e nel 2010 la linea ha trasportato 1,1 milioni di passeggeri: si tratta della linea con il minor volume di traffico.\nI comuni serviti della linea sono Barcellona e Montcada i Reixac. Nel territorio di Barcellona la linea attraversa i quartieri di Ciutat Meridiana, Trinitat Nova e Torre Bar\u00f3 del distretto di Nou Barris e il quartiere di Can Cui\u00e0s nel comune di Montcada i Reixac.\nDelle cinque stazioni, due sono di corrispondenza rispettivamente con la linea L3 e la linea L4 della metropolitana (Trinitat Nova) e con le linee R3, R4 ed R7 delle Cercan\u00edas di Barcellona e la linea R12 delle Rodalies de Catalunya (Torre Bar\u00f3-Vallbona).\nStoria.\nAntecedenti.\nIl Piano delle Metropolitane del 1971 prevedeva gi\u00e0 l'arrivo della metropolitana nel quartiere di Ciutat Meridiana tramite un prolungamento della linea L1 dalla stazione di Torras i Bages. Il successivo Piano delle Metropolitane del 1974 modific\u00f2 i progetti per la linea L1 spostando il capolinea a Santa Coloma e la copertura fino a Ciutat Meridiana fu invece attribuita al prolungamento della linea L3, con un tracciato molto simile a quello definitivo che dal capolinea dell'epoca (Vallcarca) avrebbe raggiunto prima Canyelles, poi Trinitat Nova e infine Ciutat Meridiana.\nLa metropolitana leggera.\nNel 1995 l'allora presidente della Generalitat de Catalunya Jordi Pujol promise di collegare la zona nord del distretto di Nou Barris con una linea di metropolitana leggera. Nonostante le resistenze iniziali da parte del Comune di Barcellona, che aveva gi\u00e0 previsto l'arrivo nella zona di una metropolitana convenzionale per il 2010, alla fine fu concluso l'accordo con la Generalitat per la soluzione basata sulla metropolitana leggera.\nNel 1997 fu istituita l'Autoritat del Transport Metropolit\u00e0, che riun\u00ec in consorzio la Generalitat de Catalunya, il Comune di Barcellona e l'Ente metropolitano dei trasporti; nel primo piano approvato dalla nuova autorit\u00e0 (il Piano direttivo delle infrastrutture 2001-2010) comparve il progetto AX18 che prevedeva la creazione di una linea di metropolitana leggera con cinque stazioni tra Trinitat Nova e Can Cui\u00e0s denominata \"L11\".\nI lavori e l'apertura.\nI lavori iniziarono nel 2001, con un costo iniziale previsto di 48 milioni di euro che in seguito divennero 86 milioni; l'investimento fu coperto dalla Generalitat de Catalunya, dal governo spagnolo e dai fondi dell'Unione europea.\nIl tunnel fu terminato all'inizio del 2002 e a met\u00e0 del 2003 i lavori furono completati e iniziarono i viaggi dei treni di prova. La linea fu inaugurata sull'intero tracciato il 16 dicembre 2003 e nel primo anno di esercizio trasport\u00f2 una media di passeggeri al giorno.\nAutomazione dei treni.\nLa linea fu anche la prima linea di metropolitana a guida automatica della rete, pur mantenendo la presenza a bordo del conduttore, avendo in previsione la successiva eliminazione di quest'ultimo anche in funzione di prova per la futura L9.\nIl 27 luglio 2009 la linea venne chiusa al pubblico per un mese per consentire l'installazione delle barriere di sicurezza sulle banchine e la copertura di una delle stazioni. L'installazione delle barriere di sicurezza era uno degli ultimi interventi necessari per poter passare a un sistema di guida totalmente automatizzato senza conducente. A partire dal 16 dicembre 2009, dopo l'entrata in servizio della linea L9, tutti i treni della serie 500 della linea circolano in modo completamente automatizzato nella tratta tra Can Cui\u00e0s e Casa de l'Aigua. Nel resto del percorso continua invece il sistema di guida convenzionale, in attesa che venga completato il sistema di sicurezza anti-intrusione, dato che alla stazione di Trinitat Nova non vi sono barriere di protezione poich\u00e9 le banchine sono condivise coi treni della linea L4."}
{"id": "2575064", "revid": "1543377", "url": "https://it.wikipedia.org/wiki?curid=2575064", "title": "Juigalpa", "text": "Juigalpa \u00e8 un comune del Nicaragua, capoluogo del dipartimento di Chontales."}
{"id": "2575065", "revid": "2036605", "url": "https://it.wikipedia.org/wiki?curid=2575065", "title": "Assedio di Sagunto", "text": "L'assedio di Sagunto costituisce il primo degli episodi, e il vero e proprio \"casus belli\", dell'intera seconda guerra punica. Secondo Eutropio, sarebbe da datarsi all'anno del consolato di Publio Cornelio Scipione Asina e Marco Minucio Rufo (il 221 a.C.) anche se tradizionalmente viene posto nell'anno 219 a.C. L'esito dell'assedio fu che i Saguntini, alleati dei Romani, si arresero alle forze cartaginesi, comandate da Annibale, dopo otto lunghi mesi.\nContesto storico.\nAnnibale, che era stato educato dal padre sin da piccolo all'odio verso Roma, una volta divenuto comandante delle forze cartaginesi in Iberia, aveva bisogno di un pretesto per cominciare la guerra, senza per\u00f2 violare le condizioni del trattato dell'Ebro del 226 a.C., che impegnava i cartaginesi a non espandersi oltre il fiume spagnolo. \nFu cos\u00ec che, sulla base delle direttive e dei consigli che il padre Amilcare gli aveva dato, cominci\u00f2 ad attaccare e sottomettere tutte le popolazioni a sud del fiume, come gli Olcadi (221 a.C.), i Vaccei (220 a.C.) e i Carpetani (sempre nel 220 a.C.).\nAnnibale ora poteva completare la sua opera sottomettendo Sagunto, citt\u00e0 alleata di Roma, con il pretesto che si trovava a sud dell'Ebro e che quindi rientrava nei territori di competenza dei cartaginesi.\n\"Casus belli\".\nCon la fine del 220 a.C., Annibale se ne torn\u00f2 a svernare con l'esercito a Nova Carthago, mentre i Saguntini, sentendo la guerra imminente (anche a causa delle discordie nate con il popolo dei Turdetani, forse sobillati dal generale cartaginese), riuscirono a convincere Roma a inviare dei loro legati a controllare la situazione in Iberia, e a avvertire Annibale, di non impensierire i Saguntini, alleati del popolo romano. Polibio racconta che la delegazione romana (composta da Publio Valerio Flacco e Quinto Bebio Tamfilo), una volta raggiunta Nova Carthago, sia stata ricevuta da Annibale. Al generale cartaginese fu richiesto di stare lontano da Sagunto, poich\u00e9 si trovava sotto la loro protezione, e di non oltrepassare l'Ebro, secondo i recenti accordi stipulati con Asdrubale nel 226 a.C. Ma Annibale, che era giovane, con una gran voglia di combattere anche dopo i recenti successi ottenuti in Iberia, e in pi\u00f9 eccitato dall'odio antiromano di lunga data, in modo pretestuoso, prima si atteggi\u00f2 a protettore degli stessi Saguntini, poi, una volta avuto il benestare da parte dello stesso Senato cartaginese, decise di dirigersi verso Sagunto, per porre fine ai soprusi che i Saguntini commettevano nei riguardi di alcune popolazioni soggette ai Cartaginesi. E cos\u00ec Sagunto fu scelta come \"casus belli\". Polibio stesso ci dice che:\nLo storico greco riteneva in sostanza che Annibale sarebbe stato pi\u00f9 coerente nel voler alimentare un nuovo conflitto con i Romani, se avesse preteso la restituzione della Sardegna e dei tributi che erano stati imposti ai Cartaginesi in modo ingiusto, e dichiarare la guerra agli stessi solo nel caso non avessero accettato. Fu cos\u00ec che gli ambasciatori romani avuta la sensazione che Annibale stesse cercando a tutti i costi la guerra, presero il mare alla volta di Cartagine, con l'intenzione di fare la stessa richiesta formale al Senato cartaginese, convinti che non avrebbero combattuto in Italia ma in Iberia, dove Sagunto sarebbe stata una base operativa assai importante per le operazioni future. Annibale si proponeva, invece, di: \nFrattanto il Senato romano di fronte alla minaccia di una nuova guerra, prendeva le misure per consolidare le proprie conquiste a oriente, in Illiria.\nForze in campo.\nSagunto era una fiorentissima citt\u00e0 a sud del fiume Ebro a soli 1.000 passi dal mare (ovvero sette stadi), ai piedi di un sistema montuoso che forma la linea di confine tra Iberia (a sud) e Celtiberia (a nord). Gli abitanti della zona occupavano un territorio estremamente fertile e certamente il pi\u00f9 produttivo di tutta l'Iberia. Le mura che circondavano la citt\u00e0 facevano un angolo che si trovava verso la parte dove la pianura \u00e8 pi\u00f9 piatta e aperta, rispetto alle altre parti della citt\u00e0. Posta pertanto in posizione munitissima in cima a un'altura, Sagunto sarebbe servita per rifinire la preparazione dell'esercito di Annibale, ottimizzandone la qualit\u00e0 prima dell'invasione dell'Italia.\nDelle forze cartaginesi sappiamo da Tito Livio che l'armata disponeva di soldati in abbondanza. Si parla di 150.000 soldati. Al contrario i Saguntini disponevano di forze limitate per difendere e offendere dall'interno delle loro mura. Per questi motivi cominciarono a disperdere le loro forze, in contemporanea su pi\u00f9 fronti.\nL'assedio.\nPrimo assalto alle mura.\nSagunto venne attaccata nel marzo del 219 a.C. e sottoposta a un drammatico assedio che si protrasse per otto mesi senza che Roma decidesse di attivarsi. Annibale, entrato nel suo territorio con l'esercito deciso all'assalto, devast\u00f2 prima i campi qua e l\u00e0, infine cingendo di un poderoso assedio la citt\u00e0 su tre lati, dopo aver posto l'accampamento proprio di fronte alla stessa. Annibale decise di aggredire l'angolo delle mura che dava sulla piana circostante, con tutta una serie di macchine d'assedio, per mezzo delle quali si potesse manovrare l'ariete contro le mura. Qui fece costruire una torre assai elevata, ma le mura in quel punto erano state fortificate adeguatamente a un'altezza superiore e presidiate da soldati scelti che resistevano strenuamente anche con armi da getto. In questi combattimenti a volte disordinati i Saguntini non cadevano in numero maggiore dei Cartaginesi. Livio racconta che lo stesso Annibale, avvicinatosi troppo alle mura fu colpito da un giavellotto alla coscia (poich\u00e9 spesso rischiava temerariamente di persona), e lo spavento e la fuga furono cos\u00ec grandi che i suoi soldati per poco non abbandonarono tutte le macchine d'assedio sotto le mura nemiche.\nLa citt\u00e0 \u00e8 circondata da una cinta d'assedio.\nAnnibale rientrato al campo decise di chiedere una tregua per curare la ferita e per innalzare tutta una serie di opere di fortificazione attorno alla citt\u00e0, in modo da isolarla dal territorio circostante. Al termine della tregua gli scontri ripresero pi\u00f9 aspri di prima, tanto che Annibale fu costretto a utilizzare la \"vinea\" per proteggere i suoi soldati dai continui lanci degli assediati e avvicinare alle mura un nuovo \"ariete\".\nParti di mura si sbriciolano: i Saguntini resistono.\nLe mura cominciarono a sbriciolarsi sotto i continui colpi degli \"arieti\", tanto che in molti punti risultavano in parte gi\u00e0 abbattute. Si racconta che ben tre torri e le mura racchiuse tra esse caddero con grande fragore. I Cartaginesi, credendo che con quella breccia la citt\u00e0 era ormai presa, tentarono di lanciarsi all'interno della stessa, ma trovarono un \"muro\" di soldati saguntini pronti a difendere le loro abitazioni.\nMa i Saguntini non arretrarono di un passo, anche grazie a un'arma da getto in loro possesso che incuteva grande paura negli assalitori: la falarica. L'esito della battaglia fu a lungo incerto, ma i Saguntini sentirono crescere in loro forze e coraggio quando si resero conto di essere riusciti a resistere ad Annibale, non permettendogli di ottenere subito la vittoria. Allora levato un grido improvviso, spinsero i Cartaginesi fuori dalle rovine del muro, generarono nelle loro file sgomento e disordine, tanto da farli indietreggiare fino ai loro accampamenti.\nNuova ambasciata romana ad Annibale.\nSappiamo sempre da Tito Livio che una nuova ambasciata fu inviata da Roma proprio nel mezzo dell'assedio alla citt\u00e0. Annibale mand\u00f2 loro incontro in mare alcuni messaggeri per avvertirli che non era sicuro avvicinarsi troppo ai combattimenti di gente tanto sfrenata. Del resto sarebbe stato troppo imbarazzante per il generale cartaginese ricevere gli ambasciatori romani in una situazione tanto critica. Era evidente che questi ultimi, non ammessi al cospetto di Annibale, si sarebbero recati a Cartagine con ulteriori lamentele. Fu cos\u00ec che Annibale decise di anticiparli inviando una lettera ai capi del partito dei Barcidi, per evitare che la parte loro avversa non favorisse i Romani. Fu cos\u00ec che l'ambasceria romana non ebbe successo, rivelandosi solo una perdita di tempo.\nL'assalto finale: la presa della rocca.\nAnnibale, dopo aver portato a termine numerosi altri lavori (disponendo presidi a custodia delle vigne e delle macchine d'assedio), decise che avrebbe lasciato l'intero bottino ai suoi soldati, per suscitare negli stessi sentimenti d'ira e di speranza nel raggiungere l'ambito premio. Annibale stesso diede inizio all'assalto, incitando i suoi a compiere l'impresa di occupare la citt\u00e0, sebbene i Saguntini fossero riusciti nei pochi giorni precedenti a ricostruire parte delle mura crollate. Una gigantesca torre, pi\u00f9 alta delle mura e dotata di catapulte e baliste, cominci\u00f2 a sgretolare le mura che le si trovavano di fronte, mentre 500 soldati scelti africani, tutti dotati di piccone, riuscivano ad aprire i primi varchi tra le mura, tanto che schiere di soldati cartaginesi cominciarono a riversarsi in citt\u00e0. Occuparono una rocca che sovrastava la citt\u00e0 e la protessero con un muro, oltre a catapulte e balliste. Frattanto i Saguntini innalzarono un nuovo muro a protezione della parte non ancora in mano cartaginese.\nLa resa finale della citt\u00e0.\nDa entrambe le parti si fecero il massimo degli sforzi per fortificare e combattere, ma i Saguntini nel tentativo di difendere le parti pi\u00f9 interne della citt\u00e0, la resero ogni giorno pi\u00f9 piccola. Contemporaneamente il protrarsi dell'assedio, aument\u00f2 la carestia e ridusse la speranza di aiuti esterni, poich\u00e9 i Romani erano lontani. Una breve speranza da parte degli assediati si ebbe quando Annibale fu costretto a compiere un'improvvisa azione militare contro i Carpetani e gli Oretani che avevano sequestrato gli ufficiali incaricati degli arruolamenti nei loro territori. Ma l'assalto a Sagunto non diminu\u00ec, poich\u00e9 Maarbale, a cui Annibale aveva lasciato temporaneamente il comando delle operazioni d'assedio, non diminu\u00ec l'intensit\u00e0 degli assalti alla citt\u00e0. Egli infatti riusc\u00ec con tre arieti a far crollare buona parte delle mura, mostrando allo stesso Annibale, che era appena tornato, il suolo pieno di recenti rovine. Una nuova feroce battaglia divamp\u00f2 per il possesso della rocca, dove caddero numerosi soldati da ambo le parti, tanto che vi fu il tentativo di mediazione da parte del saguntino \"Alcone\", il quale si rec\u00f2 di notte dallo stesso Annibale. Visto che le condizioni di pace imposte dal generale cartaginese erano troppo dure (i Saguntini dovevano restituire ogni cosa ai Turdetani, oltre a tutto l'oro e l'argento; e uscire dalla citt\u00e0 con una sola veste in pi\u00f9 per ciascuno, recandosi ad abitare la localit\u00e0 indicata dai Cartaginesi), prefer\u00ec disertare rimanendo presso il nemico. Un nuovo tentativo fu fatto allora dall'ibero \"Alorco\", che era stato soldato di Annibale e in quel momento era ospite e amico dei Saguntini. Egli, presentatosi dinanzi al senato di Sagunto pronunci\u00f2 un discorso nel quale in sintesi si espresse in questo modo:\nE mentre si era radunata una grande folla, prima di dare una risposta ai Cartaginesi, si decise di raccogliere tutto l'oro e l'argento e fonderlo insieme. Frattanto un avvenimento non previsto mut\u00f2 il destino della citt\u00e0: una delle sue torri, a lungo bersagliata dalle armi da lancio dei cartaginesi, croll\u00f2, permettendo al nemico di sfruttare un inaspettato varco nelle mura, ora che la folla raccolta nella piazza principale aveva lasciato la citt\u00e0 senza posti di guardia e sentinelle lungo il suo perimetro. Annibale pensando che in simili occasioni non si deve esitare, ordin\u00f2 l'assalto alla citt\u00e0, ormai senza difese. Fu una carneficina terrificante, la citt\u00e0 cadde con ingente bottino.\nConseguenze.\n\u00c8 tristemente famosa la disperata richiesta dei delegati saguntini:\nLivio infatti racconta che, non era ancora stata decisa l'ambasceria romana che portasse il messaggio ad Annibale, che l'assedio era gi\u00e0 incominciato. I Romani poi cominciarono a discutere se inviare i consoli dell'anno, in Iberia e in Africa, se si dovesse inviare un esercito solo di terra o anche di mare, oppure se si dovesse condurre la guerra solo contro Annibale in Iberia. Alla fine, la sfortunata citt\u00e0, stremata da mesi di fame, battaglie, lutti e disperazione (per il mancato arrivo delle forze alleate romane) si arrese e venne rasa al suolo. Le ingenti ricchezze della citt\u00e0 furono tenute da parte in vista dell'imminente campagna militare, gli schiavi furono distribuiti tra i soldati cartaginesi, mentre il resto del bottino fu inviato a Cartagine. Roma, a questo punto, intervenne e invi\u00f2 una delegazione a Cartagine chiedendo la consegna di Annibale, ma con le ricchezze che per anni erano arrivate dalla Spagna il partito della guerra aveva ripreso vigore a Cartagine, e questa rifiut\u00f2. La conseguenza ineluttabile fu che Roma dichiar\u00f2 guerra a Cartagine. Era la fine del 219 a.C. e incominciava la seconda guerra punica."}
{"id": "2575066", "revid": "339392", "url": "https://it.wikipedia.org/wiki?curid=2575066", "title": "Est-Europa", "text": ""}
{"id": "2575067", "revid": "1983214", "url": "https://it.wikipedia.org/wiki?curid=2575067", "title": "Calibi (popolo)", "text": "I chalybes o chaldoi (greco: \u03a7\u03ac\u03bb\u03c5\u03b2\u03b5\u03c2, \u03a7\u03ac\u03bb\u03c5\u03b2\u03bf\u03b9, \u03a7\u03ac\u03bb\u03b4\u03bf\u03b9), in italiano calibi, erano una trib\u00f9 dell'antichit\u00e0 classica a cui viene attribuita l'invenzione della siderurgia. \nErano stanziati nell'Anatolia settentrionale, vicino alle rive del Mar Nero, dall'Halys a Pharnakeia e Trebisonda a oriente e verso sud fino all'Armenia Minore. \nLe principali informazioni riguardo alla storia dei calibi provengono da fonti classiche, inclusi Omero, Erodoto, Strabone e Senofonte.\nI chaldoi/chalybes, \"mossynoikoi\" e Tubal/Tabal/\"Tibareni\", vengono annoverati dagli autori classici fra i primi popoli fabbri. \nNel periodo romano, i \"chaldaei\" (omonimi ma senza nessuna relazione con i caldei semitici) e i \"chalybes\" vengono menzionati da Plutarco (\"Lucull.\" c. 14) come stanziati nella Cappadocia Pontica, o parte del \"Pontus Cappadocicus\" della provincia romana del Ponto.\n\u03a7\u03ac\u03bb\u03c5\u03c8, il nome della trib\u00f9 in greco, significa \"ferro temperato, acciaio\", un termine passato al latino come \"chalybs\", \"acciaio\". A sua volta citato come possibile origine del termine \"Excalibur\", il nome della leggendaria spada di Re Art\u00f9. Sayce fa derivare il nome greco \"chalybe\" dall'ittita \"Khaly-wa\", \"terra di Halys\" . "}
{"id": "2575071", "revid": "352448", "url": "https://it.wikipedia.org/wiki?curid=2575071", "title": "Chalybes", "text": ""}
{"id": "2575072", "revid": "599013", "url": "https://it.wikipedia.org/wiki?curid=2575072", "title": "Comalapa", "text": ""}
{"id": "2575074", "revid": "352448", "url": "https://it.wikipedia.org/wiki?curid=2575074", "title": "Chaldoi", "text": ""}
{"id": "2575078", "revid": "767487", "url": "https://it.wikipedia.org/wiki?curid=2575078", "title": "Comalapa (Nicaragua)", "text": "Comalapa \u00e8 un comune del Nicaragua facente parte del dipartimento di Chontales."}
{"id": "2575081", "revid": "284225", "url": "https://it.wikipedia.org/wiki?curid=2575081", "title": "Istigazione alla corruzione", "text": ""}
{"id": "2575083", "revid": "547034", "url": "https://it.wikipedia.org/wiki?curid=2575083", "title": "Kid vs. Kat - Mai dire gatto", "text": "Kid vs. Kat - Mai dire gatto (\"Kid vs. Kat\") \u00e8 un cartone animato canadese-mongolo creato da Rob Boutilier. I protagonisti sono un bambino di nome Coop e un gatto alieno cibernetico chiamato Mr. Kat, sempre in lotta fra di loro. Kat odia a morte Coop, perch\u00e9 per causa sua il collare speciale che gli serviva per tornare sul suo pianeta \u00e8 andato distrutto. A sua volta il ragazzino combatte Mr. Kat, perch\u00e9 crede che questi sia cattivo e di machiavelliche intenzioni.\nTrama.\nCooper \"Coop\" Burtonburger, un ragazzino di 10 anni, conduce una vita normale, ma un giorno la sorellina Millie porta a casa uno strano gatto senza peli e dagli occhi neri da lei chiamato Mr. Kat. Coop ogni giorno combatte contro il pestifero felino (che \u00e8 intento a vendicarsi per l'accidentale distruzione del suo strano collare da parte di Coop) insieme a Dennis, il suo fedele amico. Coop non sa cosa sia Mr. Kat fino all'episodio \"Gatto o non gatto?\", quando Burt, il padre del bambino, decide di portare la misteriosa creatura dal veterinario e le lastre evidenziano che Kat \u00e8 un alieno bionico, ma sfortunatamente per Coop l'extraterrestre riesce ad eliminare le prove.\nMolti episodi sono incentrati sugli sfortunati tentativi di Mr. Kat di tornare sul suo pianeta o di portare su di esso una scorta dei suoi croccantini preferiti, ma Coop, convinto che Mr. Kat intenda invadere la Terra, riesce sempre a impedirglielo.\nAltri episodi raccontano delle trappole e dei dispetti che Mr. Kat combina a Coop, da cui il bambino riesce quasi sempre a uscire incolume. Tuttavia non sempre finisce tutto a vantaggio di Coop, spesso infatti alla fine dell'episodio il protagonista si ritrova a dover fare i conti con suo padre, con i vicini o con un Mr. Kat molto infuriato.\nLa serie punta principalmente al divertimento e ha un'atmosfera spesso farsesca, ma a volte tende quasi al macabro e al grottesco, grazie soprattutto al personaggio di Mr. Kat. Questi infatti si mostra molte volte altamente crudele con Coop (in un breve episodio disponibile solo su internet arriva addirittura a tentare di ucciderlo con un trapano da dentista!), mentre con la padrona Millie risulta talvolta amorevole e sembra che i suoi simili gli manchino davvero tanto. Inoltre questo personaggio \u00e8 avvolto da un alone di mistero, anche perch\u00e9 non sappiamo mai completamente quali sono le sue vere intenzioni e se queste sono effettivamente malvagie come Coop pensa, difatti il gatto alieno (come tutti gli abitanti del suo pianeta) non parla mai, bens\u00ec miagola."}
{"id": "2575088", "revid": "111432582", "url": "https://it.wikipedia.org/wiki?curid=2575088", "title": "Tibareni", "text": "I Tibareni (georgiano: \u10e2\u10d8\u10d1\u10d4\u10e0\u10d8\u10d0, greco: \u03a4\u03b9\u03b2\u03b1\u03c1\u03b7\u03bd\u03bf\u03af, Tibarenoi; Tubal, Tabal, Thobeles in Flavio Giuseppe) erano un antico popolo riportato dagli autori classici quali Erodoto, Senofonte, Strabone e altri. Nel periodo classico, insieme ad altre trib\u00f9, i Calibi e i Mossineci, venivano considerati i fondatori della metallurgia. Queste tre trib\u00f9 confinavano ancora l'una con l'altra, lungo la costa anatolica del Mar Nero (antico Ponto), ai tempi dell'impero romano.\nSi ritiene che i Tibareni fossero di origine scita. Strabone li descrive come un popolo che abitava le montagne che si diramano dai Monti Moschici e Colchici, e menziona Cotyura come la loro principale citt\u00e0. Sembrano essere stati un popolo innocuo e felice, che ha svolto tutti i suoi doveri in modo gioioso. Le loro armi erano costituite da elmi di legno, piccoli scudi e lance corte con punte lunghe. Senofonte e i suoi Greci trascorsero tre giorni di viaggio attraverso il loro paese."}
{"id": "2575092", "revid": "45927", "url": "https://it.wikipedia.org/wiki?curid=2575092", "title": "Teurgo", "text": ""}
{"id": "2575093", "revid": "45927", "url": "https://it.wikipedia.org/wiki?curid=2575093", "title": "Metallurgo", "text": ""}
{"id": "2575095", "revid": "125176326", "url": "https://it.wikipedia.org/wiki?curid=2575095", "title": "Giovanna di Pfirt", "text": "Biografia.\nCon la morte dell'ultimo conte di Pfirt, Ulrico III, nel marzo del 1324 a Basilea sorse nella storia alsaziana un'epoca importante. L'eredit\u00e0, che egli lasci\u00f2 nelle mani delle sue due figlie, Giovanna e Orsola, comprendeva il Sundgau, i Vosgi del sud, il \"passo dei borgognoni\" e la parte nord del Giura. Pensando ai propri vantaggi, Leopoldo I reag\u00ec rapidamente alla notizia della morte di Ulrico III. Invi\u00f2 il suo fratello cadetto e ancora scapolo Alberto dalla vedova, Giovanna di M\u00f6mpelgard (Jeannette de Montb\u00e9liard), per chiedere la mano della primogenita Giovanna. La vedova indennizz\u00f2 la figlia minore Orsola (1315-1367) con una somma ingente in cambio della rinuncia all'eredit\u00e0. I negoziati procedevano con successo, e il 17 marzo suggell\u00f2 a Thann il contratto con Alberto. Cos\u00ec egli procacci\u00f2 agli Asburgo l'unica unit\u00e0 politica compatta dell'Alsazia.\nNozze ed eredi.\nIl 26 marzo 1324 a Vienna ebbe luogo il matrimonio tra la contessa Giovanna di Pfirt e il duca Alberto II lo Sciancato (1298-1358), figlio dell'imperatore del Sacro Romano Impero Alberto I d'Asburgo e di sua moglie Elisabetta di Carinzia, Gorizia e Tirolo. Nel 1330 accadde una sventura: al duca Alberto comparirono sulle braccia e sulle gambe dei segni di paralisi (poliartrite). Giovanna ebbe poca fortuna come Asburgo acquisita, perch\u00e9 dopo sei anni di matrimonio non era ancora rimasta incinta. E ora, che il duca era paralizzato, ogni speranza sembrava scomparire. Nel 1337 egli si rec\u00f2 in pellegrinaggio presso le reliquie dei santi renani a Colonia ed Aquisgrana. E il miracolo tanto desiderato arriv\u00f2. Alla fine del 1339 la trentanovenne duchessa partor\u00ec il primo bambino.\nLa duchessa Giovanna era ritenuta intelligente e prudente. Portata per la politica e abile, fu un ottimo completamento del marito. Poich\u00e9 viaggiare gli era difficile e gli provocava dolori, la inviava spesso in missioni diplomatiche. Nel 1336 Giovanna fece da tramite per la pace tra gli Asburgo e i Lussemburgo, che port\u00f2 al futuro possedimento dei territori fino all'Adriatico da parte degli Asburgo. Nel 1347, nella cittadina della Bassa Austria di Seefeld l'imperatore Carlo IV invest\u00ec il duca Alberto e i suoi figli di Austria, Stiria, Carinzia, Carniola e Marca vindica (Slovenia). Poich\u00e9 il paralitico ma saggio duca Alberto, nonostante il suo amore per la pace, sapeva anche condurre guerre, se gli erano vantaggiose, us\u00f2 la prima opportunit\u00e0 per assalire il patriarca di Aquileia. Sua moglie Giovanna aveva mediato un'alleanza nel 1335 per procacciare a suo marito la copertura di spalle necessaria alle sue ambizioni carinziane, ma ora che Carinzia, Carniola e Slovenia erano state acquisite, Alberto non aveva pi\u00f9 bisogno dell'alleato. Prese al patriarca Chiusa, San Michele, Venzone, Gemona e ancora un paio di altre localit\u00e0.\nFigli.\nAltri cinque figli della coppia nacquero morti o morirono senza nome poco dopo la nascita. Vennero tutti sepolti nella \"Herzogsgruft\" (cripta ducale) dello Stephansdom a Vienna.\nDurante la nascita del suo ultimo figlio, la cinquantunenne Giovanna mor\u00ec e venne sepolta nella cripta della chiesa certosina di Gaming."}
{"id": "2575099", "revid": "113757", "url": "https://it.wikipedia.org/wiki?curid=2575099", "title": "Valenza Po", "text": ""}
{"id": "2575101", "revid": "113757", "url": "https://it.wikipedia.org/wiki?curid=2575101", "title": "Pinacoteca di Voltaggio", "text": ""}
{"id": "2575104", "revid": "336152", "url": "https://it.wikipedia.org/wiki?curid=2575104", "title": "Porcellana di Doccia", "text": ""}
{"id": "2575109", "revid": "1573940", "url": "https://it.wikipedia.org/wiki?curid=2575109", "title": "Sialia", "text": "Sialia \u00e8 un genere di uccelli della famiglia dei Turdidi.\nDescrizione.\nSi tratta di uno dei pochi generi di turdidi che vive nel continente americano, dove \u00e8 considerato simbolo di ottimismo e di felicit\u00e0. L'azzurrino orientale (\"Sialia sialis\") \u00e8 l'uccello simbolo dello Stato di New York.\nIl piumaggio \u00e8 di colore azzurro o azzurro-rossastro. L'unica apprezzabile differenza tra gli individui dei due sessi \u00e8 il colore meno brillante delle piume nelle femmine.\nTassonomia.\nNe sono state classificate tre specie:\nStato di conservazione.\nNegli anni settanta del XX secolo il numero di questi uccelli era diminuito, secondo le stime, fino al 70%, a causa della competizione da parte di alcune specie introdotte nel continente americano, come il passero domestico e lo storno, oltrech\u00e9 per una riduzione dell'habitat. Tuttavia, alla fine del 2005 il \"Laboratory of Ornithology\" della Cornell University ha riportato avvistamenti di azzurrini in molte aree degli Stati Uniti meridionali, indice di un ritorno di questi animali nella regione.\nNote.\nhttps://avibase.bsc-eoc.org/species.jsp?lang=IT&amp;avibaseid=A8347C7DF99F44B5\nhttps://avibase.bsc-eoc.org/species.jsp?lang=IT&amp;avibaseid=AC2B812A19A746DC\nhttps://avibase.bsc-eoc.org/species.jsp?lang=IT&amp;avibaseid=97B870B4D154F7DB\nhttps://nelmondodelblu.myblog.it/media/00/00/1044353463.pdf"}
{"id": "2575110", "revid": "298229", "url": "https://it.wikipedia.org/wiki?curid=2575110", "title": "Mikl\u00f3s N\u00e9meth (giavellottista)", "text": "Biografia.\nHa dominato la scena nella sua specialit\u00e0 per tre stagioni, stabilendo dal 1974 al 1976 la miglior prestazione mondiale stagionale rispettivamente con le misure di 91,38 m, 94,58 m (che fu record mondiale e gli valse l'oro olimpico a ) e 94,10 m. Ha partecipato a quattro edizioni dei Giochi olimpici, non raggiungendo la finale a e piazzandosi 7\u00ba ed 8\u00ba rispettivamente a e , nel mezzo il successo di Montr\u00e9al 1976.\n\u00c8 il figlio del martellista ungherese Imre N\u00e9meth, medaglia d'oro ai Giochi olimpici di ."}
{"id": "2575118", "revid": "339392", "url": "https://it.wikipedia.org/wiki?curid=2575118", "title": "Storia dei Rom", "text": ""}
{"id": "2575120", "revid": "62004", "url": "https://it.wikipedia.org/wiki?curid=2575120", "title": "Helead", "text": ""}
{"id": "2575127", "revid": "45927", "url": "https://it.wikipedia.org/wiki?curid=2575127", "title": "Dendrolago", "text": ""}
{"id": "2575128", "revid": "45927", "url": "https://it.wikipedia.org/wiki?curid=2575128", "title": "Eleotrago", "text": ""}
{"id": "2575130", "revid": "45927", "url": "https://it.wikipedia.org/wiki?curid=2575130", "title": "Emitrago", "text": ""}
{"id": "2575131", "revid": "30677", "url": "https://it.wikipedia.org/wiki?curid=2575131", "title": "Cruz Vermelha de Cabo Verde", "text": ""}
{"id": "2575132", "revid": "45927", "url": "https://it.wikipedia.org/wiki?curid=2575132", "title": "Ippotrago", "text": ""}
{"id": "2575138", "revid": "33689", "url": "https://it.wikipedia.org/wiki?curid=2575138", "title": "Gamate", "text": "Il Gamate (nome originale \u8d85\u7d1a\u5c0f\u5b50 \"chaoji xiaozi\", lett. \"super ragazzo\") \u00e8 una console portatile realizzata nel 1990 dalla compagnia Bit Corporation di Taiwan.\nIl Gamate venne realizzato come alternativa economica al pi\u00f9 celebre Game Boy, rispetto al quale era tecnicamente inferiore.\nLa console ebbe poco successo, ma oltre che a Taiwan fu venduta in molte nazioni, con diffusione relativamente ampia in Italia, dove era distribuita dalla GiG.\nStoria.\nLa Bit Corporation era gi\u00e0 un produttore di cloni di console fisse e aveva perci\u00f2 esperienza nell'hardware per videogiochi quando decise di entrare nel mercato delle portatili. Il Gamate prese molta ispirazione dal Game Boy, che all'epoca era un grande successo, sebbene non si possa considerare un suo clone; tipo di schermo, quantit\u00e0 di RAM, formato dei controlli e adattatore per la corrente elettrica sono gli stessi del Game Boy e le capacit\u00e0 audio e video sono molto simili. Per le cartucce si scelse invece un formato sottile stile tessera, pi\u00f9 simile a quelle del PC Engine o del Sega Master System.\nIl pi\u00f9 basso livello tecnico del Gamate rispetto al Game Boy, dovuto alle minori dimensioni del produttore, \u00e8 evidente soprattutto nella qualit\u00e0 dello schermo. Il display LCD originale del Gamate ha problemi di sfocatura in movimento, come anche quello del Game Boy, ma molto peggio. Oggetti piccoli e veloci come i proiettili dello sparatutto a scorrimento \"Tornado\" diventano quasi invisibili. Alcune versioni successive del Gamate hanno schermi migliorati che mitigano il problema; non \u00e8 chiaro tuttavia se fu una correzione intenzionale o se erano schermi provenienti per qualche altro motivo da due fornitori diversi, poich\u00e9 sembra che la Bit Corporation produsse versioni con entrambi i tipi di schermo contemporaneamente.\nInizialmente non era neppure in considerazione la commercializzazione del Gamate al di fuori di Taiwan, ma sull'onda del grande interesse per le console portatili spronato dal Game Boy la Bit Corporation ottenne molti accordi per la distribuzione all'estero, sebbene con risultati di basso profilo. \u00c8 accertato che oltre a Taiwan la console fu venduta in Regno Unito, Italia, Francia, Germania, Svizzera, Nord America, Argentina, Uruguay e probabilmente Cina, ma tramite distributori locali potrebbe aver raggiunto molte altre nazioni, probabilmente con l'importante esclusione del Giappone.\nIl sistema usc\u00ec con tre tipi di confezione: taiwanese (in cinese), internazionale (in inglese con eventuali adesivi sovrapposti per altre lingue europee) e italiana.\nNel Regno Unito fu distribuito dalla Cheetah, allora un noto produttore di joystick, al prezzo di lancio di 59,95\u00a3, ossia 10\u00a3 in meno del Game Boy, mentre le cartucce costavano intorno a 15\u00a3. La rivista britannica \"Computer and Video Games\" recens\u00ec negativamente il Gamate, soprattutto per lo schermo e per il software scadente. In seguito la Maplin ritent\u00f2 la distribuzione nel paese, con i giochi che scesero fino anche a 0,99\u00a3.\nIn Italia la Gamate fu distribuita dalla GiG, allora uno dei principali nomi nel campo dei giocattoli, che gi\u00e0 distribuiva la console Nintendo Entertainment System e presumibilmente pot\u00e9 sfruttarne la rete commerciale, ottenendo pi\u00f9 successo che in altri paesi. A conferma di ci\u00f2, la maggior parte dei vecchi giochi per Gamate venduti su eBay vent'anni dopo sono edizioni italiane.\nPer i giochi non ci furono editori indipendenti dalla Bit Corporation, ma ci furono almeno due sviluppatori esterni: la Gamtec Corp di Taiwan e la Hengmao Electronics della Cina. Come quantit\u00e0 di giochi (forse fino a 71) il Gamate super\u00f2 ogni altra console portatile di importanza secondaria, comprese quelle molto pi\u00f9 note come N-Gage e Game.com. La qualit\u00e0 fu generalmente bassa, probabilmente a causa delle limitate risorse dei piccoli sviluppatori.\nNel 1992 la Bit Corporation abbandon\u00f2 il mercato per problemi finanziari, ma la produzione del Gamate non cess\u00f2. La console fu acquisita dalla UMC (United Microelectronics Corporation, ancora in attivit\u00e0 decenni dopo) e dalla sua sussidiaria Funtech, anche nota come Dunhuang Technology. La UMC produceva semiconduttori e aveva avuto gi\u00e0 dall'inizio un ruolo importante, come fornitore di circuiti, nella produzione del Gamate.\nL'abbandono definitivo fu intorno alla fine del 1993. Mancano informazioni attendibili per valutare il numero totale di unit\u00e0 vendute, ma certamente il Gamate non fu un grande successo, anche a giudicare dalla scarsit\u00e0 di unit\u00e0 rimaste in circolazione tra i collezionisti.\nIn rapporto alle piccole dimensioni dei suoi produttori, la console potrebbe anche essere stata un successo economico; di certo il fallimento della Bit Corporation non \u00e8 un buon segno, ma la UMC rimase nel campo dei videogiochi e produsse tempo dopo la console a 16 bit Super A'can (quest'ultima un comprovato fallimento, dopo il quale la UMC abbandon\u00f2 il settore videogiochi).\nNell'ambito del retrogaming il Gamate \u00e8 di scarso interesse per il gioco in s\u00e9, tuttavia \u00e8 molto ricercato nel collezionismo, proprio per il fatto di essere una piattaforma semisconosciuta, eppure con un numero relativamente alto di giochi, inoltre fino almeno al 2010 non ne esisteva un emulatore. Dal 2014 circa l'emulazione \u00e8 supportata da MESS e da maggio 2015, con l'unificazione dei due emulatori, anche su MAME.\nVideogiochi.\nIl numero di giochi usciti \u00e8 difficile da determinare; le stime sono generalmente tra 60 e 70, ma molti collezionisti sostengono che siano 71.\nGran parte dei titoli sono cloni di giochi famosi per altri sistemi, ma difficilmente di qualit\u00e0 paragonabile all'originale. I giochi pi\u00f9 palesemente imitati includono \"Super Pang\" (\"Boom\"), \"Pitfall\" (\"Monster Pitfall\"), \"Bomberman\" (\"Bomb Blaster\"), \"Columns\" (\"Jewelriss\"), \"Lode Runner\" (\"Witty Apee\" e \"Treasure Hunter\"), \"Galaxian\" (\"Galaxy Invaders\"), \"Battle City\" (\"Mighty Tank\"), \"Breakout\" (\"Brick Blaster\"), \"Flipull\" (\"Flipuzzle\"), \"Lock 'n' Chase\" (\"Money Maze\"), \"Tetris\" (\"Cube-Up\") e \"Pipe Mania\" (\"Pipemania\").\nSecondo una selezione fatta dalla rivista \"Retro Gamer\", i giochi migliori sono \"Snowman Legend\" (una sorta di incrocio tra \"Snow Bros.\" e \"Sokoban\"), \"Tornado\" (sparatutto stile \"Parodius\"), \"Devil Castle\" (platform stile \"Castlevania\"), \"Treasure Hunter\" (uno dei due cloni di \"Lode Runner\"), \"Mini Golf\".\nElenco incompleto dei videogiochi pubblicati:"}
{"id": "2575142", "revid": "30677", "url": "https://it.wikipedia.org/wiki?curid=2575142", "title": "Croix-Rouge du Tchad", "text": ""}
{"id": "2575147", "revid": "118711671", "url": "https://it.wikipedia.org/wiki?curid=2575147", "title": "Osvaldo Ramous", "text": "Pass\u00f2 l'intera sua vita nella citt\u00e0 di Fiume, che nel corso del XX secolo cambi\u00f2 pi\u00f9 volte nazione di appartenenza.\nVita.\nUltimo di sei figli, nacque nel rione fiumano di \"Citavecia\" ai tempi in cui la citt\u00e0 era \"corpus separatum\" come Citt\u00e0 di Fiume e dintorni all'interno dell'Impero Austroungarico.\nI suoi esordi letterari risalgono all'edizione della rivista letteraria fiumana \"Delta\", che usc\u00ec dal 1923 al 1925. Dal 1929 inizi\u00f2 la sua collaborazione col quotidiano \"La Vedetta d'Italia\" in qualit\u00e0 di critico teatrale e musicale. Nel 1930 viene assunto come redattore, funzione che conserv\u00f2 fino al 1942, anno in cui venne licenziato dall'allora capo dell'Ente Stampa Carlo Scorza, con la motivazione generica di \"riduzione del personale\".\nIl suo nome aveva iniziato ad acquisire una discreta fama di poeta fin dagli anni trenta, collaborando alle riviste \"Termini\", \"L'Italia Letteraria\", \"Il Meridiano\" e \"La Tribuna\" di Roma.\nNel 1944 divenne direttore de \"La Vedetta d'Italia\", a pochi mesi dall'occupazione di Fiume da parte dell'esercito jugoslavo.\nDeciso a rimanere in citt\u00e0, Ramous fra il 1946 e il 1961 ebbe la direzione del Dramma Italiano, che riusc\u00ec a salvare nel 1956 dai propositi di chiusura del regime croato dalla Federazione jugoslava. In tutto, come regista, mise in scena 46 lavori.\nDivenuta in pochi anni (fra il 1945 e il 1955) minoranza nella propria citt\u00e0 a causa dell'esodo, la componente italiana di Fiume trov\u00f2 in Ramous un prolifico animatore culturale, che cerc\u00f2 di mantenere aperto un ponte con l'Italia in un periodo estremamente difficile. Nel 1954 si rec\u00f2 a Milano e con Paolo Grassi - direttore del Piccolo Teatro - concord\u00f2 una \"tourn\u00e9e\" in Jugoslavia della compagnia italiana. Nel 1959 cur\u00f2 l'edizione dell'antologia \"Poesia jugoslava contemporanea\" (Rebellato Editore), prima del genere apparsa in Italia. Nel 1964 organizz\u00f2 il primo incontro fra scrittori italiani e jugoslavi a Cittadella, prodigandosi perch\u00e9 non si affrontassero questioni politiche, onde evitare contrasti fra gli intellettuali dei due paesi.\nCollaboratore fisso della RAI e di Radio Capodistria, ha scritto per numerosi giornali italiani, jugoslavi, americani e di altri paesi, producendo pi\u00f9 di 400 saggi ed articoli vari. Le sue opere sono state tradotte in nove lingue.\n\u00c8 morto a Fiume nel 1981.\nL'opera letteraria.\nLa prima raccolta di versi di Ramous fu \"Nel canneto\" (Rivista \"Termini\", 1938), della quale si occup\u00f2 la Reale Accademia d'Italia.\nDa quell'anno fino al 1953 non pubblic\u00f2 pi\u00f9 nulla: questo lungo e significativo periodo di silenzio \u00e8 legato al completo stravolgimento del panorama storico e politico in Europa, dalle Leggi razziali fasciste alla seconda guerra mondiale, fino al passaggio di Fiume dall'Italia alla Jugoslavia, dominata da un regime comunista che caus\u00f2 la radicale modificazione degli equilibri etnici nella sua citt\u00e0 natale.\nNel 1953 - per i tipi dell'EDIT (la casa editrice della minoranza italiana in Jugoslavia) - Ramous pubblic\u00f2 la sua seconda silloge dal titolo \"Vento nello stagno\". In successione sono poi apparse \"Pianto vegetale\" (1960), \"Il vino nella notte\" (1964), \"Risveglio di Medea\" (1967), \"Realt\u00e0 dell'assurdo\" (1973), \"Piet\u00e0 delle cose\" (1977) e, postuma, \"Viaggio quotidiano\" (1982).\nRamous si \u00e8 cimentato anche nella narrativa, un eccheggiamento del neorealismo, pubblicando numerose novelle e due romanzi: \"I gabbiani sul tetto\" (1964) e \"Serenata alla morte\" (1965). Solo nel 2007 venne pubblicato \"Il cavallo di cartapesta\", un romanzo autobiografico composto nel 1967 ma modificato pi\u00f9 e pi\u00f9 volte fino agli ultimi giorni di vita.\nMolto feconda fu pure la sua opera di traduzione dallo spagnolo, dal francese e dalle lingue dei popoli jugoslavi.\nFra le tematiche preferite da Ramous, un posto importante l'ha avuto l'amara riflessione sui destini della sua terra:\nQuesto tema negli anni diventa in Ramous sempre pi\u00f9 complesso, e nell'ultima sua produzione - dominata da argomenti metafisici in un contesto neoermetico - trova spazio per colorare la propria angoscia nel verso giusto. Nascono cos\u00ec poesie come \"Citt\u00e0 mia e non mia\" e \"Alghe e licheni\" (entrambe in \"Piet\u00e0 delle cose\", 1977), che affrontando il motivo dell'esodo ripropongono il complesso rapporto con la citt\u00e0 natale.\nOpere principali.\nRaccolte poetiche\nRomanzi\nDrammi e commedie teatrali"}
{"id": "2575148", "revid": "26772469", "url": "https://it.wikipedia.org/wiki?curid=2575148", "title": "Super six", "text": ""}
{"id": "2575149", "revid": "12405", "url": "https://it.wikipedia.org/wiki?curid=2575149", "title": "Cherkessk", "text": ""}
{"id": "2575155", "revid": "287204", "url": "https://it.wikipedia.org/wiki?curid=2575155", "title": "Alvia Reale", "text": "Biografia.\nDiplomatasi all'Accademia nazionale d'arte drammatica \"Silvio D'Amico\", nel 1983 con alcuni compagni d'accademia (tra cui Pino Quartullo, Maria Paiato, Luca Di Fulvio, Blas Roca Rey, Bruno Maccallini, Franca D'Amato, Pasquale Anselmo) ha formato la compagnia \"La Festa Mobile\"..\nNel 1989 entra a far parte della Compagnia diretta da Luca Ronconi al Teatro Stabile di Torino e, nel corso degli anni, partecipa a molti suoi spettacoli, da \"\" di Karl Kraus (1990) fino a \"Il panico\" di Rafael Spregelburd (2013). \nNella stagione 1991-92 partecipa, con altri attori, al \"Maurizio Costanzo Show\" per una serie di provocazioni con la candid camera.\nNel 2006 con Manuela Mandracchia, Sandra Toffolatti e Mariangeles Torres ha fondato il gruppo \"Mitipretese\" con il quale ha iniziato ad affrontare anche la regia, dirigendo e interpretando \"Roma ore 11\" di Elio Petri, \"Festa di famiglia\" da Luigi Pirandello e \"Troiane. Variazioni sul mito\" da Euripide."}
{"id": "2575160", "revid": "373458", "url": "https://it.wikipedia.org/wiki?curid=2575160", "title": "Lettera sui ciechi ad uso di coloro che vedono", "text": "La Lettera sui ciechi ad uso di coloro che vedono (in francese, \"Lettre sur les aveugles \u00e0 l'usage de ceux qui voient\") \u00e8 un saggio di Denis Diderot del 1749.\nIl saggio si concentra sulla questione della percezione visiva, oggetto all'epoca di un certo interesse, in seguito ai successi in campo medico ottenuti in alcuni casi di soggetti affetti da cecit\u00e0 fin dalla nascita. Fiorirono ricerche e lavori sulla natura e l'uso della vista, su quanto questa fosse dipendente dalla percezione, dall'abitudine e dall'esperienza degli individui nell'identificare forme e volumi nella realt\u00e0 o su come distinguere la realt\u00e0 da un prodotto artistico.\nPer il saggista francese, una persona cieca che acquisisce la possibilit\u00e0 di vedere per la prima volta non comprende immediatamente ci\u00f2 che vede, dovendo impiegare un certo periodo di tempo nello stabilire rapporti fra la sua esperienza di forme e distanze (acquisita attraverso il tatto) e le immagini degli oggetti.\nNel saggio, Diderot introduce il suo concetto di provvidenza, approfondito ne \"L'interpretazione della natura\"."}
{"id": "2575163", "revid": "181699", "url": "https://it.wikipedia.org/wiki?curid=2575163", "title": "Fattori della coagulazione", "text": ""}
{"id": "2575174", "revid": "13102", "url": "https://it.wikipedia.org/wiki?curid=2575174", "title": "Palazzo Caprini", "text": "Il palazzo Caprini era un importante edificio rinascimentale di Roma.\nStoria.\nIl palazzo Caprini fu un edificio progettato da Bramante e costruito fra il 1501 ed il 1510, per il protonotaio apostolico viterbese Adriano de Caprinis. Rappresenta il primo esempio di ci\u00f2 che viene definito \"palazzetto alla romana\", ovvero una tipologia abitativa ideata da Bramante stesso, destinata a personaggi di minore importanza che gravitavano attorno alla figura papale e non potevano permettersi grandi palazzi ma non rinunciavano a una residenza di rappresentanza.\nSi trovava a Roma nel rione di Borgo, in angolo tra piazza Scossacavalli e via Alessandrina, tracciata in occasione del giubileo del 1500. Era chiamato anche Palazzo di Raffaello (o Casa di Raffaello) perch\u00e9 l'artista nel 1517 lo aveva acquistato e vi aveva dimorato fino alla morte (1520). Alla fine del XVI secolo l'edificio venne poi inglobato nel Palazzo dei Convertendi, alterandone completamente l\u2019aspetto originario. Tutto il complesso compreso venne demolito nel 1938 a causa degli sventramenti necessari per la realizzazione di via della Conciliazione. Viene considerato un prototipo fondativo dell'architettura civile rinascimentale e del classicismo in genere.\nConosciamo le caratteristiche originarie del monumento scomparso da un'incisione di Antonio Lefreri (Antoine Lafr\u00e9ry) e da uno schizzo con parziale veduta d'angolo, gi\u00e0 attribuita a Palladio.\nCaratteri stilistici.\nL'edificio rappresent\u00f2 una nuova tipologia di palazzo, ripresa nei decenni successivi dai suoi allievi e continuatori a Roma (palazzo Branconio dell'Aquila di Raffaello e palazzo Vidoni Caffarelli di un allievo di Raffaello) e diventando un modello ripreso da vari architetti del '500 (palazzo Porto di Palladio, palazzo Uguccioni a Firenze) e nelle epoche artistiche successive.\nL'edificio era caratterizzato da una facciata su due livelli (registri) e cinque campate, trattata con un possente bugnato al piano inferiore come alto basamento dell'ordine dorico; il piano superiore era infatti scandito da colonne binate sormontate da una trabeazione completa (architrave e fregio ornato di triglifi e metope).\nIl palazzo era costituito da un piano terreno destinato a botteghe e da un ammezzato compresi nel basamento bugnato, da un piano nobile occupato da un grande appartamento illuminato da finestre a timpano con balaustra, poste nelle campate dell'ordine ed un piano sottotetto di servizio le cui finestrelle si aprivano nel fregio dorico della trabeazione.\nDalle tecniche costruttive antiche Bramante recupera la tecnica della realizzazione del finto bugnato a stucco, o meglio mediante il getto di malta in casseforme di legno, facendogli assumere la consistenza visiva della pietra bugnata ma probabilmente anche della pietra liscia nelle colonne binate. Questa tecnica avr\u00e0 un rapido successo a Roma (per esempio palazzo Massimo alle colonne nel 1532 di Baldassarre Peruzzi) ed il suo uso continuer\u00e0 fino al XX secolo. Tuttavia, nel caso del palazzo Caprini, mostr\u00f2 un rapido degrado."}
{"id": "2575179", "revid": "73843", "url": "https://it.wikipedia.org/wiki?curid=2575179", "title": "Bic", "text": "La Bic \u00e8 un'azienda con sede a Clichy, Francia, fondata nel 1945 dal barone di origine torinese Marcel Bich, capofila nella produzione di materiale da cancelleria come ad esempio la classica penna a sfera (il nome \"Bic\" deriva tra l'altro dall'abbreviazione del suo cognome).\nDopo il gran successo ottenuto e l'affermazione in questo campo ha iniziato a produrre altri prodotti \"usa e getta\" quali accendini e rasoi da barba e altri oggetti.\nStoria.\nLa Bic fu fondata in Francia da Marcel Bich insieme a Edouard Buffard nel dicembre del 1945. I due comprarono una fabbrica e avviarono la produzione di matite e penne stilografiche. Nel dicembre 1950, Marcel Bich present\u00f2 la sua penna a sfera e la chiam\u00f2 BIC. La \"h\" finale fu tolta per evitare una possibile pronuncia inappropriata in lingua inglese (Bich \u2192 \"ing.\" Bitch, stronza). Bich ottenne i diritti di brevetto dall'inventore argentino-ungherese L\u00e1szl\u00f3 J\u00f3zsef B\u00edr\u00f3 (che mor\u00ec povero) migliorandone il metodo di produzione. Una penna a sfera economica e affidabile fu presentata a Buenos Aires, dove risiedeva Bir\u00f3. Nel 1954 la Bic entra nel mercato italiano, e si quota in borsa nel 1972; nel 1973, dopo aver acquistato Flaminaire, lancia sul mercato il primo accendino tascabile, mentre grazie ad un accordo con Laminex, azienda greca di lame per rasoi, vende i primi rasoi monolama usa e getta; Nel settembre 2005 la BIC annunci\u00f2 di aver venduto 100 miliardi di penne \"usa e getta\", cifre che ne fanno la biro pi\u00f9 venduta nel mondo.\nNegli USA.\nDieci anni dopo la commercializzazione in Europa, le penne BIC furono presentate negli Stati Uniti. Gli americani all'inizio furono guardinghi. Sul mercato erano presenti numerose marche locali. La diffusione delle BIC aument\u00f2 con una campagna pubblicitaria in televisione: \"Writes first time, every time\" (Scrive la prima volta, ogni volta). La BIC vendeva le penne a 29 centesimi l'una ma nel giro di un anno il prezzo scese a 10 centesimi. Al momento il modello pi\u00f9 venduto \u00e8 il Cristal. Per quanto riguarda gli accendini, la BIC detiene il primato di vendite per quelli \"usa e getta\".\nPropriet\u00e0.\nLa societ\u00e0 divenne pubblica nel 1958 con una fusione inversa nella pi\u00f9 antica Waterman Pen Company di Seymour nel Connecticut, Stati Uniti.\nLa famiglia Bich possiede circa il 40% del capitale sociale di Bic e controlla il 55% del proprio potere di voto. Nel giugno 2010, BIC ha venduto la sua divisione di prodotti funebri a Prairie Capital, una societ\u00e0 di private equity con sede a Chicago.\nProdotti.\nIn produzione.\nDerive a Vela\nOpen Bic"}
{"id": "2575181", "revid": "1305772", "url": "https://it.wikipedia.org/wiki?curid=2575181", "title": "The Informant", "text": ""}
{"id": "2575182", "revid": "830939", "url": "https://it.wikipedia.org/wiki?curid=2575182", "title": "Mario Carpitella", "text": "Biografia.\nAttivit\u00e0 televisiva.\nNegli anni cinquanta fu inviato dalla Rai, diretta allora da Filiberto Guala, quale parte di una folta schiera di giovani intellettuali, a cui sar\u00e0 affibbiata l'etichetta scherzosa di \"corsari\", in virt\u00f9 delle circostanze della loro assunzione, avvenuta per meriti intellettuali e al di fuori di logiche di lottizzazione e appartenenza politica: tra essi vi erano Gianni Vattimo, Furio Colombo, Umberto Eco, Enrico Vaime, Fabiano Fabiani, Luigi Silori, Piero Angela, Adriano De Zan, Emmanuele Milano, Angelo Guglielmi, Emilio Garroni, Folco Portinari, Gianfranco Bettetini.\nCome dipendente Rai, fu ideatore e curatore, con Enzo Tortora, del programma televisivo \"Portobello\".\nAttivit\u00e0 editoriale.\nCome intellettuale si \u00e8 distinto per il contributo dato all'opera di cura e traduzione dell'opera omnia di Friedrich Nietzsche, condotta assieme a Giorgio Colli, Mazzino Montinari, Sossio Giametta e altri, per i tipi dell'Adelphi. Il suo nome \u00e8 legato inoltre a un'analoga operazione editoriale, promossa sempre da Adelphi: l'edizione italiana, con Franco Volpi, dell'opera di Arthur Schopenhauer, con la quale si dava seguito a un auspicio formulato da Giorgio Colli prima della morte.\nTraduzioni.\n\u00c8 stato autore di numerose traduzioni di opere di letteratura, arte, storia e filosofia, da originali in lingua tedesca e inglese, di autori come Daniel Defoe, Karl Kraus, Vasilij Vasil'evi\u010d Rozanov, J\u00fcrgen Habermas, Jerome Seymour Bruner, Ernst-Wolfgang B\u00f6ckenf\u00f6rde, Philippe Ari\u00e8s, Georges Duby, Ernst Gombrich, Robin Lane Fox, Barry Strauss, Eric Hobsbawm, Ralf Dahrendorf, Eric A. Havelock, Bryan Ward-Perkins, Charles Rowan Beye, Edward Champlin, Bertolt Brecht; moltissimi di tali lavori gli furono commissionati dalla casa editrice Laterza, nella persona dell'allora direttore editoriale Enrico Mistretta, con cui intrattenne uno stretto legame di amicizia e di intensa, proficua collaborazione. Ha curato inoltre, per le Edizioni Paoline, la versione italiana dell'\"Oxford Classical Dictionary\" e, con Licinio Galati, quella del \"Lexikon der Weltliteratur\", di Gero von Wilpert.\nHa vinto il Premio Monselice per la traduzione letteraria e scientifica nel 1982 per \"Gli ultimi giorni dell'umanit\u00e0\" di Karl Kraus, da lui tradotto per la collana editoriale Biblioteca Adelphi.\nNel 1994 ha ricevuto il Premio nazionale per la traduzione, conferitogli dal Ministero per i beni e le attivit\u00e0 culturali per l'opera complessiva di traduttore.\nMorte.\nLa notizia della sua morte, passata quasi inosservata sui giornali cartacei, \u00e8 stata del tutto ignorata dai telegiornali Rai."}
{"id": "2575185", "revid": "1005847", "url": "https://it.wikipedia.org/wiki?curid=2575185", "title": "Autorit\u00e0 di bacino dei fiumi Isonzo, Tagliamento, Livenza, Piave, Brenta-Bacchiglione", "text": "L'Autorit\u00e0 di bacino dei fiumi Isonzo, Tagliamento, Livenza, Piave, Brenta-Bacchiglione \u00e8 una delle Autorit\u00e0 istituite a seguito dell'art. 13 della legge del 18 maggio 1989, n. 183. \nL'ente gestisce i bacini idrografici dei fiumi Isonzo, Tagliamento, Livenza, Piave, Brenta e Bacchiglione. \nLe zone gestite dall'ente, sono suddivise, a seconda dei singoli bacini fluviali, nel seguente elenco:\nLa sede amministrativa \u00e8 a Venezia."}
{"id": "2575188", "revid": "26772970", "url": "https://it.wikipedia.org/wiki?curid=2575188", "title": "Radio Caracas Televisi\u00f3n", "text": ""}
{"id": "2575189", "revid": "1924342", "url": "https://it.wikipedia.org/wiki?curid=2575189", "title": "Pussy (Rammstein)", "text": "Pussy \u00e8 un singolo del gruppo musicale tedesco Rammstein, pubblicato il 22 settembre 2009 come primo estratto dal sesto album in studio \"Liebe ist f\u00fcr alle da\".\nVideo musicale.\nIl videoclip, diretto da Jonas \u00c5kerlund e presentato in anteprima online in un sito per adulti il 16 settembre 2009, ha suscitato scalpore per le sequenze video che vedono i sei componenti della band impegnati in atti sessuali espliciti. Successivamente Richard Kruspe ha affermato che nel video sono state usate delle controfigure per le scene pi\u00f9 esplicite."}
{"id": "2575191", "revid": "1310927", "url": "https://it.wikipedia.org/wiki?curid=2575191", "title": "I\u00f1aki Bea", "text": "Carriera.\nDopo aver cominciato la carriera nelle categorie inferiori con squadre dei Paesi Baschi, passa prima al Ciudad Murcia in quarta divisione, poi al Lorca con cui debutta in seconda divisione.\nSuccessivamente viene acquistato dal Real Valladolid dove debutta nella Liga.\nNel luglio 2009 passa al Real Murcia nella Segunda Divisi\u00f3n spagnola, per poi passare nell'estate successiva al Wacker Innsbruck."}
{"id": "2575194", "revid": "1305772", "url": "https://it.wikipedia.org/wiki?curid=2575194", "title": "Ezio Serantoni", "text": "Biografia.\nMilitante del Partito Comunista Italiano, fu pi\u00f9 volte condannato dal Tribunale speciale fascista e trascorse 11 anni tra carcere e confino.\nLiberato nel 1943 dopo la caduta del fascismo, fu uno dei protagonisti della Resistenza nell'Imolese nel duplice ruolo di segretario di zona del PCI e di presidente del locale CLN, fino a dirigere le operazioni delle Sap e dei GAP che il 14 aprile 1945 liberarono Imola.\nDopo la guerra ricopr\u00ec molteplici ruoli politici e sindacali."}
{"id": "2575196", "revid": "406204", "url": "https://it.wikipedia.org/wiki?curid=2575196", "title": "Processi cognitivi", "text": ""}
{"id": "2575202", "revid": "1226", "url": "https://it.wikipedia.org/wiki?curid=2575202", "title": "Destinazione Cervello", "text": ""}
{"id": "2575217", "revid": "287204", "url": "https://it.wikipedia.org/wiki?curid=2575217", "title": "Memphis Sounds 1974-1975", "text": "La stagione 1974-75 dei Memphis Sounds fu l'8\u00aa e ultima nella ABA per la franchigia.\nI Memphis Sounds arrivarono quarti nella \"Eastern Division\" con un record di 27-57. Nei play-off persero la semifinale di division con i Kentucky Colonels (4-1)."}
{"id": "2575218", "revid": "775372", "url": "https://it.wikipedia.org/wiki?curid=2575218", "title": "Nuristani", "text": "I nuristani sono un gruppo etnico dell'Afghanistan, diffuso nelle province di Nurestan, Laghman e Konar ed in alcune valli del distretto di Chitral della provincia della Frontiera del Nord Ovest del Pakistan.\nProfessano la religione islamica, anche se prima della conversione, avvenuta in tempi relativamente recenti (nel 1895) ad opera di Abdur Rahman Khan, praticavano culti politeistici. Pratiche della tradizione non islamica sopravvivono ancora oggi nella popolazione, come alcuni tratti particolari dei costumi tradizionali.\nCome altri gruppi etnici dell'area, i nuristani presentano tratti somatici spiccatamente caucasici, con capelli ed occhi di colore chiaro.\nI nuristani parlano le lingue nuristane, appartenenti alla famiglia linguistica delle lingue indoiraniche.\nTrib\u00f9.\nAlcune trib\u00f9 di nuristani:"}
{"id": "2575220", "revid": "30677", "url": "https://it.wikipedia.org/wiki?curid=2575220", "title": "Egyptian Red Crescent Society", "text": ""}
{"id": "2575221", "revid": "287204", "url": "https://it.wikipedia.org/wiki?curid=2575221", "title": "Memphis Tams 1973-1974", "text": "La stagione 1973-74 dei Memphis Tams fu la 7\u00aa nella ABA per la franchigia.\nI Memphis Tams arrivarono quinti nella \"Eastern Division\" con un record di 21-63, non qualificandosi per i play-off."}
{"id": "2575223", "revid": "1573940", "url": "https://it.wikipedia.org/wiki?curid=2575223", "title": "Autorit\u00e0 di bacino del fiume Adige", "text": "L'Autorit\u00e0 di bacino del fiume Adige \u00e8 una delle autorit\u00e0 istituite a seguito dell'art. 13 della legge del 18 maggio 1989, n. 183 che gestisce il bacino idrografico dell'omonimo fiume.\nIl territorio gestito dall'ente \u00e8 suddiviso fra 386 comuni appartenenti alle provincie di Trento, Bolzano, Verona, Vicenza, Padova, Belluno, Rovigo, Sondrio, Venezia, Brescia.\nL'ente gestisce inoltre le acque del comune svizzero di Val M\u00fcstair nei Grigioni, quasi tutto tributario dell'Adige.\nLa sede amministrativa \u00e8 a Trento."}
{"id": "2575224", "revid": "26773319", "url": "https://it.wikipedia.org/wiki?curid=2575224", "title": "La intrusa", "text": ""}
{"id": "2575225", "revid": "1543377", "url": "https://it.wikipedia.org/wiki?curid=2575225", "title": "Seminario vescovile di Teggiano", "text": "Il seminario vescovile di Teggiano fu fondato nel 1564 subito dopo il Concilio di Trento da Paolo Emilio Verallo, vescovo di Capaccio. Il seminario ha sede nella citt\u00e0 di Teggiano, al centro del Vallo di Diano. Il seminario appartiene alla diocesi di Teggiano-Policastro.\nNell'ingresso del seminario si pu\u00f2 ammirare la pavimentazione in pietra locale, fatta a strisce per evitare che i cavalli scivolassero.\nOggi nel seminario \u00e8 allocato l'importante Archivio Diocesano, diviso in quattro grandi sezioni: Amministrazione, Storia, Clero e Matrimoni. Il museo conserva conserva opere di epoca classica e medievale.\nIl seminario ospita inoltre la sede dell'Accademia Musicale del Vallo di Diano."}
{"id": "2575227", "revid": "45927", "url": "https://it.wikipedia.org/wiki?curid=2575227", "title": "Oreotrago", "text": ""}
{"id": "2575229", "revid": "326822", "url": "https://it.wikipedia.org/wiki?curid=2575229", "title": "La intrusa (telenovela)", "text": ""}
{"id": "2575231", "revid": "486946", "url": "https://it.wikipedia.org/wiki?curid=2575231", "title": "Arena da Baixada", "text": ""}
{"id": "2575235", "revid": "45927", "url": "https://it.wikipedia.org/wiki?curid=2575235", "title": "Parago", "text": ""}
{"id": "2575236", "revid": "110157", "url": "https://it.wikipedia.org/wiki?curid=2575236", "title": "Watch Out! (Alexisonfire)", "text": "Watch Out! \u00e8 il secondo album in studio del gruppo musicale screamo/post-hardcore canadese Alexisonfire, pubblicato il 29 giugno 2004."}
{"id": "2575239", "revid": "24443", "url": "https://it.wikipedia.org/wiki?curid=2575239", "title": "Veliki Stol", "text": ""}
{"id": "2575243", "revid": "287204", "url": "https://it.wikipedia.org/wiki?curid=2575243", "title": "Memphis Tams 1972-1973", "text": "La stagione 1972-73 dei Memphis Tams fu la 6\u00aa nella ABA per la franchigia.\nI Memphis Tams arrivarono quinti nella \"Eastern Division\" con un record di 24-60, non qualificandosi per i play-off."}
{"id": "2575246", "revid": "47767", "url": "https://it.wikipedia.org/wiki?curid=2575246", "title": "Baschenis", "text": "La famiglia Baschenis fu una famiglia i cui membri, per diverse generazioni a cavallo tra Quattrocento e Seicento, svolsero la professione di frescanti.\nStoria.\nI Baschenis erano originari della Valle Averara, e pi\u00f9 precisamente dalla frazione di Colla nell'odierno comune di Santa Brigida, in provincia di Bergamo. La famiglia \u00e8 un interessante esempio di bottega di frescanti che si tramandarono per secoli di padre in figlio il mestiere; pur modificando nel tempo, e con i nuovi personaggi, lo stile pittorico, essa ebbe la caratteristica di saper tramandare la tecnica dell'affresco e la capacit\u00e0 di sapere dipingere anche grandi superfici, sapendo raccontare storie in sequenza, a volte con epigrafi in lingua volgare, importanti per la narrazione e per la comprensione. Se ai capostipiti va riconosciuta una matrice culturale medioevale, vi \u00e8 poi nel prosieguo un riproporre da padre in figlio la tecnica tanto da rendere a volte difficile il riconoscere l'esecutore delle opere. Vi era quindi in molta pittura dei Baschenis la volont\u00e0 di insegnare fatti, che fossero poi di facile lettura.\nLa famiglia si divide in due distinte dinastie di pittori: quella dei Lanfranco e quella dei Cristoforo. \nI pittori delle due dinastie.\nI primi pittori di entrambe le dinastie (che furono talvolta in rapporto di collaborazione tra loro) si connotano per un linguaggio tardo gotico, d'impronta marcatamente popolare, in grado di assolvere a quella funzione didattica che i loro committenti nelle valli bergamasche e trentine assegnavano all'arte sacra, controllando per due secoli intere aree nella decorazione di palazzi e chiese, riuscendo a trasmettere la propria artigianalit\u00e0. Essi infatti riuscirono a trasmettere la propria capacit\u00e0 pittorica per via famigliare in maniera professionale, rispondendo alle esigenze dei committenti che sono gli stessi loro compaesani. \nAntonio Baschenis risulta essere il primo della famiglia dei Baschenis a operare anche in Trentino a partire almeno dal 1461.\nEgli fu seguito da molti altri rappresentanti della famiglia, sino almeno a Simone II che fu attivo fin verso il 1550 a Pinzolo e a Carisolo ove dipinse, tra le altre cose, alcune famose scene di \"Danza macabra\". Con Simone II si assiste a un deciso tentativo di aggiornamento del linguaggio pittorico verso i canoni stilistici dell'arte rinascimentale lombarda.\nI successivi rappresentanti della famiglia, a partire da Cristoforo Baschenis il Vecchio tennero bottega a Bergamo. Di Cristoforo il vecchio \u00e8 da menzionare il ciclo di affreschi con le \"Storie di San Bernardino\" (1564) a Lallio nella chiesa dedicata al santo; di Cristoforo Baschenis il Giovane sono le \"Scene della vita di San Giovanni Battista\" nella chiesa di San Giovanni a Cusio; di Pietro Baschenis \u00e8 il notevole tramezzo affrescato della Chiesa dell'Incoronata a Martinengo.\nL'ultimo e pi\u00f9 famoso discendente della dinastia dei Cristoforo fu Evaristo Baschenis. Egli non segu\u00ec la tradizione di famiglia delle opere a fresco eseguite a ornamento delle chiese, per dedicarsi soprattutto alla creazione a olio di nature morte. Celebri sono le sue tele dedicate alla raffigurazione di strumenti musicali, che spiccano per la cura dei dettagli e l'assoluto rigore prospettico."}
{"id": "2575247", "revid": "287204", "url": "https://it.wikipedia.org/wiki?curid=2575247", "title": "Preah Palilay", "text": "Preah Palilay (in lingua khmer:\u1794\u17d2\u179a\u17b6\u179f\u17b6\u1791\u1796\u17d2\u179a\u17c7\u1794\u17c9\u17b6\u179b\u17b8\u17a1\u17c3) \u00e8 un tempio in Angkor, Cambogia. Si trova entro Angkor Thom, 400\u00a0m a nord-ovest del Phimeanakas.\nStoria.\nLa coesistenza di elementi induisti e buddisti e la mancanza di una stele di fondazione o iscrizioni rendono alquanto difficile una datazione precisa del tempio. Generalmente viene attribuito al regno di Jayavarman VIII, ma resta da spiegare come le immagini buddiste possano essere sopravvissute alla violenta reazione iconoclasta anti-buddista che caratterizz\u00f2 quel periodo.\n\u00c8 possibile sia stato costruito in periodi diversi: il santuario centrale nella prima met\u00e0 del XII secolo, mentre il gopura, chiaramente buddista, alla fine del regno di Jayavarman VIII, quando il sovrano assunse toni pi\u00f9 morbidi nei confronti del buddismo, o poco dopo. Il tempio fu ripulito dalla vegetazione da Henri Marchal nel 1918-19, mentre il gopura fu restaurato secondo il metodo dell'anastilosi da Maurice Glaize nel 1937-38.\nDescrizione.\nIl tempio vero e proprio \u00e8 preceduto a est da una terrazza cruciforme, larga 8,5\u00a0m e lunga circa 30\u00a0m con balaustrate n\u0101ga a sette teste in buone condizioni, davanti alla quale si ergono due dvarapala attualmente senza testa e un leone (dei due originali). Una strada rialzata in laterite lunga 33\u00a0m la connette all'unico gopura, in arenaria. A lato, davanti al muro di recinzione quadrato in laterite di 50\u00a0metri di lato, si trova un altare con una statua del Buddha seduto sul loto alta tre metri, di epoca molto pi\u00f9 tarda.\nIl gopura offre tre ingressi, il frontone rivolto a est dell'ingresso settentrionale mostra la scena scolpita degli animali che portano offerte al Buddha nel bosco di \"Parilyaka\", dove il Buddha si era ritirato dopo aver lasciato Kosambi. Sembra probabile che l'origine del nome del tempio derivi da un'alterazione di \"Parilyaka\". Anche gli altri frontoni mostrano scene esemplari della vita del Buddha.\nIl santuario, in arenaria, sorge su un basamento a tre strati, alto in tutto 6\u00a0metri. La sua camera centrale quadrata misura 5\u00a0m di lato e si apre ai quattro lati con altrettanti vestiboli. L'ornamentazione classica del santuario, per quanto molto danneggiata, suggerisce che possa risalire alla prima met\u00e0 del dodicesimo secolo e che sia anteriore al gopura. Anche la caratteristica torre a forma di camino pare essere un'aggiunta posteriore, forse utilizzata per sostenere una copertura in materiale leggero.\nAlcune parti dei frontoni decorati sono state asportate a loro salvaguardia, mentre altre sono disposte sul terreno. Le parti visibili mostrano Indra che cavalca l'elefante Airavata e l'assalto dell'armata dei demoni guidata da Mara.\nAl giorno d'oggi vicino al tempio c'\u00e8 un piccolo monastero buddista e non \u00e8 raro incontrare dei monaci nei suoi pressi."}
{"id": "2575248", "revid": "767487", "url": "https://it.wikipedia.org/wiki?curid=2575248", "title": "Giovanni Nardi", "text": "Biografia.\nStudente, prese parte alla lotta antinazista dapprima in Istria, dove si trovava a combattere al momento dell'Armistizio di Cassibile, e successivamente nell'Imolese. Qui fu tra i primi organizzatori della Resistenza e fu nominato comandante della Brigata Garibaldi che successivamente avrebbe assunto la denominazione di 36\u00aa Brigata Garibaldi \"Alessandro Bianconcini\".\nFu ucciso l'8 maggio 1944 in un'imboscata nazifascista nella frazione di Casetta di Tiara, nei pressi di Palazzuolo sul Senio. Secondo la testimonianza del parroco di Casetta di Tiara, \"Caio\" fu dapprima ferito e successivamente finito con un colpo alla nuca. Complessivamente, nell'agguato morirono otto partigiani."}
{"id": "2575250", "revid": "124959158", "url": "https://it.wikipedia.org/wiki?curid=2575250", "title": "\u0166", "text": "\u0166 (T barrata) \u00e8 la 25\u00aa lettera dell'alfabeto della Lingua sami settentrionale dove rappresenta la fricativa dentale sorda (), simile al suono del \"th\" inglese in parole come \"thing, thought\". \nPossiede una specifica rappresentazione nel sistema di codifica Unicode:\nMaiuscolo \"\u0166\": U+0166\nMinuscolo \"\u0167\": U+0167"}
{"id": "2575255", "revid": "119869079", "url": "https://it.wikipedia.org/wiki?curid=2575255", "title": "Paolo Galeazzi", "text": "Biografia.\nNato a San Gemini nella provincia di Terni il 20 dicembre 1885, da Angelo Galeazzi e Degna Gentili, si trasfer\u00ec a Torino nel 1898 per iniziare i propri studi religiosi presso la Piccola casa della Divina Provvidenza, su interessamento di Cesare Boccanera, vescovo di Narni. Dopo essersi laureato in teologia e diritto canonico al seminario arcivescovile di Torino, il 27 giugno 1909 fu ordinato sacerdote. Insegn\u00f2 nei seminari di Terni e Narni e al collegio Ghislieri di Roma, prima di essere nominato parroco della cattedrale di Narni. Durante la prima guerra mondiale, fu cappellano militare dei bersaglieri. Nel 1924, il vescovo Cesare Boccoleri lo nomin\u00f2 vicario generale della diocesi di Narni.\nIl 16 settembre 1932 fu nominato vescovo di Grosseto da papa Pio XI: ricevette la consacrazione episcopale il 28 ottobre 1932 dal vescovo Cesare Boccoleri e co-consacratori i vescovi Francesco Maria Berti e Federico Emmanuel.\nDurante il suo lungo episcopato, la diocesi di Grosseto si trasform\u00f2 e innov\u00f2, grazie a numerose iniziative pastorali e alla capillare costruzione di chiese e strutture diocesane nel territorio. La prima grande opera fu riaprire il seminario vescovile, facendo realizzare la nuova sede di via Ferrucci, operativa a partire dal 1936. Il 19 marzo 1938 istitu\u00ec la nuova parrocchia di San Giuseppe a Grosseto. Il 9 aprile dello stesso anno, nell'anniversario degli ottocento anni della traslazione della sede vescovile rosellana, eresse per la prima volta una nuova parrocchia a Roselle con il titolo dell'Immacolata Concezione, mentre nei giorni 15, 26 e 27 aprile fu indetto il sinodo diocesano. Istitu\u00ec inoltre le parrocchie di Braccagni, Ribolla (1941) e San Donato (1943). La curia instaur\u00f2 in questi anni una proficua collaborazione con l'ignegnere civile Ernesto Ganelli, gi\u00e0 progettista del seminario, al quale il vescovo Galeazzi affider\u00e0 i progetti della quasi totalit\u00e0 delle nuove chiese erette durante la durata del suo vescovato.\nDopo la seconda guerra mondiale si occup\u00f2 dei restauri del palazzo vescovile, del museo d'arte sacra e degli altri beni diocesani danneggiati dai bombardamenti. Si adoper\u00f2 anche per la ricostruzione della chiesa di Porto Santo Stefano, allora non facente ancora parte della diocesi di Pitigliano-Sovana-Orbetello. Intensific\u00f2 la propria attivit\u00e0 pastorale e non cess\u00f2 di erigere nuove parrocchie in tutti i borghi della Maremma grossetana: la parrocchia di Giardino nel 1945, quelle di Pian d'Alma, Marrucheti e Marina di Grosseto nel 1946, e la nuova parrocchia di San Giuseppe Benedetto Cottolengo a Grosseto, istituita l'11 settembre 1946. Nel febbraio 1949 eresse in parrocchia l'antica chiesa di San Francesco e dette inizio al progetto di edificare una grandiosa chiesa in memoria dei caduti dei bombardamenti del 1943: la monumentale basilica del Sacro Cuore di Ges\u00f9 venne realizzata a partire dal 1953 su disegno di Ernesto Ganelli e consacrata dal vescovo Galeazzi il 26 aprile 1958. Con decreto vescovile del 1\u00ba gennaio 1955 istitu\u00ec le parrocchie di Albinia, Arcille e Polverosa, contribuendo alla fondazione di nuovi centri a seguito della riforma agraria della Maremma. Nel 1956 furono erette invece le parrocchie di San Giuseppe a Bagno di Gavorrano e di Sant'Antonio agli Olmini di Sticciano. Si occup\u00f2 anche di canoniche, di sale parrocchiali e di scuole materne, arrivando a costruirne una per ogni parrocchia.\nIl 1\u00ba gennaio 1960 istitu\u00ec quattro nuove parrocchie a Grosseto: Santissimo Crocifisso per il sobborgo di Porta Vecchia, Santa Lucia per il quartiere di Barbanella, San Carlo Borromeo per la frazione di Principina Terra e San Vincenzo de' Paoli per la localit\u00e0 rurale Casotto dei Pescatori. L'ultima parrocchia istituita fu quella di Santa Maria Assunta a Nomadelfia, il 1\u00ba aprile 1962.\nIl 10 maggio 1963 fu colpito da una trombosi cerebrale che lo costrinse a otto anni di paralisi in ritiro nella sua villa a Marina di Grosseto, lasciando la guida della diocesi all'amministratore apostolico Primo Gasbarri. Mor\u00ec il 10 agosto 1971 a Marina di Grosseto e fu sepolto nella cripta della basilica del Sacro Cuore di Ges\u00f9 il 26 aprile 1973.\nIl caso del campo di concentramento di Grosseto.\nIl nome di Paolo Galeazzi \u00e8 stato associato ad un evento accaduto durante la seconda guerra mondiale: nel 1943 il vescovo decise di affittare la sede estiva del seminario vescovile di Roccatederighi alla Repubblica di Sal\u00f2 per poterlo utilizzare come campo di concentramento di detenuti ebrei. L'episodio \u00e8 venuto alla luce a seguito delle ricerche della professoressa Luciana Rocchi, direttrice dell'Istituto storico grossetano. Il contratto di affitto firmato dal vescovo e dal maresciallo di pubblica sicurezza Gaetano Rizziello direttore del campo diceva: \u00abDietro invito motivato dalle emergenze di guerra\u00bb e \u00abin prova di speciale omaggio presso il nuovo Governo\u00bb (quello di Sal\u00f2), la Curia cede in affitto il seminario estivo presso Roccatederighi per farvi la sede del \u00abcampo di concentramento ebraico\u00bb a un canone di locazione mensile di lire e l'opera di cinque suore per \u00abla cucina, dispensa, guardaroba, infermeria, nonch\u00e9 per l'ordine nelle camerate delle donne\u00bb. Ma considerando che il Governo di Sal\u00f2 non pagher\u00e0 mai l'affitto, il Galeazzi, in una lettera del settembre 1944, a liberazione avvenuta, ne reclam\u00f2 la riscossione al Governo Militare Alleato.\nAdesso vi \u00e8 chi condanna il vescovo per collaborazionismo con il nazifascismo e chi invece lo ritiene un eroe dell'antifascismo perch\u00e9 ha accolto direttamente nelle sue mura detenuti ebrei che con ogni probabilit\u00e0 sarebbero finiti in luoghi ben peggiori. Di fatto nel campo furono internati 80 ebrei di cui 33 deportati ad Auschwitz e dei quali ne ritorneranno vivi solo 4.\nIn realt\u00e0 approfondendo le ricerche \u00e8 facile constatare come la sede del seminario, oltre che alla repubblica di Sal\u00f2, fu successivamente affittata anche alle truppe di liberazione.\nRiguardo al comportamento del Vescovo, riporta Tranquillo Servi (all'epoca dei fatti recluso nella Villa del Seminario) e pubblicato su Toscana Oggi del 9 febbraio 2003:\n\u00abMonsignor Galeazzi si prodig\u00f2 in misura veramente eccezionale per assistere gli internati del campo di concentramento di Roccatederighi alleviando le loro apprensioni e le loro sofferenze. Il predetto mons. Galeazzi non appena aperto il campo di concentramento recintato da filo spinato e sorvegliato a vista dagli armati comandati dai tedeschi prese dimora nel campo medesimo insieme alla gentile sua sorella signorina Francesca, facendo quanto fu umanamente possibile per mantenere alto il morale degli internati stando costantemente al loro fianco ed offrendo una cena ed un pranzo in occasione del Natale del 1943 e della Epifania del 1944.\nIl diretto suo interessamento presso gli uffici della Questura e della Prefettura allora sfollati a Paganico valse a far liberare dal campo le dieci persone componenti la famiglia mia e del mio fratello garantendo lui il nostro operato di buoni lavoratori e garantendo altres\u00ec l'immediato nostro rientro al campo qualora le autorit\u00e0 lo avessero richiesto. Solo cos\u00ec riuscimmo a salvarci. Al passaggio della guerra quando i sorveglianti abbandonarono il loro posto, fece nascondere una trentina di internati rimasti perch\u00e9 non trasferiti e quando si presentarono i tedeschi a prelevarli rispose loro... che erano gi\u00e0 stati trasferiti in alta Italia. Nella Questura lo chiamavano il \"Vescovo degli ebrei\" e lui rispondeva sempre sorridendo \"\u00e8 per me motivo di compiacimento\"\u00bb.\nAltre testimonianze piene di gratitudine verso Galeazzi giunsero, come quelle di Paolo Angelo Poli, di Eugenia Servi e di Roberta Nunes.\nGenealogia episcopale.\nLa genealogia episcopale \u00e8:"}
{"id": "2575258", "revid": "767487", "url": "https://it.wikipedia.org/wiki?curid=2575258", "title": "Black Dog (film)", "text": "Black Dog \u00e8 un film statunitense del 1998 diretto da Kevin Hooks.\nTrama.\nIl camionista Jack Crews accetta di effettuare illegalmente una misteriosa consegna, partendo da Atlanta con destinazione New Jersey, per conto del suo datore di lavoro Cutler, in cambio di 10.000 dollari, somma che gli occorre per riscattare l'ipoteca sulla sua abitazione.\nIgnaro di stare trasportando un ingente carico bellico, Jack si ritrova alle calcagna sia il boss mafioso Red che vorrebbe impossessarsene, sia l'FBI intenzionata a stroncare il traffico illegale di armi. Jack inizia una corsa contro il tempo per consegnare la merce e cos\u00ec salvare la moglie e la figlioletta, nel frattempo rapite da Cutler come arma di ricatto, per assicurarsi che la spedizione giunga in porto.\nProduzione.\nIl titolo del film deriva dall'allucinazione di cui anni prima \u00e8 stato vittima il protagonista, ovvero la visione di un enorme cane nero (in lingua originale \"black dog\") in furiosa corsa verso di lui, causata dallo stress da guida eccessiva del suo autoarticolato.\nCome spesso accade nella storia del cinema, Patrick Swayze non fu la prima scelta per il ruolo di Jack Crews; infatti, egli prese il posto dell'attore Kevin Sorbo (il protagonista della serie televisiva Hercules), il quale dovette rinunciare alla parte perch\u00e9 venne colpito da un aneurisma.\nRiprese.\nDurante le riprese nella cittadina di Wilmington (NC), tre membri della troupe sono rimasti feriti a causa di un'esplosione avvenuta sul set. Per tale motivo, lo stato del Carolina del Nord ha multato i produttori di 16.800 dollari.\nLe riprese sul ponte sono state effettuate al \"Cape Fear Memorial Bridge\", mentre le scene all'interno degli uffici dell'FBI sono state eseguite nel \"Georgia-Pacific Bulding\" di Atlanta.\nColonna sonora.\nIl commento musicale del film \u00e8 opera di George S. Clinton, tuttavia nella colonna sonora ci sono diversi brani di artisti country.\nQuesti i titoli e i rispettivi esecutori:\nLa colonna sonora fu pubblicata su CD dalla \"Decca/MCA\" il 28 aprile 1998 per il mercato statunitense, e dalla Universal Distribuition il 17 agosto dello stesso anno per il resto del mondo. In entrambe le versioni risulta mancante il brano \"What Livin's All About\"."}
{"id": "2575260", "revid": "7", "url": "https://it.wikipedia.org/wiki?curid=2575260", "title": "Sala di registrazione", "text": ""}
{"id": "2575261", "revid": "339392", "url": "https://it.wikipedia.org/wiki?curid=2575261", "title": "Suffissoide", "text": ""}
{"id": "2575267", "revid": "1702319", "url": "https://it.wikipedia.org/wiki?curid=2575267", "title": "Chiesa di San Sebastiano (Castelsantangelo sul Nera)", "text": "La chiesa di San Sebastiano si trova a Castelsantangelo sul Nera, nelle Marche, in provincia di Macerata.\nL'edificio \u00e8 ubicato nella piazza principale del paese.\nStoria.\nParte della storia dell'edificio \u00e8 nota grazie ad un'incisione presente sull'architrave del portale, su cui si legge \"\"Societas Misericordiae MDLXXX\", e ci spiega che la costruzione della chiesa \u00e8 stata, almeno in parte, finanziata della Confraternita della Misericordia; infatti questa struttura era stata realizzata come oratorio per la Confraternita dall'architetto Pietro da Tolentino, e fu terminata nel 1528. Il legame che la tradizione stabilisce tra questa chiesa e la battaglia del Pian Perduto fa supporre che l'edificio risalga persino ad un periodo antecedente al 1522, anno della predetta battaglia, quindi le date citate sopra citano rifacimenti della struttura.\nL'edificio \u00e8 stato danneggiato dal terremoto del 2016, in particolare dalla scossa del 26 ottobre che ebbe epicentro proprio a Castelsantagelo sul Nera. Nel 2017 dalle macerie sono state tratte in salvo 24 opere d'arte\nDescrizione.\nLa facciata presenta una struttura realizzata in blocchi di pietra squadrata. L'interno \u00e8 a navata unica terminante ad abside semicircolare. La copertura a doppio spiovente \u00e8 sorretta da due archi a doppio sesto. Sulla parete destra \u00e8 rappresentata una \"Madonna in trono con Bambino\", con San Lorenzo e Sant'Antonio Abate. L'opera \u00e8 inserita in una nicchia. Un fregio ci ricorda i committenti e la data dell'affresco: \"Angelo [...] Fratelli Lor Devotione 1597\", ovvero \"Ad Angelo [...] i fratelli per loro devozione 1597\"\". L'affresco \u00e8 attribuito ad Ascanio Poggini, ultimo esponente della Scuola di Mevale."}
{"id": "2575269", "revid": "30677", "url": "https://it.wikipedia.org/wiki?curid=2575269", "title": "Ethiopian Red Cross Society", "text": ""}
{"id": "2575271", "revid": "16758", "url": "https://it.wikipedia.org/wiki?curid=2575271", "title": "Campionato italiano di hockey su ghiaccio 2009-10", "text": ""}
{"id": "2575273", "revid": "149727", "url": "https://it.wikipedia.org/wiki?curid=2575273", "title": "Ferrovia Avezzano-Sora-Roccasecca", "text": ""}
{"id": "2575280", "revid": "284225", "url": "https://it.wikipedia.org/wiki?curid=2575280", "title": "Lodo Maccanico", "text": ""}
{"id": "2575282", "revid": "254059", "url": "https://it.wikipedia.org/wiki?curid=2575282", "title": "Raudhatain", "text": "Raudhatain \u00e8 un giacimento petrolifero situato nel nord del Kuwait. Contiene circa 6 miliardi di barili di petrolio.\n\u00c8 stato scoperto nel 1955 e si inizi\u00f2 a sfruttarlo nel 1960. "}
{"id": "2575283", "revid": "76963", "url": "https://it.wikipedia.org/wiki?curid=2575283", "title": "Kate Beahan", "text": "Biografia.\nAttrice australiana attiva in televisione, dove ha girato diverse serie tv (\"Water Rats\", \"Mistresses\").\nNel 2006 ha partecipato al film \"Il prescelto\", diretto da Neil LaBute.\nNello stesso anno ha fatto parte del cast di film \"L'incubo di Joanna Mills\".\nDoppiatrici italiane.\nNelle versioni in italiano dei suoi film \u00e8 stata doppiata da:"}
{"id": "2575284", "revid": "72396", "url": "https://it.wikipedia.org/wiki?curid=2575284", "title": "Nessuno \u00e8 perfetto (singolo)", "text": "Nessuno \u00e8 perfetto \u00e8 un singolo dei Gemelli DiVersi, pubblicato nel 2009 come secondo estratto dalla raccolta \"Senza fine 98-09 - The Greatest Hits\".\nIl singolo.\nIl brano viene presentato ai TRL Awards 2009 di Piazza Unit\u00e0 d'Italia a Trieste.\nVideoclip.\nIl video \u00e8 diviso in quattro parti, ognuna delle quali rappresenta la trama di un film appositamente storpiata sul finale affinch\u00e9 si crei un effetto comico.\nIn ognuna delle parti appare un membro della band:"}
{"id": "2575288", "revid": "767487", "url": "https://it.wikipedia.org/wiki?curid=2575288", "title": "Muro (edilizia)", "text": ""}
{"id": "2575293", "revid": "729019", "url": "https://it.wikipedia.org/wiki?curid=2575293", "title": "Funicolare di Montju\u00efc", "text": "La funicolare di Montju\u00efc di Barcellona unisce la citt\u00e0 con la collina del Montju\u00efc e con le installazioni sportive qui situate. La linea della funicolare di Montju\u00efc \u00e8 gestita da TMB ed \u00e8 inclusa nel sistema della rete metropolitana di Barcellona.\nStoria.\nFu inaugurata il 24 ottobre 1928, in occasione dell'Esposizione Universale di Barcellona del 1929. L'opera venne realizzata dall'ingegnere Emilio Echevarr\u00eda mentre le stazioni furono progettate dall'architetto Ramon Revent\u00f3s i Farrarons. La costruzione richiese 14 mesi di lavoro. Il 23 luglio del 1929 fu inaugurata una seconda tratta dall'Avinguda de l'Estadi fino al Castello di Montju\u00efc, tratta che fu poi soppressa e sostituita dalla teleferica del Montju\u00efc. Al momento dell'inaugurazione, era la teleferica pi\u00f9 lunga d'Europa.\nTra il 1981 e il 1984 fu soggetta a importanti lavori di ristrutturazione generale e a luglio 1984 venne riaperto il tratto inferiore (quello tuttora in esercizio) mentre fu definitivamente soppresso il tratto terminale dall'Avinguda dell'Estadi al Castello.\nNel 1992 in occasione dei Giochi olimpici venne rinnovato il tratto inferiore; nel 2005 \u00e8 stata ulteriormente ristrutturata e rinnovata.\nPercorso.\nIl percorso della funicolare si sviluppa per 758\u00a0m su un dislivello di 76\u00a0m. La stazione bassa, detta di Paral\u00b7lel \u00e8 quella vicina al centro della citt\u00e0 ed \u00e8 situata a 4\u00a0m sopra il livello del mare, lungo l'Avinguda del Paral\u00b7lel, da cui prende il nome. La stazione serve anche come interscambio con le linee L2 e L3 della rete metropolitana.\nLa stazione alta, detta di Parc de Montju\u00efc, \u00e8 situata sull'Avinguda de l'Estadi, ad un'altezza di 80\u00a0m sopra il livello del mare e a breve distanza dalla stazione bassa della teleferica del Montju\u00efc che ne rappresenta il completamento. La maggior parte del percorso \u00e8 coperta, tranne gli ultimi metri prima di arrivare alla stazione alta."}
{"id": "2575294", "revid": "38178", "url": "https://it.wikipedia.org/wiki?curid=2575294", "title": "Jure Grando", "text": "Jure Grando o Giure Grando era, secondo una leggenda, un contadino istriano di Corridico, morto per malattia nel 1656. Il suo corpo sarebbe stato disseppellito e decapitato nel 1672, perch\u00e9 si ipotizzava che fosse diventato un vampiro che per anni ogni notte si destava dal suo sepolcro e terrorizzava il villaggio. Dai locali del tempo era appellato \"strigon\" o \"strigun\" (termine del dialetto istroveneto, adottato anche in istrociacavo).\nStoria.\nLa leggenda fu resa famosa da Johann Weichard von Valvasor, che ne parl\u00f2 nel suo libro \"Die Ehre des Hertzogthums Crain\" del 1689.&lt;br&gt;\nSi tratterebbe della prima attestazione scritta in assoluto giunta in et\u00e0 contemporanea del fenomeno dei vampiri, e della prima persona reale descritta come vampiro nei documenti storici.&lt;br&gt; \nQuesto testo fu ripreso l'anno seguente da Erasmus Francisci e nel 1855 da Johann Joseph von G\u00f6rres (\"La mystique divine, naturelle et diabolique\"), che per\u00f2 aggiunge particolari fantasiosi sulla moglie Ivana, sul vampiro che piange alla vista di un crocifisso e sulle difficolt\u00e0 a piantargli un paletto di legno nel cuore per distruggerlo, secondo la tradizione. "}
{"id": "2575300", "revid": "768068", "url": "https://it.wikipedia.org/wiki?curid=2575300", "title": "Joseph-Nicolas-Pancrace Royer", "text": "Biografia.\nQuestione di contesto.\nAffermazione poco lusinghiera, che gi\u00e0 non spingeva l'ascoltatore ad avvicinarsi all'opera di un compositore come Joseph-Nicolas-Pancrace Royer. Effettivamente, se si getta un sguardo retrospettivo sulla produzione clavicembalistica anteriore al 1746, data di pubblicazione del libro di Royer, non si pu\u00f2 che restare sorpresi dalla sua ampiezza. Dopo le 250 minuziose perle nate dalla penna di Fran\u00e7ois Couperin e suddivise in quattro libri (1713, 1717, 1722 e 1730) fino ai gioielli di Jean-Philippe Rameau (1724, 1728), paradossalmente meno numerosi di quelli dell'illustre predecessore, un gran numero di piccoli maestri, organisti o clavicembalisti si sono messi a scrivere in modo frenetico per uno strumento che \"i francesi suonano attualmente con una delicatezza non comune\", per parafrasare Neimetz. Senza fare una lista esaustiva, potremo menzionare i volumi di Louis-Antoine Dornel (1731), Fran\u00e7ois d'Agincourt (1733), Michel Corrette (1734), Louis-Claude Daquin (1735), Joseph Bodin de Boismortier (1736) o Bernard de Bury (1737). Tutti questi volumi, composti nello spirito di Couperin e ispirati alle novit\u00e0 stilistiche introdotte da Rameau, ma senza plagiarle, possiedono un carattere proprio, un'ispirazione continuamente rinnovata che il nostro secolo ha saputo a poco a poco percepire sottraendoli al ruolo ingiusto di sbiadita copia. In effetti, il \"Grand Go\u00fbt\", in vigore sotto Luigi XIV, materializzato da impressionanti volumi, da una preoccupazione maniacale per la rappresentazione o, all'inverso, da una minuzia perfettamente padroneggiata da Couperin ad esempio, si fluidifica, diventa pi\u00f9 umano, si fa pi\u00f9 vicino al sentimento e agli ideali che cambiano durante la R\u00e9gence e poi sotto Luigi XV. L'architettura, la pittura e la letteratura si fanno eco di questa tendenza, unendosi al desiderio fondamentale di conforto e di intimit\u00e0.\nMeno formale e caratterizzata da effetti pi\u00f9 incisivi, la musica si trasforma, si \"democratizza\" e segue maggiormente la moda parigina. Il gusto italianizzante che irrompe, dall'inizio del XVIII secolo, sulla capitale trascina con s\u00e9 gli antichi precetti e apre nuove possibilit\u00e0. In precedenza, malgrado le celate velleit\u00e0 riscontrabili in Couperin, in particolare nei suoi \"Go\u00fbts R\u00e9unis\", si sarebbero accettate senza difficolt\u00e0 le prodezze di Domenico Scarlatti al clavicembalo? Arcangelo Corelli, Giovanni Battista Somis, Francesco Geminiani e tutti quegli italiani dalla virtuosit\u00e0 sbalorditiva che si susseguono al Concert Spirituel, all'Op\u00e9ra e alle Fiere impressionano profondamente l'ispirazione dei compositori francesi. La musica diventa ancora pi\u00f9 europea grazie ai virtuosi tedeschi inglesi che mescolano una scrittura aperta a una nuova sensibilit\u00e0. Tutto annuncia gi\u00e0 l\"'Empfindsamkeit\" d'oltre Reno e un certo classicismo, sebbene alcuni ci vedano piuttosto un inizio di decadenza. \u00c8 appunto l'epoca dei libri per clavicembalo di Royer, di Jean-Baptiste-Antoine Forqueray (1747), di Jacques Duphly (1744, 1748, 1758 e 1768), di Armand-Louis Couperin (1751) o di Claude Balbastre (1759), che materializzano uno \"spirito illuminista\" imbevuto di libert\u00e0 e di idee che avrebbero potuto apparire bizzarre quarant'anni addietro. Il momento ci offre un ritratto vigoroso, dalle tinte pastello che ritroveremo sulla tavolozza di pittori come Jean-Sim\u00e9on Chardin, Maurice Quentin de La Tour o Jean-Honor\u00e9 Fragonard, i quali lavoravano \"a gran colpi di pennello, con tocchi liberi e arditi, con colori a contrasto e tinte n\u00e9 addolcite n\u00e9 sfumate insieme, trascurando piccoli dettagli per occuparsi delle cose grandi e importanti\", secondo il Dizionario di Tr\u00e9voux.\nLa \"furia\" Royer.\nIn confronto ai suoi contemporanei, la vita di Joseph-Nicolas-Pancrace Royer resta ancora per certi versi misteriosa. Nato a Torino da un capitano di artiglieria, intendente delle fontane e dei giardini della corte dei Savoia, Royer in un primo tempo si accosta alla musica per semplice divertimento; quando suo padre muore senza lasciargli alcuna eredit\u00e0, vi si dedica tuttavia con ardore facendosi conoscere come clavicembalista e organista. La tradizione vuole quindi che abbia lavorato con Marc-Roger Normand detto \"Couprin\" o \"Coprino\" (1663-1734), primo cugino di Fran\u00e7ois Couperin, organista e maestro di cappella a Torino. Nel 1725 si trova a Parigi, dove \u00e8 naturalizzato e inizia a lavorare come insegnante di clavicembalo. Il suo passaggio, come molti suoi colleghi, al Th\u00e9\u00e2tre national de l'Op\u00e9ra-Comique \u00e8 attestato, nello stesso anno, in alcune pi\u00e8ce di Charles Alexis Piron: alla Foire Saint-Laurent sono infatti rappresentate \"Le f\u00e2cheux veuvage\" e \"Cr\u00e9dit est mort\", una tipo di opera buffa con un solo personaggio, contenenti numerose \"chanson\" orecchiabili di carattere popolare. Il cronista Jean-Benjamin de Laborde ci informa successivamente sulla carriera di Royer menzionando un suo impiego all'Op\u00e9ra, dove sarebbe rimasto dal 1730 al 1733. Questo coincide con la prima grande opera lirica di Royer, \"Pyrrus\", andato in scena il 19 ottobre 1730 e che il Mercure de France recensisce nelle sue colonne: \"Quest'opera [...] fa onore al poeta e al musicista per i bei pezzi che vi si trovano\".\n\"Essendo Sua Maest\u00e0 soddisfatta dei talenti e della capacit\u00e0 del sig. Royer\", il 15 novembre 1734 il giovane compositore ottiene l'onorificenza della carica di \"Maestro di musica dei figli di Francia\" che condivider\u00e0 con Jean-Baptiste Matho (1663-1746). Il 20 marzo dell'anno successivo ottiene la conservazione della carica di \"Cantore della musica della camera del re\", cui Matho aveva rinunciato. La morte di questi lascia quindi Royer unico detentore del posto di insegnante di clavicembalo dei bambini reali e gli permette di ottenere un privilegio di edizione, il 3 febbraio 1735, per eventuali \"pezzi per organo, clavicembalo, sonate e altre opere di musica strumentale di sua composizione\". Pochi anni dopo, il 5 settembre 1739, \u00e8 con l'ormai famoso balletto eroico \"Za\u00efde, reine de Grenade\", la cui \"musica ha fatto molto piacere\" (secondo il Mercure de France), che Royer torna sulle scene, presto seguito, il 23 marzo 1743, da un'opera simile, \"Le Pouvoir de l'Amour\". I successi conquistati da allora dal compositore non potevano senza alcun dubbio lasciare indifferenti i suoi illustri contemporanei anche se Charles Burney (1726-1814), nel suo \"Voyage musical dans l'Europe des Lumi\u00e8res\", commenta molto severamente, venerd\u00ec 15 giugno 1770, una rappresentazione di \"Za\u00efde\", a quindici anni dalla morte del compositore:\n\"L'op\u00e9ra di questa sera fu suonato la prima volta nel 1739, risuonato nel 1746, nel 1756 e infine di nuovo oggi, per la quarta volta, nel 1770. I francesi lo chiamano \"ballet-h\u00e9ro\u00efque\", dato che \u00e8 inframmezzato da danze che formano una parte essenziale dell'opera. Credo che l'interesse del dramma rientri solo per poco in questo genere di rappresentazioni; \u00e8, per lo meno, il giudizio che se ne pu\u00f2 trarre da questa in particolare e da poche altre di composizione di Rameau. La musica di \"Za\u00efde\" \u00e8 di Royer. \u00c8 piuttosto sconcertante che non si sia mai composto di meglio, n\u00e9 di gusto pi\u00f9 moderno, quando il gusto della musica \u00e8 completamente cambiato nel resto dell'Europa. Hanno un bel da accusare i francesi di avere uno spirito generalmente pi\u00f9 leggero dei loro vicini, non hanno fatto il minimo passo in avanti nella loro musica da trenta o quarant'anni. [...] Ritorniamo all'op\u00e9ra di \"Za\u00efde\": \u00e8 irrefutabile che in fatto di melodia, di colore, di contrasto e di effetto, sia un'opera mediocre e al di sotto di ogni critica. Allo stesso tempo, per\u00f2, si converr\u00e0 che la scena \u00e8 bella ed elegante, che i costumi e le decorazioni sono superbi, la danza eccellente e le macchine delle pi\u00f9 ingegnose. Purtroppo, tutti questi effetti deliziano solo gli occhi, mentre un'opera, in ogni altro paese, \u00e8 fatta per deliziare le orecchie. Un dramma lirico che non ha nulla di interessante nel testo, la cui musica \u00e8 cattiva e il canto ancora peggio, non corrisponde per niente all'idea che si \u00e8 fatta all'estero di questo tipo di spettacoli\". Il giudizio di Burney, per quanto duro, non deve tuttavia offuscare il successo ottenuto a suo tempo da \"Za\u00efde\". Allo stesso modo, quando un rapporto di polizia ci riporta una disputa \"in pieno caff\u00e8\" fra Royer e il grande Rameau, il cui carattere talvolta suscettibile era noto a tutti, si pu\u00f2 facilmente immaginare chi fosse all'origine di questo conflitto passeggero, avendo oltretutto Royer una reputazione \"amabile e della pi\u00f9 grande educazione\", secondo Labbet. Il digionese, non avendo proposto nulla al teatro da \"Dardanus\" nel 1739, prima di dare \"La Princesse de Navarre\", nel 1745, rimproverava forse a Royer l'audacia di una piuma che stava per annunciare lo straordinario \"Scylla et Glaucus\" di Jean-Marie Leclair nel 1746 o \"Titon et l'Aurore\" che il suo collega e amico Jean-Joseph de Mondonville dar\u00e0 nel 1753? L'importanza di Royer, ciononostante, continua a ingrandirsi e, l'11 novembre 1746, scrive un\"'Ode \u00e0 la fortune\", su un testo del celebre poeta e librettista Jean-Baptiste Rousseau. Il duca di Luynes, nelle sue \"M\u00e9moires\", ci riporta le circostanze in cui \u00e8 nata questa composizione:\n\"Qualche tempo fa, avendo notato un'ode di Rousseau sulla Fortuna, il cui pensiero e le cui espressioni gli piacquero (parla del Delfino), propose a Royer, suo maestro di clavicembalo, di metterla in musica. Il compito era difficile, non essendo questi versi per nulla fatti per essere cantati; ciononostante, Royer ci \u00e8 riuscito molto bene: ne ha fatto un \"divertissement\" che dura all'incirca tre quarti d'ora. La musica \u00e8 bella e il canto \u00e8 piacevole. C'\u00e8 soltanto una voce del registro di basso-cantante. Questa musica era fatta per la voce del sig. Delfino; la cant\u00f2 sabato scorso alle \"Mesdames\" (le figlie di Luigi XV) con l'accompagnamento, cosa molto singolare, dal momento che sta solo iniziando ad imparare la musica.\". Questi 45 minuti di \"divertissement\", cos\u00ec creati in modo tanto augusto, furono ripresi in seguito al Concert Spirituel e a corte da un cantante professionista, cosa che motiv\u00f2 probabilmente Royer a consegnare un nuovo op\u00e9ra-ballet, \"Almasis\", rappresentato a Versailles il 26 febbraio 1748 nel Th\u00e9\u00e2tre des Petits Cabinets di Madame de Pompadour, meravigliosa costruzione inaugurata il 17 febbraio 1747. La favorita, appassionatissima di musica e di teatro, tenne il ruolo principale, cosa che permise al duca di la Valli\u00e8re di lusingare i talenti della dama:\nSfortunatamente i gusti grandiosi della marchesa, in occasione dell'inaugurazione del Castello di Bellevue nel 1749, non tarderanno a essere crudelmente punzecchiati da alcuni versi maligni che circolavano di nascosto a Parigi:\nDal 1748, in collaborazione con il violinista Gabriel Capperan, ordinario della musica del re e violinista nell'orchestra dell'Acad\u00e9mie, Royer firma un contratto che lo lega per la modica somma di 6000, poi 7500 e infine 9000 lire all'Acad\u00e9mie royale de musique come direttore del Concert Spirituel, istituzione che soffriva tuttavia di un certo declino. Per dare nuovo vigore all'impresa, d\u00e0 inizio al restauro del Palazzo delle Tuileries e commissiona la costruzione di un organo. L'inaugurazione, il 1\u00ba novembre 1748, fu un vero successo, corrispondendo all'avviso preliminare apparso sul Mercure de France del luglio 1748: \"Il sig. Royer, noto per il suo genio e per le sue opere, ha ottenuto il Privilegio del Concert Spirituel. Attendiamo dalla sua scienza e dal suo genio dei cambiamenti degni dell'approvazione pubblica\".\nParallelamente alle grandi riprese di opere di Michel-Richard Delalande per esempio, Royer lavora all'introduzione di pezzi innovatori, nello stesso tempo continua i grandi mottetti di Mondonville, amico del quale mantiene la pensione di 1200 lire concessa dall'Acad\u00e9mie Royale sotto la precedente direzione di Fran\u00e7ois Rebel. Le sinfonie di nuovi compositori come Carl Heinrich Graun, Jean-Jacques Rousseau, Johann Adolf Hasse, Niccol\u00f2 Jommelli (1714-1774) e Johann Stamitz costituiscono allo stesso modo la quotidianit\u00e0 di Royer. Avendo fatto eseguire lo \"Stabat mater\" di Giovanni Battista Pergolesi nel 1753 approfittando della pubblicit\u00e0 derivata dalla Querelle des Bouffons, coglie l'occasione per rivedere alcune opere portandole al gusto del momento, come il \"Sunt breves mundi rosae\" di Giacomo Carissimi e il \"Requiem\" di Jean Gilles. Molto attivo, Royer continua durante questo periodo a presentare proprie opere: \"Myrtil et Z\u00e9lie\" (20 giugno 1750), dato a Versailles, precede di poco \"Prom\u00e9th\u00e9e et Pandore\", una sorta di adattamento del \"Prom\u00e9th\u00e9e\" di Voltaire eseguito da Sireuil, rappresentato presso il maresciallo e la marchesa de Villeroy il 5 ottobre 1752. Si progettava una ripresa di quest'ultima opera all'Op\u00e9ra nel 1754, ma Voltaire si oppose duramente. Il 22 settembre 1753 Royer acquista da Jean-F\u00e9ry Rebel (1666-1747) e Bernard de Bury (1720-1785) la carica di\" maestro di musica della camera de re\" per 2000 scudi. Durante una cerimonia, il 13 dicembre dello stesso anno, la citt\u00e0 di Parigi nomina Royer direttore e ispettore dell'Op\u00e9ra.\nDopo la morte a Parigi l'11 gennaio 1755, su Royer cade un oblio che non ha eguali se non la sua morte improvvisa. Se il duca di Luynes lo qualifica come un uomo \"molto sapiente e che aveva dentro di s\u00e9 il gusto del canto\", Abb\u00e9 de Fontenai, nel suo \"Dictionnaire des artistes\" del 1776, elogia l'educazione e l'amabilit\u00e0 del suo carattere, \"fattosi conoscere all'inizio per il modo sapiente e delicato con cui suonava l'organo e il clavicembalo\". \u00c9vrard Titon du Tillet, non esiter\u00e0 a includere Royer nel suo \"Parnasse Fran\u00e7ais\" del 1760.\nRiguardo ai pezzi per clavicembalo.\nSe il \"Sentiment d'un harmoniphile\" afferma nel 1756, dopo la morte di Royer, che \"fra le sue carte si \u00e8 trovato di che formare due libri per clavicembalo\", soltanto quindici pezzi del 1746 ci sono pervenuti, se si eccettua la \"Chasse\" di \"Za\u00efde\", pezzo manoscritto ricopiato nel 1775 nel \"Recueil de pi\u00e8ces d\u00e9tach\u00e9es\" per clavicembalo (Parigi, Biblioth\u00e8que nationale). Questo celebre pezzo, tratto dall'op\u00e9ra, ha conosciuto un destino pi\u00f9 felice essendo stato spesso suonato all'organo.\nDedicando la sua opera \"\u00e0 Mesdames de France\", Royer rende omaggio alle sue regali allieve:\nIn quanto insegnante attento e sicuro, Royer prosegue con un \"Avis\" a beneficio degli interpreti:\nTutta la musica di Royer traspare cos\u00ec attraverso queste poche linee: variet\u00e0 e apertura di spirito. Si sarebbe potuto sognare di meglio? Evitando ogni noia derivante da una troppo grande unit\u00e0 stilistica, il compositore mescola abilmente pezzi poetici, dolci a volont\u00e0 (\"L'Aimable\", \"Les tendres sentiments\", \"La Sensible\") ai furori di una scrittura pi\u00f9 lirica che sia riutilizza temi gi\u00e0 incontrati nelle proprie opere sceniche (\"La marche des Scythes\", \"La Za\u00efde\", \"Les Matelots\", \"Allemande\"), sia va oltre puri momenti descrittivi facendo uso di una nuova virtuosit\u00e0 (\"Le Vertigo\"). In generale, si pu\u00f2 dire che Royer concede un ruolo molto pi\u00f9 grande al canto nei suoi pezzi rispetto ai suoi predecessori, e non \u00e8 un azzardo se si pensa alla sua produzione vocale. Il successo degli adattamenti, pi\u00f9 che delle trascrizioni come \"La Za\u00efde\" (atto V, scena 5, preludio al quartetto \"Ah ! quel bien supr\u00eame\" del balletto \"Za\u00efde, reine de Grenade\"), non \u00e8 dunque sorprendente, soprattutto se si osserva con occhio attento le numerose raccolte di arie di vari autori adattate per altri strumenti in voga, come quelle per flauto traverso edite dal celebre Michel Blavet: i temi tratti da opere di Royer vi si trovano a bizzeffe! Royer, superando la semplice decalcomania di un'aria, tratta il tema iniziale con una certa libert\u00e0 e reinventa continuamente la propria idea. \"Les Matelots\", tratti dal balletto eroico \"Le Pouvoir de l'Amour\", corrispondono cos\u00ec all\"Entr\u00e9e pour les habitans du Pactole\" dell'atto II. Allo stesso modo, i \"tambourin\" dello stesso atto, fanno eco all\"Allemande\" dell'atto III scena II, dove era in origine la \"Marche pour le Sacrifice\". La \"Marche des Scythes\", infine, pezzo di pura bravura tratto da una semplice \"Air pour les Turcs en rondeau\" (Za\u00efde, atto V scena V), propone all'esecutore delle variazioni per le quali Royer ha cura di indicare il \"modo di arpeggiare\".\nQuesti pochi pezzi, ricalcando fedelmente grandi momenti di emozione scenica, non fanno tuttavia dimenticare gli altri pezzi puramente sensibili che mostrano l'ampiezza del genio di Royer. Cercando di rendere fedelmente un'emozione o un carattere dell'animo umano (\"La Majestueuse\" con i suoi ritmi, \"L'incertaine\" con i suoi passaggi dall'acuto disincantato al grave pi\u00f9 tenebroso), l'autore raggiunge probabilmente il parossismo dell'emozione con \"L'Aimable\", dolce ballata triste e rassegnata, i cui accenti strazianti sprofondano nel grave di un registro che non sembra tuttavia cedere alla disperazione. L'insieme ci far\u00e0 allora rimpiangere il fatto che un secondo \"Livre de Clavecin\" non abbia potuto concretizzarsi, e il suo contenuto, rimasto probabilmente in possesso di Louise Genevi\u00e8ve Le Blond (vedova di Royer che riprese la gestione del Concert Spirituel con Mondonville dopo il 1755), sembra perso per sempre."}
{"id": "2575301", "revid": "11959", "url": "https://it.wikipedia.org/wiki?curid=2575301", "title": "Marun", "text": "Marun () \u00e8 il secondo giacimento petrolifero iraniano, situato nella regione del Kh\u016bzest\u0101n. Scoperto nel 1963, il giacimento \u00e8 sfruttato attraverso un impianto di estrazione sulla terraferma. Produce circa 520.000 barili di petrolio al giorno. "}
{"id": "2575302", "revid": "124163652", "url": "https://it.wikipedia.org/wiki?curid=2575302", "title": "Maxime Le Forestier", "text": "Biografia.\nMaxime Le Forestier nacque a Parigi il 10 febbraio 1949, da padre inglese e madre francese.\nInizia a suonare ai tempi del liceo. Le prime esperienze musicali vengono vissute assieme ad una delle sue due sorelle, Caterina, con la quale form\u00f2 un duo.\nIl cantante attore francese di origini italiane Serge Reggiani interpret\u00f2 nel 1968 un brano di Maxime Le Forestier: \"Ballade pour un Tra\u00eetre\".\nIl primo 45 giri di Maxime, dal titolo \"C\u0153ur de Pierre, Face de Lune et La Petite Fugue\", usc\u00ec nel 1969.\nIl maggior successo di Maxime Le Forestier usc\u00ec nel 1971: \"San Francisco\". Venne incluso nel primo album, Mon Fr\u00e8re, del 1972. Nel medesimo album sono contenuti altri brani divenuti dei classici della musica leggera francese: \"Mon fr\u00e8re\", \"San Francisco\", \"Comme un Arbre\" e \"Education Sentimentale\".\nNel 1973 usc\u00ec l'album \"La Steak\". Nello stesso anno venne registrato un \"live\" nel corso di un concerto tenuto a Parigi, al celebre teatro Olympia.\nNel 1979 usc\u00ec il primo di una serie di album di brani di Georges Brassens.\nNel 1980 realizz\u00f2 un tour con il cantautore neozelandese Graeme Allwright e con la sorella Catherine. I ricavi del tour furono destinati all'associazione \"Partage\", che si occupa della cura dei bambini del Terzo Mondo. Il concerto tenuto al \"Palais des Sports\" di Parigi venne registrato in un album live.\nSeguirono anni non ricchi di successi, in cui Maxime compose anche per il cantante francese Julien Clerc.\nIl successo torn\u00f2 nel 1987, con il brano \"N\u00e9 Quelque Part\".\nNel 1996, vinse la competizione canora \"Victoires de la Musique\" con l'album Passer ma route.\nMaxime Le Forestier ha sostenuto la causa di diverse associazioni benefiche, che operano nell'assistenza ai bambini.\nPoliticamente, Maxime Le Forestier \u00e8 un simpatizzante del Partito Socialista.\nDiscografia.\nOmaggio a Brassens.\nMaxime Le Forestier ha reinterpretato integralmente l'opera di Georges Brassens, pubblicandola in 5 album ed in una versione integrale:"}
{"id": "2575304", "revid": "1305772", "url": "https://it.wikipedia.org/wiki?curid=2575304", "title": "Rockstar (Nickelback)", "text": "Rockstar \u00e8 un singolo della band canadese Nickelback, pubblicato nell'estate del 2007 come estratto dall'album \"All the Right Reasons\".\nDescrizione.\nIl pezzo \u00e8 stato prodotto da Frank Caridi e Cara Casey e diretto da Dori Oskowitz.\nLa canzone si concentra sul desiderio di vivere la stereotipata vita da rockstar appunto, tipicamente rappresentata come mix di soldi, droga e ragazze.\nVideo musicale.\nIl video della canzone \u00e8 stato girato in alcune famose location statunitensi (come Times Square, il Flatiron Building, il Grand Central Terminal e la Playboy Mansion) e non solo, in quanto si vedono anche il Big Ben di Londra, il Teatro dell'Opera di Sydney e molti altri monumenti famosi.\nIl pezzo viene cantato in \"lip sync\" sia da persone comuni che da personaggi noti: tra questi si possono citare il frontman degli ZZ Top Billy Gibbons, che agisce anche come interlocutore della voce cantante, l'ex campione di arti marziali miste Chuck Liddell, l'attrice Eliza Dushku, il bassista dei Kiss Gene Simmons, l'ex giocatore di hockey sul ghiaccio Wayne Gretzky, il cast di \"The Girls Next Door\", il cantante Kid Rock, la cantante Nelly Furtado, il cast del reality show \"American Chopper,\" il cantante Ted Nugent ed il cestista statunitense Grant Hill.\nLa scena finale mostra i fan ad un concerto che cantano tutti insieme il motivetto \"Hey Hey I wanna be a rockstar\"."}
{"id": "2575311", "revid": "287204", "url": "https://it.wikipedia.org/wiki?curid=2575311", "title": "Stanze per la giostra", "text": "Le Stanze de messer Angelo Poliziano cominciate per la giostra del magnifico Giuliano di Pietro de Medici, meglio note come Stanze per la giostra, sono un'opera incompiuta in lingua volgare del poeta italiano Angelo Poliziano (1454-1494).\nGenesi dell'opera.\nL'opera, un poemetto in ottave, fu composta per celebrare la vittoria riportata da Giuliano de' Medici in un torneo tenutosi il 29 gennaio 1475 a Firenze, nella piazza di Santa Croce; il torneo era stato organizzato dal signore di Firenze, Lorenzo il Magnifico, fratello di Giuliano, per celebrare l'accordo di pace tra le potenze italiane stretto nel 1474 grazie all'azione del Magnifico. Il poemetto, la cui realizzazione inizi\u00f2 nello stesso anno 1475, consta di due libri: il primo di centoventicinque ottave, il secondo di sole quarantasei; la composizione fu infatti interrotta, con tutta probabilit\u00e0, a causa della morte di Giuliano e del ferimento di Lorenzo nella sollevazione seguita alla congiura dei Pazzi, il 26 aprile 1478.\nNella stesura delle \"Stanze\", Poliziano si ispir\u00f2 a un'opera di Luigi Pulci, che era stato autore, nel 1469, di un testo analogo volto all'esaltazione di Lorenzo il Magnifico. Poliziano scelse di scrivere in lingua volgare, adoperando come strofa (o stanza) l'ottava, gi\u00e0 adoperata da Giovanni Boccaccio nel Filostrato. Accanto al tema encomiastico dell'elogio di Giuliano, l'opera racconta anche l'amore platonico di Giuliano per una donna fiorentina, Simonetta Cattaneo, sposa di Marco di Piero Vespucci. Il disegno dell'opera dovette per\u00f2 essere modificato nel 1476 a causa della morte improvvisa di Simonetta, avvenuta il 26 aprile.\nLe \"Stanze\" furono pubblicate per la prima volta nel 1484 nella raccolta \"Cose vulgare del Poliziano\"; resta di fondamentale importanza l'edizione di Aldo Manuzio del 1498. Nel corso del XVI secolo, le \"Stanze\" furono spesso manomesse, secondo il gusto del tempo, da coloro che volevano eliminarne la venatura popolare caratteristica dello stile comunque raffinatissimo di Poliziano. Solo nel 1863, grazie all'impegno di Giosu\u00e8 Carducci, vide la luce una nuova edizione filologicamente accurata, dove le \"Stanze\" furono ripresentate nella loro versione originale, epurata dalle interpolazioni e dalle modifiche cinquecentesche.\nI pregi dell'opera, piuttosto che nella trama, particolarmente esile, sono nel significato stesso dell'operazione letteraria compiuta da Poliziano nelle \"Stanze\":\nTrama.\nNel primo libro, composto da centoventicinque stanze, Iulio o Iulo, trasfigurazione classicheggiante di Giuliano, \u00e8 rappresentato come un giovane bello e coraggioso, in perfetta aderenza al paradigma mitico di Ippolito. Egli vive armoniosamente, disprezzando l'Amore e dedicandosi agli esercizi del corpo, alla caccia e all'attivit\u00e0 poetica. Tuttavia Cupido, con l'intento di vendicarsi, mentre Iulo \u00e8 impegnato in una battuta di caccia, gli fa apparire davanti una splendida cerva, che il giovane tenta, senza successo, di raggiungere. Quando i due giungono in una radura, la cerva si trasforma in una bellissima ninfa, Simonetta. Colpito dalla freccia di Cupido, Iulo si innamora della giovane. Il dio, soddisfatto della buona riuscita del suo piano, pu\u00f2 dunque tornare felice a Cipro, presso la madre Venere. Poliziano si dilunga nella descrizione delle bellezze del giardino e del palazzo della dea.\nIl secondo libro, composto da quarantasei stanze e incompiuto, si apre con la decisione da parte di Venere, informata dal figlio dell'accaduto, di assicurare che l'amore di Iulo sia ricambiato da Simonetta. Perch\u00e9 questo accada, \u00e8 tuttavia necessario che Iulo dimostri la sua virt\u00f9 combattendo e ottenendo la vittoria in un torneo indetto per la giovane; Iulo \u00e8 informato della decisione divina in sogno dallo stesso Cupido, che gli preannuncia anche la prossima morte dell'amata. L'opera si interrompe mentre Iulo, ardente d'amore, si appresta a partecipare alla giostra.\nForma e stile.\nLa tecnica poetica di Poliziano presenta numerose affinit\u00e0 con la tecnica pittorica degli artisti a lui contemporanei, come Botticelli: il letterato si rifece, infatti, alla \"sententia\" del poeta latino Quinto Orazio Flacco, che voleva del tutto simili la poesia e la pittura (\"Ut pictura po\u00ebsis\"). I personaggi, dunque, sono quasi del tutto privi di qualsiasi caratterizzazione psicologica o sentimentale: la loro stessa descrizione, anzi, \u00e8 condotta in modo particolarmente sobrio e stilizzato, come esemplificano la raffigurazione di Iulo che si reca alla caccia, indomito e insensibile, e quella del momento in cui assiste all'apparizione della ninfa Simonetta. I passi pi\u00f9 notevoli dell'opera, dunque, appaiono non tanto le descrizioni dei personaggi, quanto quelle degli elementi naturali, quali paesaggi, boschi, prati ma anche animali, come la cerva destinata a trasformarsi in ninfa. Gli elementi di realismo sono rari, ma tali raffigurazioni presentano \u00abuna deliziosa, elegante, un po' astratta precisione descrittiva\u00bb:\nDescrizioni di tal genere abbondano in tutte le \"Stanze\"; raramente si assiste a scene pi\u00f9 animate, che tuttavia non perdono comunque le caratteristiche di raffinatezza ed eleganza formale proprie di tutta l'opera.\nIl lessico delle \"Stanze\" si fonda sostanzialmente su quello petrarchesco, cui Poliziano seppe congiungere il proprio gusto per la raffinatezza e il preziosismo lessicale e stilistico. Su tale base, inoltre, il letterato inser\u00ec nell'opera numerosi elementi di memoria stilnovistica, dantesca o boccaccesca, congiunti a elementi del linguaggio popolare. Ebbe per\u00f2 cura di evitare lo scontro tra termini provenienti da registri diversi ricercando \u00abl'armonia nella variet\u00e0\u00bb dei registri, rifuggendo al contempo effetti di eccessivo realismo.\nNell'opera di Poliziano, l'ottava rima si rivela particolarmente agile, in grado di fondere i toni popolareschi delle opere di Luigi Pulci con quelli sognanti del Boccaccio. L'unit\u00e0 del verso \u00e8 spesso spezzata in pi\u00f9 unit\u00e0 ritmiche minori grazie ad uno attento e vario della sintassi, che fonde tendenze popolareggianti e paratattiche con l'uso di stilemi rigidamente codificati, quali chiasmo e parallelismo. Tale il giudizio dello storico della letteratura italiana Alberto Asor Rosa sulla componente stilistica delle \"Stanze\":\nComponente mitologica.\nLe figure della mitologia classica occupano nelle \"Stanze\" un ruolo di primissimo piano. La tendenza a inserire personaggi mitologici nelle opere letterarie d'altronde non del tutto estranea alla letteratura del Medioevo; dopo Poliziano sarebbe divenuta particolarmente comune, tanto da perpetuarsi per pi\u00f9 di tre secoli sino all'inizio del XIX secolo e all'avvento del Romanticismo. Tra i personaggi mitici che compaiono nell'opera, particolare importanza rivestono Venere e Cupido, ai quali si affiancano il Centauro, le Grazie, le ninfe, Pasitea; tutti sono per\u00f2 privi di qualsiasi caratterizzazione ideologica o religiosa, e rappresentano piuttosto allegorie di stati d'animo e sentimenti umani. Tale tendenza appare chiara nell'episodio del sogno di Iulo, la cui trama \u00e8 costellata da frequentissimi riferimenti mitici di valore allegorico.\nLa tendenza a fare dei personaggi mitici allegorie ha il suo corrispondente nell'uso, ben pi\u00f9 raro, della personificazione di caratteri e sentimenti umani in luogo delle figure della mitologia:\nVenere e l'Amore.\nLa figura di Venere riveste una fondamentale importanza nelle \"Stanze\": essa era infatti uno degli elementi fondamentali della filosofia neoplatonica di Marsilio Ficino, che distinse una Venere celeste, causa della diffusione dell'amore divino nel mondo, da una Venere terrena, all'origine della crescita spirituale di chi sa dominare le proprie passioni: questa Venere opera, nelle \"Stanze\", su Iulo. Secondo le teorie cosmologiche di Ficino, inoltre, l'amore \u00e8 il fondamento del cosmo: grazie ad esso avviene la creazione, ed esso guida le creature verso Dio.\nSe dunque al principio della narrazione la figura di Iulo appare piuttosto insensibile e rifiuta l'amore, ci\u00f2 si ricollega ai caratteri di devozione e castit\u00e0 propri dell'orfismo: \u00e8 per\u00f2 proprio la scoperta dell'amore a liberare il giovane da quelle componenti orfiche legate all'esperienza funebre.\nL'innamoramento appare quindi come processo di crescita spirituale interiore, di progressiva acquisizione del dominio di s\u00e9, ma anche come fonte di conoscenza: il regno di Venere, dove Cupido giunge nelle ultime ottave del primo libro, \u00e8 raffigurato a immagine del regno delle idee platonico, dove la pluralit\u00e0 del reale pu\u00f2 essere ricondotta a un'origine razionale e ordinata che \u00e8 sottesa a tutte le manifestazioni della realt\u00e0 stessa. Il viaggio verso tale regno esprime dunque l'allontanamento dell'uomo dalla dimensione materiale e il suo viaggio verso la conoscenza.\nIn un'opera tanto caratterizzata dal figurativismo, dunque, l'Amore, assieme alla bellezza femminile nella sua forma sensuale, cui appare intrinsecamente legato, viene a essere l'unico stabile punto di riferimento nel fragile impianto ideale dell'opera stessa. Di conseguenza, sebbene la tendenza al figurativismo sia costantemente presente, la descrizione della ninfa Simonetta \u00e8 caratterizzata da \u00abqualche bagliore di sensualit\u00e0 autentica\u00bb che \u00abda quelle immagini arriva fino a noi\u00bb.\nComponente encomiastica.\nL'attenzione dedicata da Poliziano al tema mitologico e, in particolare, a quello amoroso, non nega il fatto che le \"Stanze\" restino nella loro sostanza un'opera caratterizzata da un fine encomiastico. Esse furono composte per celebrare la vittoria in torneo di Giuliano de' Medici, figlio di Piero e fratello di Lorenzo il Magnifico: tale intento traspare chiaramente in pi\u00f9 passi dell'opera, dove \u00e8 apertamente lodato l'operato di Giuliano, e, per suo tramite, l'intera famiglia dei Medici.\nAnche l'elemento encomiastico si inquadra completamente nel gusto e nella poetica di un autore, come Poliziano, che opera sotto l'egida di un mecenatismo colto e illuminato. L'attivit\u00e0 poetica era infatti intesa essenzialmente come esercizio d'arte, e quindi poteva porsi senza problemi al servizio di un signore: lo stesso fenomeno, seppure con modalit\u00e0 differenti, si verific\u00f2 alla corte ferrarese degli Este con le figure di Matteo Maria Boiardo e Ludovico Ariosto.\nInfluenze e modelli.\nLa poesia di Poliziano, tanto quella greca o latina quanto quella in volgare, \u00e8 costantemente intessuta di riferimenti alla tradizione classica o medievale. Notevole \u00e8 l'influenza di Francesco Petrarca, che gi\u00e0 nel \"Canzoniere\" aveva identificato la donna amata con una cerva, ma ancora maggiore \u00e8 l'influsso sulle \"Stanze\" dei \"Trionfi\" petrarcheschi e delle allegorie in essi sviluppate: si \u00e8 anche supposto che, se l'opera fosse stata portata a compimento, si sarebbe conclusa con il trionfo della Fama sulla Morte e sul Tempo, a loro volta vincitori dell'Amore.\nOltre a quello del neoplatonismo di Marsilio Ficino, le \"Stanze\" subirono anche l'influsso della letteratura in volgare del Dolce stil novo, di Dante e Boccaccio, e della letteratura classica di Marco Tullio Cicerone e Publio Ovidio Nasone, ma anche di Claudio Claudiano, autore di un \"De raptu Proserpinae\" in tre libri.\nFrancesco De Sanctis osserva: \"Tra il poeta e il suo mondo non c'\u00e8 comunione diretta: ci stanno di mezzo Virgilio, Teocrito, Orazio, Stazio, Ovidio, che gli prestano le loro immagini e i loro colori. Ma egli ha un gusto cos\u00ec squisito ed un sentimento della forma cos\u00ec fine che ci\u00f2 che riceve esce con la sua stampa come una nuova creazione. [...] Da un intimo godimento della natura accompagnato con un sentimento puro e delicato della forma, sviluppato ed educato dai classici, \u00e8 uscito il nuovo ideale della letteratura, l'ideale delle \"Stanze\"; ci\u00f2 che possiamo chiamare in due parole: \"volutt\u00e0\" \"idillica\"\"."}
{"id": "2575313", "revid": "15756", "url": "https://it.wikipedia.org/wiki?curid=2575313", "title": "Pet Society", "text": "Pet Society \u00e8 stato un browser game creato dalla Playfish nel 2007. \u00c8 stata un'applicazione molto diffusa della piattaforma Facebook, con circa utenti attivi mensilmente nel 2010 e pi\u00f9 di di fan registrati nella pagina ufficiale su Facebook. Il gioco era disponibile su Facebook, Bebo e MySpace. Nel 2012 Pet Society, con di utenti mensili, era l'unico gioco sopravvissuto fra quelli creati dalla Playfish (l'EA Games, dopo l'acquisizione della societ\u00e0, aveva gradualmente dismesso tutti i giochi \"originari\" per puntare sui suoi \"nuovi\" titoli: The Sims Social e Sims City Social).\nNell'aprile del 2013 la EA Games ha annunciato la chiusura del gioco (ridotto a poco pi\u00f9 di di utenti mensili) prevista per il 14 giugno 2013 assieme a The Sims Social e Sims City Social, e resa effettiva il 17 giugno.\nMeccanica di gioco.\nIl gioco consisteva nel creare e prendersi cura di un animaletto (\"pet\"), facendolo vivere in un mondo immaginario in cui vivevano anche gli animaletti dei propri amici sul social network. Appena avviata l'applicazione si creava il proprio \"pet\", scegliendone l'aspetto esteriore tra una serie di opzioni, il colore, il sesso e il nome (tutte caratteristiche modificabili anche in seguito nel negozio dello \"Stylist\").\nAppena finita la personalizzazione, il proprio pet si trovava nella sua nuova casa ed una schermata spiegava all'utente i passi fondamentali per imparare a giocare a Pet Society, premiando l'utente con monete, una \"laurea\" e una doll speciale. Ogni pet aveva due indicatori: l'indicatore di esperienza (indicava a che livello era il pet e quanti punti zampa possedeva) e l'indicatore della fame (ogni Pet andava, infatti, nutrito). Inoltre, avrebbero potuto ronzargli intorno delle mosche: questo indicava che era sporco, quindi andava lavato con la saponetta. Col trascorrere del tempo i livelli di fame e igiene si abbassavano e dovevano essere rialzati dando da mangiare al pet, lavandolo e facendogli fare attivit\u00e0 divertenti, come giochi, carezze, spazzolate o visite agli amici.\nUn'apposita icona apriva la schermata del guardaroba, per vestire il pet; un'altra apriva la \"cassapanca\", dove si trovavano tutti gli oggetti posseduti, che potevano essere alimenti, arredi e decorazioni per la casa o oggetti speciali. Le monete utilizzate all'interno del gioco si chiamavano semplicemente \"coins\", e si ricevevano ogni mattina tramite la \"Lotteria giornaliera\", che premiava ciascun pet con un numero di coins scelto dalla ruota. Inoltre si ottenevano monete prendendosi cura del pet, facendolo giocare e, soprattutto, visitando gli amici: avere molti amici era il modo pi\u00f9 sicuro e veloce per ottenere coins, poich\u00e9 ogni mattina si poteva guadagnare trenta o venti monete (a seconda se l'amico era \"attivo\" o no, e a seconda dell'azione che si sceglieva quando lo si andava a trovare) visitandoli. Le monete si potevano anche acquistare tramite carta di credito, paypal, con il proprio telefono cellulare o accettando di ricevere sondaggi ed email promozionali da terzi. Esisteva poi la \"Playfish cash\", una moneta non guadagnabile nel gioco, ma acquistabile soltanto e che serviva per acquistare oggetti speciali nel negozio \"Cash Shop\" e che era spendibile in tutti i giochi della Playfish. Serviva anche a permettersi servizi del gioco (quello del raccoglifrutta). Era stata in seguito sostituita dalla Pet Society Cash.\nIl gioco continuava nel costruire una vita sociale al proprio animale, interagendo con i propri amici. I pet potevano incontrarsi, giocare insieme, ballare, mangiare e persino litigare. Si potevano scambiare regali ed inviare lettere.\nNegozi e aree speciali.\nEsistevano quattordici negozi e aree speciali nella \"citt\u00e0\" di Pet Society, dove era possibile recarsi per fare acquisti, giocare e fare altre attivit\u00e0:\nOgni luned\u00ec nei vari negozi arrivavano dei nuovi oggetti da comprare. Alcuni restavano in vendita solo una settimana, altri per pi\u00f9 a lungo. Talvolta, prima dell'eliminazione di un oggetto dal \"catalogo\", veniva venduto in saldo.\nNei negozi erano presenti dei commessi fissi, con fumetti che esprimevano pensieri e commenti di vario genere. I negozianti erano:\nTrofei.\nVi erano 51 trofei che si potevano vincere raggiungendo vari punteggi. Esistevano 16 categorie, ciascuna delle quali aveva un premio di bronzo, d'argento e d'oro. Quando si vinceva un premio d'argento o d'oro, il trofeo precedente scompariva in favore del nuovo. I trofei potevano essere collocati nella casa del \"pet\" che li aveva guadagnati, e non potevano essere venduti, regalati o riciclati.\nLivelli.\nCon un certo numero di \"punti zampa\" il \"pet\" saliva di livello, ottenendo monete, nuovi oggetti, stanze extra e un particolare status. I livelli erano 34 nella prima versione, mentre nella versione beta erano saliti a 47, ad agosto 2010 erano stati aggiunti i livelli fino a 100.\nEventi speciali.\nIn alcuni periodi dell'anno, a ridosso di particolari festivit\u00e0, venivano messi in vendita o regalati oggetti speciali, e l'aspetto di Petville (la citt\u00e0 di Pet Society) cambiava: a Natale per esempio era innevata, ad Halloween tutti gli alberi erano secchi, ecc. Talvolta si potevano ottenere regalini speciali toccando gli alberi (al posto delle consuete monete).\nCucinare.\nDall'autunno 2009 nel gioco si potevano anche cucinare dei cibi speciali. Tramite uno speciale forno a microonde si potevano preparare alcune ricette contenute in un libro che appariva a sinistra sullo schermo. Una volta preparati, dopo aver acquistato gli ingredienti, allo scadere di un tempo predeterminato di cottura, i cibi speciali, non acquistabili in negozio, potevano anche essere venduti, guadagnando qualche moneta extra. Cucinando pi\u00f9 piatti si saliva di \"livello\", accedendo a nuove ricette. Scaduto il tempo di cottura (es. 1 ora) si aveva un tempo altrettanto lungo per sfornare il piatto (es. un'altra ora), altrimenti si sarebbe bruciato.\nPetlings.\nI Petlings erano gli animali domestici del pet e si potevano acquistare da Garden. Esistevano alcuni animali sempre disponibili (gatto, cane, leone e coyote) ma, in alcune occasioni, ne venivano proposti altri in edizione limitata. Essi chiedevano un cibo specifico una volta al giorno. se non venivano sfamati essi fuggivano: in quel caso sarebbe stato possibile riottenerli pagando 200 coins l'uno oppure pubblicando un messaggio sulla propria bacheca che se cliccato dagli amici avrebbe dato loro 200 coins e fatto riapparire i petlings.\nCaratteristiche speciali.\nNel gioco esistevano vari \"effetti\" speciali, ottenibili acquistando particolari oggetti o facendo altre azioni.\nAltri mini-giochi.\nCol tempo vennero attivati altri minigiochi, come la pesca o la caccia ai tesori nascosti."}
{"id": "2575314", "revid": "767487", "url": "https://it.wikipedia.org/wiki?curid=2575314", "title": "Heroine (From First to Last)", "text": "Heroine \u00e8 un album della band screamo/post-hardcore From First to Last, pubblicato il 21 marzo 2006. L'album ha avuto molto successo, raggiungendo la 25\u00aa posizione della classifica statunitense Billboard 200."}
{"id": "2575316", "revid": "78346", "url": "https://it.wikipedia.org/wiki?curid=2575316", "title": "185\u00aa Divisione paracadutisti &quot;Folgore&quot;", "text": "La Divisione paracadutisti \"Folgore\" \u00e8 stata una grande unit\u00e0 del Regio Esercito italiano durante la seconda guerra mondiale.\nStoria.\nIl 15 ottobre 1939 venne istituita in Italia la Regia Scuola Paracadutisti dell'Aeronautica a Tarquinia, che inizi\u00f2 l'addestramento dei primi istruttori dell'Esercito a giugno 1940, ed i primi corsi per le reclute il mese successivo.\nOrigini.\nLe prime unit\u00e0 ad essere costituite a Tarquinia (luglio 1940) furono il I e II Battaglione paracadutisti ed il III Battaglione Carabinieri paracadutisti (successivamente rinominati rispettivamente II, III e I). Nella primavera del 1941 si aggiunse il IV Battaglione paracadutisti, che con il II e III battaglione e la 1\u00aa Compagnia cannoni controcarro and\u00f2 a formare il 1\u00ba Reggimento Paracadutisti. Elementi del II Battaglione effettuarono il 30 aprile 1941 un aviolancio sull'isola greca di Cefalonia, senza incontrare opposizione. Nel corso del 1941 vennero formati anche il 2\u00ba Reggimento (V, VI e VII Battaglione, 2\u00aa Compagnia cannoni) ed il 3\u00ba Reggimento (IX, X ed XI Battaglione, 3\u00aa Compagnia cannoni). L'VIII Battaglione venne invece riaddestrato presso la Scuola Guastatori del Genio. Le Compagnie cannoni reggimentali vennero quindi utilizzate come base per la costituzione del I, II e III Gruppo artiglieria paracadutisti, successivamente raggruppate nel Reggimento artiglieria paracadutisti.\nCostituzione.\nDa questi elementi il 1\u00ba settembre 1941 venne formata la 1\u00aa Divisione Paracadutisti. I comandanti furono il generale di brigata Francesco Sapienza e, dal 1 marzo 1942, il generale di Brigata Enrico Frattini, ufficiale del genio, gi\u00e0 addetto al capo di SMRE generale d'armata Mario Roatta. Il nome \"Folgore\" venne ufficialmente aggiunto solo nell'agosto 1942.\nAddestramento.\nTrasferita nelle Puglie, nelle campagne tra il brindisino e il tarantino, e sottoposta ad un duro addestramento in vista della progettata invasione di Malta (Operazione C3), la divisione venne invece trasferita nel luglio 1942 in Africa Settentrionale sotto il nome di copertura di 185\u00aa Divisione \"Cacciatori d'Africa\" (successivamente mutato in \"185\u00aa Divisione Paracadutisti \"Folgore\"\"). Contemporaneamente i battaglioni divennero da due a tre per Reggimento, reggimenti che cambiarono anche denominazione: prima della partenza dei tre Reggimenti di fanteria partirono solo il 186\u00ba e 187\u00ba, mentre il 185\u00ba reggimento, e rimase in Italia per formare il nucleo della 184\u00aa Divisione paracadutisti \"Nembo\". Il Reggimento artiglieria assunse il numero 185\u00ba.\nOrganizzazione.\nL'organizzazione divisionale alla sua costituzione era la seguente:\nL'organizzazione divisionale ad agosto 1942 era la seguente, con un organico teorico di 5.912 Uomini (di cui 299 ufficiali):\nAll'inizio di settembre la Divisione si schier\u00f2 a difesa nel settore meridionale della linea difensiva di El Alamein, costituendo il X Corpo d'armata assieme alla 17\u00aa Divisione Fanteria \"Pavia\" e riorganizzandosi come segue:\nL'artiglieria divisionale contrasse i suoi Gruppi a due (I e III) e si suddivise in supporto diretto ai vari Raggruppamenti.\nPer supplire alla mancanza di artiglieria campale della Divisione, venne costituito un Raggruppamento Tattico Artiglieria \"Folgore\" al comando del colonnello Boffa, costituito dai seguenti reparti:\nEl Alamein.\nLa divisione \"Folgore\" durante la seconda battaglia di El Alamein riusc\u00ec a resistere assieme ad elementi della Divisione \"Pavia\" ai ripetuti tentativi di sfondamento portati dalla 7\u00aa Divisione corazzata britannica, cos\u00ec come al grande attacco concentrico sferrato il 25 ottobre da elementi 7\u00aa Divisione Corazzata e della 44\u00aa e 50\u00aa Divisione di fanteria, e l'ultimo tentativo della 132\u00aa Brigata Fanteria (44\u00aa Divisione) il giorno 27.\nIn ottemperanza agli ordini dell'ACIT la divisione \"Folgore\" inizi\u00f2 la ritirata nella notte del 3 novembre 1942, in condizioni rese difficilissime dalla mancanza di mezzi di trasporto. Dopo due giorni di marcia nel deserto, alle 14:35 del giorno 6, dopo aver distrutto le armi, ci\u00f2 che restava della Divisione si arrese alla 44\u00aa divisione fanteria britannica del generale Hughes. I paracadutisti italiani ottennero dai britannici l'onore delle armi e, dopo la resa, il generale Hughes volle ricevere i generali Enrico Frattini e Riccardo Bignami e il colonnello Boffa, complimentandosi per il comportamento dei loro uomini.\nDopo la battaglia di El Alamein alla Divisione \"Folgore\" ed ai suoi Reggimenti verr\u00e0 conferita la Medaglia d'Oro al Valor Militare.\nInteramente distrutta in combattimento, la divisione \"Folgore\" venne sciolta a fine 1942.\nIn Tunisia.\nCon alcuni sopravvissuti e rimpiazzi in Libia venne costituito il CLXXXV Battaglione Paracadutisti \"Folgore\", comandato dal capitano Lombardini, articolato su cinque compagnie e inquadrato nel 66\u00ba Reggimento fanteria della Divisione \"Trieste\" del XX Corpo d'armata prendendo parte dalla campagna di Tunisia in cui sostenne una serie di aspri combattimenti a Medenine, Gab\u00e8s sull'Akarit e in difesa della linea del Mareth in Tunisia nel 1943, e anche in tale occasione diede un'eccellente prova, distinguendosi particolarmente nella battaglia di Takrouna contro i neozelandesi, nella quale il battaglione venne distrutto.\nOnorificenze.\nLa Divisione e tutti i suoi Reggimenti furono decorati della Medaglia d'oro al Valor Militare alla Bandiera:\nNei media.\nDalla storia della 185\u00aa Divisione paracadutisti sono stati tratti diversi film:"}
{"id": "2575317", "revid": "228587", "url": "https://it.wikipedia.org/wiki?curid=2575317", "title": "Jack Ryan", "text": "Jack Ryan \u00e8 il protagonista della serie di libri scritta da Tom Clancy tra gli anni ottanta e il 2015.\nBiografia.\nJack Ryan (nome intero, Dr. John Patrick Ryan) \u00e8 il personaggio irlando-statunitense, il cui \"cursus honorum\" nell'amministrazione americana viene descritto in molti dei romanzi di Clancy.\nJohn Patrick Ryan \u00e8 figlio di Emmet William Ryan, un sottotenente della squadra omicidi della polizia veterano della seconda guerra mondiale: ha prestato servizio nella 101st Airborne Division e combattuto nella offensiva delle Ardenne. Sua madre, Catherine Burke Ryan, era infermiera.\nDiplomato alla Loyola High School a Towson, nel Maryland, Jack si laurea in storia al Boston College, e serve come sottotenente dello United States Marine Corps. Assegnato a bordo della nave portaelicotteri \"Guam\", rimane vittima di un grave incidente di volo su un elicottero CH-46 sulla costa di Creta, durante un'esercitazione della NATO. Ne riporta lesioni alla schiena che pongono fine alla sua carriera militare.\nI suoi genitori muoiono solo 19 mesi dopo in un incidente aereo all'aeroporto di Chicago. La combinazione dei due eventi porta Ryan ad odiare il volo, fobia che non lo abbandoner\u00e0 mai del tutto.\nJack si innamora di Caroline Muller (soprannominata Cathy), una studentessa di medicina, che sposer\u00e0 dopo poco. Si dedica alle attivit\u00e0 di Borsa alle dipendenze del padre di Cathy, Joe Muller, vicepresidente anziano della Merrill Lynch. Accumulato un grosso capitale, si ritira (senza venir mai perdonato dal suocero) per dedicarsi all'insegnamento della storia.\nNel corso delle vicende narrate nei vari libri, passa dall'essere un semplice consulente esterno della CIA al divenire Presidente degli Stati Uniti.\nNe \"I denti della tigre\" del 2003, entra in scena il figlio Jack Ryan Jr., nato nella tremenda notte dell'assalto dell'ULA alla casa dei Ryan a Peregrine Cliff, narrato in \"Attentato alla corte d'Inghilterra\".\nNel 2010 viene pubblicato negli U.S.A. da Rubicon (e quasi in contemporanea in Italia da Rizzoli) \"Vivo o morto\" nel quale Jack Ryan Jr., insieme a tutti gli altri protagonisti della saga, membri dell'organizzazione segreta denominata Campus, si trovano a combattere un'ulteriore minaccia del terrorismo islamico. Contemporaneamente, Jack Ryan Sr. decide di candidarsi nuovamente alla presidenza degli Stati Uniti.\nIl 13 dicembre 2011, Putnam pubblica negli Stati Uniti \"Locked on\" (pubblicato in Italia a cura di Rizzoli con il titolo \"Il giorno del falco\"). Ambientato circa un anno dopo \"Vivo o morto\", vede Jack Ryan Sr. impegnato nella campagna per la rielezione alla Presidenza; i suoi nemici cercano di screditarlo usando false accuse contro John Clark, mentre contemporaneamente i membri di Campus sono impegnati contro l'alleanza tra un alto ufficiale pakistano e il terrorismo del Daghestan.\nNel dicembre del 2012 viene pubblicato negli Stati Uniti \"Threat Vector\" tradotto in italiano \"Scontro frontale\". Jack Ryan Sr. eletto presidente si trova a fronteggiare la minaccia internazionale cinese. La pianificazione d'invasione di Taiwan, i nuovi missili anti-nave cinesi e un cyber attacco alle infrastrutture americane dovranno essere fronteggiate grazie anche a Jack Ryan Jr. e i suoi colleghi del campus. Ma qualcuno minaccia di far saltare la loro copertura.\nNel dicembre del 2013 \u00e8 stato pubblicato negli Stati Uniti \"Command Authority\". C'\u00e8 un nuovo uomo forte in Russia, ma la sua ascesa al potere si basa su oscuri segreti nascosti decenni nel passato. La soluzione a questo mistero si trova con la fonte pi\u00f9 inaspettata, il presidente Jack Ryan Sr."}
{"id": "2575323", "revid": "1543377", "url": "https://it.wikipedia.org/wiki?curid=2575323", "title": "Maserati GranTurismo", "text": "La Maserati GranTurismo \u00e8 un'autovettura coup\u00e9 presentata dalla casa automobilistica italiana Maserati durante il Salone dell'automobile di Ginevra 2007 e prodotta dal medesimo anno.\nLa produzione termina l\u201911 novembre 2020 dopo 28 805 esemplari venduti.\nIl contesto.\nDisegnata da Pininfarina, viene realizzata sul pianale della Quattroporte che aveva introdotto il nuovo stile della casa del Tridente. Sotto il cofano si trovano varianti del Ferrari F136, propulsore V8 di produzione Ferrari, con basamento in alluminio e silicio accoppiato a un cambio automatico sequenziale a sei rapporti oppure a un robotizzato \"DuoSelect\" sempre a sei rapporti.\nLe prestazioni dichiarate dalla casa parlano di 285 km/h di velocit\u00e0 massima e accelerazione 0/100\u00a0km/h in 5,2 secondi (295\u00a0km/h di velocit\u00e0 massima, da 0 a 100\u00a0km/h in 4,9 secondi per la GranTurismo S).\nMaserati GranTurismo S.\nMentre la GranTurismo, oltre che puntare su una linea grintosa e un motore da 405 cavalli, punta molto sul comfort, la Maserati con questo nuovo modello potenziato della GranTurismo vuole unicamente puntare sulla sportivit\u00e0, pur mantenendo gli interni lussuosi e rifiniti del modello meno potente.La \"Maserati GranTurismo S\" infatti \u00e8 una versione potenziata della GranTurismo: questa monta un motore V8 di 4.7 litri da 440 cavalli (lo stesso dell'Alfa Romeo 8C Competizione) con cambio elettro-attuato \"MC-Shift\" al posteriore con configurazione transaxle, l'impianto frenante \u00e8 Brembo dual-cast in fusione di ghisa e alluminio con pinze a 6 pistoncini. Le prestazioni dichiarate sono 4,9 secondi per arrivare ai 100 km/h da fermo, una velocit\u00e0 massima di 295\u00a0km/h, un tempo 100 millesecondi per cambiare marcia e uno spazio d'arresto di 35 metri da una velocit\u00e0 di 100\u00a0km/h. L'estetica esterna \u00e8 stata praticamente invariata tranne qualche piccolo accorgimento come un cofano baule pi\u00f9 pronunciato a simulare un alettoncino, le minigonne, un diverso disegno dei cerchi da 20\" di serie, nonch\u00e9 nuovi caratterizzanti terminali di scarico dalla forma schiacciata e allungata (2 larghi e piatti in sostituzione dei 4 a sezione tonda della GranTurismo \"normale\"). Particolarit\u00e0 degli scarichi \u00e8 che azionando il tasto \"sport\" si aprono i by-pass di scarico che aumentano l'erogazione di potenza nonch\u00e9 il \"sound\" della vettura gi\u00e0 molto aggressivo per altro nella versione non \"S\". Gli interni sono stati rivisti, nel modello \"S\" della GranTurismo predomina l'Alcantara e pelle Poltrona Frau (pelle Poltrona Frau di serie anche nella versione \"normale\"). La Maserati Granturismo S \u00e8 stata presentata ufficialmente presso il Salone dell'auto di Ginevra nel marzo 2008 ed \u00e8 in vendita dal 4 marzo 2008.\nMaserati GranTurismo MC Stradale.\nAl Motorshow di Bologna del 2010 \u00e8 stata presentata la \"Maserati GranTurismo MC Stradale\", versione omologata per l'uso su strada della GranTurismo MC GT4. Attualmente \u00e8 l'auto pi\u00f9 veloce, leggera e potente dell'intera gamma Maserati e dalle versioni impiegate nel monomarca eredita handling, aerodinamica e leggerezza. La carrozzeria si distingue per un nuovo design dello splitter frontale, del paraurti, del cofano e dei parafanghi anteriori, delle minigonne laterali, dello scarico e del paraurti posteriore. Per rimarcare la sua natura estrema, sono disponibili tra gli allestimenti opzionali un roll bar abbinato a una cintura di sicurezza a quattro punti omologati entrambe per l'uso su strada. La vettura pesa 110\u00a0kg in meno della GranTurismo S, per un peso a secco di 1 670\u00a0kg, distribuiti in un rapporto 48:52 fra anteriore e posteriore. Un risultato ottenuto grazie all'eliminazione dei sedili posteriori, infatti la MC Stradale \u00e8 la prima Maserati due posti dopo la Maserati MC12. \nLa Maserati GranTurismo MC Stradale \u00e8 anche la prima Maserati della storia a disporre di una modalit\u00e0 \"Race\" dedicata, che si aggiunge alle modalit\u00e0 \"Auto\" e \"Sport\" in un layout semplificato della plancia. Altre caratteristiche distintive sono i dischi freno in carboceramica di Brembo, pneumatici appositamente sviluppati da Pirelli, un assetto di sospensioni unico e sedili da corsa in fibra di carbonio. I tecnici modenesi sono riusciti anche a potenziare il motore V8 da 4,7 litri senza per\u00f2 aumentare i consumi (14,4 L/100\u00a0km). I 450 CV sviluppati dal V8 rappresentano un incremento di 10 CV rispetto alla GranTurismo S, mentre il dato di coppia massima di 510 Nm costituisce un miglioramento di 20 Nm. Altri affinamenti riguardano l'elettronica del cambio elettro-attuato transaxle che grazie all'MC-Race Shift riduce i tempi di cambiata ad appena 60 millisecondi. Il risultato combinato di questi interventi \u00e8 un'ulteriore significativa riduzione nello sprint da 0 a 100\u00a0km/h, che la Maserati GranTurismo MC Stradale raggiunge in appena 4,6 secondi, mentre la velocit\u00e0 massima raggiunge i 301\u00a0km/h.\nNel 2013, presso il salone di Ginevra, la Maserati ha presentato una versione migliorata della Gran Turismo MC Stradale. Rispetto alla versione precedente, monta due sedili posteriori, una nuova presa d'aria sul cofano, nuovi cerchi il lega a 5 razze, un nuovo gruppo ottico anteriore con luci diurne a LED e un nuovo scivolo in carbonio con griglia scura e doppio scarico. Meccanicamente il propulsore 4.7 V8 \u00e8 stato potenziato fino a 460 CV, permettendo, unito a un cambio robotizzato MC Race Shift a 6 rapporti, una velocit\u00e0 massima di 302\u00a0km/h.\nMaserati GranTurismo Sport.\nAl Salone dell'automobile di Ginevra del 2012 \u00e8 stata presentata la \"Maserati GranTurismo Sport\" che sostituisce in gamma la GranTurismo S e la GranTurismo Automatica. La nuova versione Sport beneficia di alcuni aggiornamenti al corpo vettura e di pi\u00f9 consistenti modifiche al V8 4.7. Quest'ultimo eroga 460 CV e si rivela pi\u00f9 potente di 20 CV rispetto all'unit\u00e0 che sostituisce con un valore di coppia massima pari a 520 Nm. Lo 0 a 100\u00a0km/h viene completato in 4,7 secondi, rilevamento migliore rispetto ai 4,9 secondi della S. La GranTurismo Sport \u00e8 proposta con un tradizionale cambio automatico a convertitore di coppia oppure con il meccanico sequenziale, quest'ultimo munito di palette al volante (optional sull'automatico). Entrambi vantano sei rapporti.\nPer quanto riguarda l'estetica, la Sport si riconosce per il nuovo paraurti anteriore con prese d'aria ridisegnate (il raffreddamento di motore e freni si rivela pi\u00f9 efficace), per i gruppi ottici di nuova fattura tanto all'anteriore (sono ora presenti luci diurne a LED) quanto al posteriore e per alcuni elementi bruniti, simili a quanto gi\u00e0 visto sulla MC Stradale. Nell'abitacolo \u00e8 presente un volante inedito e sedili anteriori pi\u00f9 raffinati."}
{"id": "2575328", "revid": "162719", "url": "https://it.wikipedia.org/wiki?curid=2575328", "title": "Classe Novik (fregata)", "text": ""}
{"id": "2575330", "revid": "339392", "url": "https://it.wikipedia.org/wiki?curid=2575330", "title": "Quadro societario", "text": ""}
{"id": "2575339", "revid": "1516566", "url": "https://it.wikipedia.org/wiki?curid=2575339", "title": "Armoriale delle famiglie italiane (K)", "text": "Questo \u00e8 l'armoriale delle famiglie italiane il cui cognome inizia con la lettera K."}
{"id": "2575341", "revid": "110157", "url": "https://it.wikipedia.org/wiki?curid=2575341", "title": "Identity Crisis (Sweet)", "text": "Identity Crisis \u00e8 il nono album dei Sweet, pubblicato nel 1982 per l'etichetta discografica Polydor Records."}
{"id": "2575346", "revid": "729019", "url": "https://it.wikipedia.org/wiki?curid=2575346", "title": "Battaglia della Baia di Helgoland (1939)", "text": "Con la battaglia della Baia di Helgoland, s'intende una battaglia aerea che si svolse nel Mare del Nord al largo delle Isole Frisone meridionale, di fronte alla linea costiera tedesca, il 18 dicembre 1939 tra i bombardieri inglesi del Bomber Command della RAF e i caccia della Luftwaffe posti a difesa del Reich. Tale battaglia fu preceduta da una serie di scontri aerei, che si succedettero tra il settembre e l'ottobre del 1939. Questa campagna aerea ebbe notevoli ripercussioni sulle successive scelte strategiche della Royal Air Force e della Luftwaffe.\nAntefatti.\nIl Bomber Command allo scoppio della 2\u00aa guerra mondiale.\nSir Hugh Trenchard, principale creatore e organizzatore della Royal Air Force, fu un tenace assertore della dottrina del bombardamento strategico contro quelli che lui definiva i \"centri vitali\" della potenza nemica, da parte di grandi masse di bombardieri pesanti, ritenuti l'arma assoluta in grado di raggiungere da soli la vittoria senza il concorso di grandi eserciti terrestri, concordemente con il pensiero di Billy Mitchell e di Giulio Douhet.\nComunque, allo scoppio della seconda guerra mondiale il nuovo capo dell'aeronautica e comandante del Bomber Command sir Edgar Ludlow-Hewitt si trov\u00f2 a gestire una situazione ben diversa da quella programmata da Trenchard, nonostante gli sforzi profusi da quest'ultimo. Esigenze politiche, rivalit\u00e0 tra i vari servizi del Ministero dell'Aria e bilanci della Difesa ridotti avevano in parte falcidiato i piani di sviluppo del Bomber Command che allo scoppio della guerra si trov\u00f2 a disporre di sole trentatr\u00e9 squadriglie per un totale di quattrocentottanta velivoli.\nAll'epoca il miglior bombardiere di cui disponesse il Bomber Command era il Vickers Wellington capace di trasportare 1400\u00a0kg di bombe entro un raggio d'azione di circa 2500\u00a0km (dati riferiti alla versione Mk I). Entrato in servizio nell'autunno del 1938, fu in dotazione a dieci squadron operativi (3rd Group e 6th Group) delle trentatr\u00e9 di cui disponeva il Bomber Command. La prima versione (Mk. I) possedeva una velocit\u00e0 di crociera di 300\u00a0km/h ed era armata con tre mitragliatrici. La sua caratteristica costruzione geodetica gli assicurava comunque una grande robustezza e capacit\u00e0 di incassare i colpi. Gli altri squadron erano dotati di Bristol Blenheim (2nd Group), Handley Page Hampden (5th Group) e Armstrong Whitworth Whitley (4th Group). Dieci squadron costituirono il 1st Group dotato di monomotori Fairey Battle, dislocato in Francia sotto il comando del British Advanced Air Striking Force.\nA parte il Wellington quindi, per il resto si trattava di bombardieri leggeri e medi alcuni gi\u00e0 obsoleti (Hampden, Whitley). Pertanto, nell'autunno del 1939 le capacit\u00e0 del Bomber Command di penetrare in profondit\u00e0 nel territorio tedesco per colpirne i \"centri vitali\" erano piuttosto modeste.\nIl Gabinetto di Guerra presieduto da Neville Chamberlain si opponeva a qualsiasi azione sul territorio della Germania che potesse recare danno alla popolazione civile anche al fine di evitare ritorsioni da parte tedesca. Si ribadiva quindi il divieto di colpire obiettivi che non fossero di carattere militare.\nFurono pertanto rivisti i piani d'intervento, individuando possibili obiettivi militari (i c.d. Western Air (WA) Plans), alla luce delle capacit\u00e0 di azione del Bomber Command, delle informazioni disponibili sugli obiettivi e di altri fattori operativi.\nQuando la Gran Bretagna dichiar\u00f2 guerra alla Germania, il 3 settembre 1939, il Bomber Command attu\u00f2 il piano d'intervento WA 7b, un attacco contro la flotta tedesca a Wilhelmshaven.\nCos\u00ec, l\"'Offensiva aerea strategica contro la Germania\", come fu poi ufficialmente nota, ebbe inizio il 4 settembre 1939.\nL'organizzazione difensiva della Luftwaffe nel Mare del Nord.\nAllo scoppio della guerra le unit\u00e0 da caccia della Luftwaffe nella Germania Nord-occidentale poste alle dipendenze del LuftgauKommando XI con sede ad Hannover erano cos\u00ec distribuite:\nLa responsabilit\u00e0 della difesa aerea delle unit\u00e0 navali della flotta tedesca (Kriegsmarine) ricadeva sul Luftverteidigungskommando (Comando Difesa Aerea) di Amburgo. I reparti da caccia erano dislocati lungo la costa, mentre le unit\u00e0 contraeree della Luftwaffe (FlaK) del comando di difesa aerea di Amburgo erano disposte ben all'interno del territorio tedesco a protezione di altri centri vitali, lasciando alle unit\u00e0 contraeree della Kriegsmarine la responsabilit\u00e0 della protezione delle navi e dei centri costieri. La distanza tra i reparti da caccia e le unit\u00e0 antiaeree non riusciva ad assicurare un efficace coordinamento. Inoltre le non brillanti relazioni personali tra G\u00f6ring ed il comandante in capo della Kriegsmarine, grande ammiraglio Erich Raeder, aumentavano i potenziali punti di attrito.\nAi primi di novembre 1939 l'Alto Comando della Luftwaffe effettu\u00f2 dei cambiamenti nell'organizzazione esistente affidando all'Oberstleutnant Carl Sch\u00fcmacher, comandante del II./JG 77, il compito di riorganizzare tutto il sistema difensivo del Mare del Nord. \nFu creata una nuova organizzazione difensiva di caccia nota come Jafu Deutsche Bucht (Jagdfuhrer (Jafu) \"Deutsche Bucht\", con base a Jever, mentre la squadriglia comando inizialmente nota come Jagdgeswader \"Nord\", il 30 novembre 1939 mut\u00f2 denominazione in Stab Jagdgeswader 1 (StabJG 1). Pur non possedendo gruppi da caccia propri, lo Stab JG 1 aveva il controllo di tutte le unit\u00e0 da caccia che stazionavano lungo la linea costiera del Mare del Nord.\nSch\u00fcmacher prosegu\u00ec la sua attivit\u00e0 per tutto il mese di novembre coordinando le unit\u00e0 da caccia sotto il suo comando e facendo installare una rete di comunicazione e di stazioni radar a copertura di tutta la linea costiera del Mare del Nord e delle isole della baia.\nAll'inizio di dicembre del 1939, Sch\u00fcmacher poteva contare sui seguenti reparti di caccia:\nper un totale di 80-100 caccia operativi. Inoltre lungo tutta la zona costiera tra l'Olanda e la Danimarca erano presenti varie stazioni radar Freya dislocate nelle isole dell'arcipelago delle Frisone Orientali, tra cui Wangerooge, Borkum e Norderney. Due stazioni erano presenti sull'isola di Helgoland\nLe missioni del Bomber Command dell'autunno-inverno 1939.\n3 settembre 1939.\nAlle 12,50 novanta minuti dopo la dichiarazione di guerra della Gran Bretagna alla Germania, una ricognizione effettuata da un Blenheim sul Mare del Nord riusc\u00ec ad individuare alcune navi da guerra tedesche alla fonda di Schillig Roads, nei pressi della base navale di Wilhelmshaven e altre a Brunsb\u00fcttel alla foce dell'Elba.\n4 settembre 1939.\nNel pomeriggio del 4 settembre, una formazione mista di quindici Bristol Blenheim degli squadron No.107, No. 110 e No.139 e quattordici Vickers Wellington degli squadroni No. 9 e No. 149 decoll\u00f2 per bombardare le navi segnalate dalla ricognizione del giorno precedente. A causa delle avverse condizioni meteorologiche e di errori di navigazione, solo dieci Blenheim e otto Wellington riuscirono a localizzare i bersagli. Volando a bassa quota ad una quota di 150 metri, i Blenheim concentrarono l'attacco contro la corazzata tascabile \"Admiral Scheer\", nel canale di Schillig Roads. Il violento fuoco di sbarramento della contraerea riusc\u00ec ad abbattere cinque Blenheim (uno dello squadron 110, quattro dello squadron 107). La \"Admiral Scheer\" fu colpita da numerose bombe da 227\u00a0kg che impattarono sul ponte ma non esplosero. Uno dei Blenheim colpiti dal fuoco della contraerea, si schiant\u00f2 sul ponte dell'incrociatore leggero \"Emden\", danneggiandolo lievemente.\nNel pomeriggio la formazione di Wellington giunse sul cielo di Brunsb\u00fcttel, in contatto con gli incrociatori da battaglia \"Scharnhorst\" e \"Gneisenau\", a poca distanza alla foce dell'Elba. La scarsa visibilit\u00e0 e il forte fuoco contraereo rese estremamente difficile l'azione dei bombardieri inglesi, che si trovarono inoltre sotto l'attacco dei Bf 109 E dello II./JG 77 decollati da Nordholz al comando dell'Oberstleutnant Carl Sch\u00fcmacher. Due Wellington dello squadron No. 9 furono i primi aerei della RAF abbattuti dai caccia della Luftwaffe nella Seconda Guerra Mondiale.\nLa RAF non valut\u00f2 correttamente i risultati dell'azione, minimizzando l'intervento della caccia tedesca e attribuendo le perdite subite al pesante fuoco della contraerea navale (Flak) presente nella zona degli obiettivi. La RAF decise quindi che i futuri attacchi dovessero essere portati da quote superiori. Inoltre considerato il ritardo tra l'individuazione delle navi da battaglia da parte dei ricognitori e la pianificazione e inizio dell'attacco dei bombardieri (ritardo che avrebbe permesso alla navi di mettersi al sicuro nei porti) fu decisa la tecnica della ricognizione armata offensiva (\"sweeps\"): i bombardieri dovevano individuare autonomamente i bersagli e poi colpirli.\n29 settembre 1939.\nUn nuovo attacco contro la Kriegsmarine fu reiterato tre settimane pi\u00f9 tardi. Due formazioni di undici Hampden dello squadron No. 144 decollati dalla base di Hemswell, suddivisi in due sezioni, eseguirono una ricognizione armata offensiva nell'area di Helgoland. \nMentre la sezione al comando dello Squadron Leader WJH Lindley riusc\u00ec ad individuare due incrociatori nemici attaccandoli senza esito e riuscendo a rientrare successivamente alla base, la sezione di cinque Hampden guidata dal Wing Commander JC Cunningham fu intercettata dai Bf 109 D del 1./ZG 26 e abbattuta.\n3 dicembre 1939.\nMentre le operazioni belliche sul Fronte occidentale ristagnavano,la RAF decise di portare un attacco da alta quota contro la flotta tedesca.\nIl 3 dicembre 1939, 24 Wellington Mk.1A del 3rd Group, dotati delle nuove torrette Nash &amp; Thompson e muniti di bombe semi-corazzate Piercing da 500\u00a0lb (226\u00a0kg) decollarono dalle basi di Marham e Mildenhall per un nuovo massiccio attacco alle navi tedesche nella baia di Helgoland. \nI Wellington disposti in formazione di otto sezioni da tre velivoli, iniziarono l'attacco da una quota di 3000 metri. \nNonostante l'intenso fuoco contraereo, che danneggi\u00f2 due bombardieri, gli inglesi mantennero la formazioni serrata vanificando anche l'attacco dei caccia Bf 109 e Bf 110 intervenuti nell'area.\nIl bombardamento non ebbe risultati di rilievo ma tutti i bombardieri tornarono alle basi, rafforzando nel Bomber Command la convinzione che formazioni serrate di bombardieri muniti di torrette difensive potevano tenere a debita distanza la caccia nemica, avvalorando la tesi che \"The bomber will always get through\".\nUn Bf 109 pilotato dall'Oberleutnant (Oblt.) G\u00fcnther Specht del I./ZG 26 fu abbattuto dai mitraglieri inglesi.\n14 dicembre 1939.\nIl 14 dicembre 1939 il Bomber Command effettu\u00f2 una nuova ricognizione armata verso Schilling Roads, alla ricerca degli incrociatori leggeri \"N\u00fcrnberg\" e \"Leipzig\" che danneggiati dai siluri lanciati dal sommergibile britannico HMS \"Salomon\" il giorno precedente, stavano lentamente ritornando in patria.\nAlla missione parteciparono dodici Wellington dello squadron No.99, che decollarono dalla base di Newmarket alle 11.45.\nle condizioni meteo veramente proibitive, costrinsero la formazione ad abbassarsi di quota fino a 180 m sul livello del mare per poi scendere ancora fino a 60 m.\nLa quota cos\u00ec bassa, rendeva praticamente inoffensive le bombe semi-corazzate tipo piercing, che richiedevano una quota di almeno 610 m per essere efficaci.\nCon la base delle nuvole stabilmente a 240 m di quota e gli ordini perentori di evitare qualsiasi attacco in condizioni di scarsa visibilit\u00e0, per evitare di arrecare danno a propriet\u00e0 civili, i bombardieri inglesi furono costretti ad effettuare larghi giri alla ricerca dei bersagli, rimanendo sopra l'area per pi\u00f9 di 30 minuti, tempo pi\u00f9 che sufficiente per dare alla caccia tedesca il tempo di reagire.\nInfatti la formazione britannica fu intercettata dai Bf 109 del 5./JG77 e dai Bf 110 del 2./ZG 76, allertati dalle stazioni radar Freya.\nI piloti britannici mantennero la formazione serrata, ma furono sorpresi dalla determinazione dei piloti tedeschi, e dall'eccellente coordinamento tra questi e la Flak.\nNello scontro, il Bomber Command perse la met\u00e0 della forza d'attacco: cinque velivoli sopra il mare del Nord (uno abbattuto dalla contraerea, tre dalla caccia germanica ed uno perso in collisione), un sesto Wellington rimase distrutto durante l'atterraggio, al rientro in base.\nI mitraglieri inglesi, d'altro canto, abbatterono un Bf 109 del 4./JG 77, uccidendo il pilota. Cinque altri Bf 109 restarono leggermente danneggiati dal fuoco delle torrette difensive dei bombardieri.\nAnche in questo caso, gli inglesi attribuirono le sei perdite non ai caccia tedeschi, ma ad altre cause: le cattive condizioni atmosferiche, la contraerea, le perdite di carburante dai serbatoi forati.\nLa Battaglia della Baia di Helgoland del 18 dicembre 1939.\nQuattro giorni dopo, il Bomber Command \u00e8 pronto per un nuovo attacco.\nLa mattina del 18 dicembre 1939, ventiquattro Wellington degli squadron No. 9, No. 29 e No. 149 si riuniscono sopra il cielo di King's Lynn per una nuova missione su Wilhelmshaven.\nDue bombardieri rientrarono alla base per problemi al motore, mentre gli altri ventidue proseguirono verso l'obiettivo. A differenza dei giorni precedenti il tempo era splendido e la visibilit\u00e0 pressoch\u00e9 illimitata. \nVolando ad una quota di 3000 m, per evitare la FlaK, i bombardieri britannici seguirono una rotta a nord delle isole Frisone per poi virare bruscamente a sud. Alle 13.50 CET, le due stazioni radar Freya di Helgoland (gestita dalla Kriegsmarine) e di Wangerooge (della Luftwaffe), avvistarono la formazione di Wellington gi\u00e0 a centodieci km di distanza, a circa venti minuti di volo dalla costa.\nL'incredulit\u00e0 con cui venne inizialmente accolta la segnalazione del radar di Wangerooge, una serie di disfunzioni nel sistema di comunicazioni e nell'inoltro dei messaggi e l'assenza di diversi Gruppenkommandeure, ritardarono la reazione dei difensori tedeschi.\nI soli caccia che decollarono per intercettare i Wellington, in volo d'avvicinamento su Wilhelmshaven, furono i Bf 109D della 10.(Natch)/JG26 alla guida dell'Oblt. Steinhoff, seguiti dai Bf 109E della \"alarm rotte\" (sezione di allarme) dello Jagdgruppe 101, decollati da Neum\u00fcnster.\nMantenendo una perfetta formazione, i ventidue Wellington proseguirono il volo verso Wilhelmshaven, portandosi ad una quota di 4000 m. Le unit\u00e0 navali tedesche per\u00f2 erano tutte ancorate al molo o ben riparate all'interno del porto. \nSeguendo gli ordini del Wing Commander Kellett, di non attaccare le unit\u00e0 nel porto per evitare danni collaterali ai civili, non venne sganciata nessuna bomba.\nNel frattempo sotto il tiro delle batterie contraeree di Bremerhaven, Wilhelmshaven e delle unit\u00e0 navali nello Schillig Roads, i Wellington aprirono leggermente la formazione, dividendosi in due gruppi paralleli, uno pi\u00f9 a nord, l'altro pi\u00f9 a sud, distanziati di circa 20\u00a0km che iniziarono la rotta di ritorno verso casa.\nAlle ore 14.30 CET, superato lo sbarramento dell'antiaerea costiera, la caccia tedesca inizi\u00f2 l'attacco. Per evitare il fuoco delle micidiali torrette posteriori dei Wellington, i cacciatori tedeschi adottarono tecniche di attacco dall'alto e lateralmente dove la difesa dei bombardieri inglesi era assente.\nI Bf 109D del 10.(Natch)/JG26 e la \"rotte\" della staffeln 6./JG 77, attaccarono la sezione pi\u00f9 a nord, ottenendo i primi abbattimenti, sette Wellington di cui due accreditati a Steinhoff. Alle 14.40 entrarono in azione i Bf 110C della 2./ZG 26 di Hauptmann (Hptm.) Wolfgang Falck in volo con il suo gregario Unteroffizier Heinz Fresia, che rivendicano quattro Wellington. \nIl Bf 110 di Falck colpito al motore destro, fu costretto ad un atterraggio di fortuna a Wangerooge.\nAnche La \"Rotte\" dello 3./Jagdgruppe 101 rivendic\u00f2 l'abbattimento di due Wellington.\nAttaccati durante la via del ritorno dai Bf 110C dello 2./ZG 76, gli inglesi persero altri cinque Wellington. Alle 15.05 la sezione pi\u00f9 a nord era fuori dal raggio d'azione della caccia tedesca.\nMentre Steinhoff ingaggiava la formazione pi\u00f9 a nord, anche il comandante dello JG 1, Sch\u00fcmacher si univa all'azione con i Bf 109E dello II./JG 77 e dello I./ZG 76 concentrando l'azione contro il resto dei bombardieri che seguivano la rotta a sud, a circa trenta chilometri a ovest dell'isola di Helgoland, impegnandoli per pi\u00f9 di 30 minuti. Durante questa azione il Bf 109E dell'Oblt. Johann Fuhrmann del 10.(Nacht)/JG 26, fu abbattuto dal fuoco incrociato dei mitraglieri britannici.\nI bombardieri, sempre pi\u00f9 dispersi, da soli o in piccoli gruppi, cercavano di fuggire verso ovest, inseguiti dai Bf 110 C.\nL'ultimo Wellington fu abbattuto dal Oblt. Uellenbeck dello 2./ZG 76 a nord dell'isola olandese di Ameland a pi\u00f9 di 150\u00a0km di distanza da Wilhelmshaven.\nNel complesso, al combattimento avevano partecipato tutte le unit\u00e0 dello JG 1 ad eccezione dello II./TrGr 186, allertato troppo tardi.\nLa vittoria della caccia tedesca fu sfruttata dalla propaganda del Reich ed esaltata dalla stampa tedesca e dai notiziari dell'epoca, secondo alcuni studiosi per alleviare la ferita all'orgoglio nazionale a seguito dell'affondamento della Admiral Graf Spee avvenuto il giorno prima\nI tedeschi rivendicarono 38 Wellington, con la perdita di due velivoli.\nIn realt\u00e0, le perdite inglesi furono di 12 Wellington, dei ventidue inviati sul Mare del Nord. Altri sei, fortemente danneggiati, schiantarono al suolo o furono costretti ad atterraggi di emergenza dopo aver raggiunto le coste inglesi. Le perdite tedesche furono di tre caccia abbattuti e altri danneggiati.\nL'attivit\u00e0 dello JG 1 nei primi mesi del 1940.\nTra la fine del 1939 e i primi mesi del 1940, le incursioni dei bombardieri inglesi furono sporadiche, e cos\u00ec gli abbattimenti accreditati alle unit\u00e0 al comando di Sch\u00fcmacher.\nIl primo di questi avvenne il 27 dicembre 1939 a opera dello stesso Sch\u00fcmacher, ai danni di un Blenheim nei pressi di Wangerooge.\nil 15 febbraio fu la volta di un altro Blenheim abbattuto da Unteroffizer Kutscha del II./JG 77.\nIl 27 febbraio l'Oberleutnant Jahnny ottenne la prima vittoria del II.(TrGr)/186 sempre ai danni di un Blenheim (P4842) dello squadron No. 82 della RAF.\nNella notte tra il 25 e il 26 aprile 1940, l'Oberfeldwebel Hermann Forster del IV.(N)/JG 2 esegu\u00ec la prima intercettazione notturna della Luftwaffe, abbattendo un Hampden in servizio di posamine al largo dell'isola di Sylt.\nDue settimane dopo, i piloti di Sch\u00fcmacher dovettero abbandonare seppur temporaneamente la loro routine di guardiani del Mare del Nord: l'invasione dei Paesi bassi era iniziata.\nConseguenze.\nGli storici britannici e tedeschi concordano nel definire la battaglia aerea del 18 dicembre 1939 tra \"le azioni pi\u00f9 importanti di tutta la guerra \"\nLa prima vera battaglia aerea della seconda guerra mondiale, coinvolse forze numericamente ridotte rispetto agli standard delle battaglie aeree che si svolgeranno sui cieli della Germania negli anni successivi, eppure essa ebbe un impatto notevole sul futuro della guerra.\nL'analisi degli esiti dello scontro, a prescindere da considerazioni tecniche quali la necessit\u00e0 di munire i bombardieri Wellington di una adeguata difesa laterale e di serbatoi auto stagnanti, aveva chiaramente dimostrato l'impossibilit\u00e0 di effettuare missioni di bombardamento strategico diurne senza caccia di scorta.\nCi\u00f2 costrinse il Bomber Command a diventare una forza da bombardamento notturna.\nLa Luftwaffe, pur avendo ottenuto un'indiscussa vittoria, sopravvalut\u00f2 le proprie capacit\u00e0 di difesa, cullandosi in una presunta invincibilit\u00e0 e trascurando per almeno due anni l'organizzazione di una reale ed efficace Difesa del Reich. \nUna pubblicazione della Luftwaffe del 1940, proponeva di assegnare alla caccia compiti sia difensivi che offensivi, ma che i compiti difensivi dovessero essere eseguiti in maniera offensiva, conservando la superiorit\u00e0 aerea sul territorio nemico in modo da prevenire gli attacchi ai territori sotto l'occupazione tedesca.\nL'avvio della Blitzkrieg, nell'aprile-maggio 1940 ebbe come conseguenza il movimento di interi \"Jagdgeschwader\" verso ovest, enfatizzando le potenzialit\u00e0 offensive della Luftwaffe, ma lasciando pressoch\u00e9 sguarnita la difesa della madre patria. All'inizio della guerra, gli Alleati non approfittarono di questa situazione, non avendo a disposizione n\u00e9 un numero sufficiente di aeroplani e uomini, n\u00e9 i mezzi tecnologici adatti.\nLa situazione cambi\u00f2 radicalmente con l'entrata in guerra degli Stati Uniti, quando il 27 gennaio 1943, cinquantatr\u00e9 quadrimotori B-17 sorvolarono nuovamente il Mare del Nord di giorno per bombardare la base navale di Wilhelmshaven, nella prima azione dell'8th Air Force all'interno della Germania."}
{"id": "2575349", "revid": "212348", "url": "https://it.wikipedia.org/wiki?curid=2575349", "title": "Baby Sitter", "text": ""}
{"id": "2575354", "revid": "26775313", "url": "https://it.wikipedia.org/wiki?curid=2575354", "title": "Saguntini", "text": ""}
{"id": "2575357", "revid": "1501558", "url": "https://it.wikipedia.org/wiki?curid=2575357", "title": "Aladino e la lampada meravigliosa", "text": "\"Aladino e la lampada meravigliosa\" \u00e8 uno dei pi\u00f9 celebri racconti de \"Le mille e una notte\". Non era per\u00f2 presente nella versione originale dell'opera; venne invece creato (e aggiunto) da Antoine Galland, per l'edizione francese dell'opera. \nNelle versioni consolidate dell'opera, questo racconto occupa dalla 310\u00b0 notte alla 342\u00b0 notte.\nTrama.\nIl giovane Aladino, un ragazzo che vive nel Catai (antico nome con il quale si identifica l'odierna Cina settentrionale), \u00e8 un fannullone perdigiorno, figlio del sarto Mustaf\u00e0, morto di crepacuore per la preoccupazione che gli dava la sua indolenza, ora motivo anche della disperazione della madre vedova. Un giorno, Aladino riceve la visita di un necromante proveniente dal Maghreb, che, saputo della morte del sarto, si spaccia per un suo fratello, nonostante n\u00e9 la moglie n\u00e9 il figlio sapessero che Mustaf\u00e0 aveva dei fratelli; regalandole frutta e dolci, il mago abbindola la madre e la convince ad affidargli il giovane scapestrato per farne un mercante di stoffe.\nUn venerd\u00ec, il mago chiede ad Aladino di accompagnarlo fuori citt\u00e0; in aperta campagna, accende un fuoco di sterpi, vi getta sopra una polvere di odore strano e, mentre dal fuoco si leva un fumo inquietante, declama parole incomprensibili. La terra si apre improvvisamente ed appare una grossa pietra di forma quadrata, che ha nel mezzo un grosso anello di bronzo; Aladino vuole scappare ma il mago gli dice che, sotto quella pietra, \u00e8 nascosto un prodigioso tesoro e che solo Aladino pu\u00f2 sollevare quella pietra ed impadronirsi del tesoro in quanto puro di cuore. Incredulo, Aladino riesce a sollevare la pietra sotto la quale si vede una lunga scala che conduce sottoterra. Il mago gli spiega che la scala conduce a tre sale, in cui sono riposti molti orci di bronzo contenenti oro e argento, ma Aladino non deve toccarli, pena la morte, e deve invece attraversare le stanze e raggiungere un giardino, dove potr\u00e0 cogliere gli straordinari frutti che stanno sugli alberi; dopo il giardino, deve seguire un viale che porta finalmente ad una terrazza, dove si trova una lampada ad olio: deve spegnere la lampada, buttare via lo stoppino e l'olio, nasconderla nel petto e portarla al mago. Aladino entra nella grotta e il finto zio gli consegna un anello fatato, che gli servir\u00e0 da talismano. Scendendo, il ragazzo attraversa le tre sale, senza toccare niente, coglie i frutti nel giardino incantato (e che si rivelano gioielli e pietre preziose ma che a lui sembrano soltanto vetri colorati, sia pur splendidi), ne prende un bel po' per la loro bellezza, prosegue e prende la lampada. Mentre per\u00f2 torna indietro, il peso dei gioielli raccolti nel giardino gli impedisce di salire gli ultimi scalini per tornare all'aperto; chiede aiuto al mago ma questi gli dice di consegnargli prima la lampada. Temendo che, avuta la lampada, il mago lo lascer\u00e0 l\u00ec dentro, Aladino rifiuta di consegnargliela nonostante le insistenze dell'uomo; dopo un litigio, questi getta dell'altra polvere sul fuoco di sterpi, pronunciando una formula magica, e subito la pietra quadrata si richiude, intrappolando Aladino.\nPassati due giorni, il disperato Aladino giunge le mani in preghiera, ma cos\u00ec facendo strofina involontariamente l'anello e appare una piccola luce sempre pi\u00f9 luminosa da cui prende forma la gigantesca sagoma di un \"jinn\"; questi spiega ad Aladino che sar\u00e0 suo servitore in quanto portatore dell'anello e che esaudir\u00e0 qualunque suo desiderio; il ragazzo gli ordina di liberarlo e subito si ritrova all'aperto, proprio nel punto dal quale era entrato sottoterra. Tornato dalla madre, svenuto fra le sue braccia e poi rivenuto, Aladino le racconta tutto. Vedendo che non c'\u00e8 molto cibo, e che non ci sono nemmeno dei soldi per comprarne, chiede alla madre di andare al mercato e vendere la lampada; prima di uscire, la donna prova a lucidarla ma strofinandola fa uscire dal beccuccio un altro \"jinn\", che si offre di servire i portatori della lampada ed esaudire i loro desideri. La madre sviene per lo spavento ma Aladino prende la lampada e comanda alla creatura di portare del cibo, al che il \"jinn\" si ripresenta con un bacile d'argento, dodici piatti d'argento colmi di squisite prelibatezze, due bottiglie di vino e due calici d'argento; la madre rinviene giusto in tempo per pranzare lautamente insieme al figlio. Da quel giorno, con l'aiuto del \"jinn\", madre e figlio riescono a vivere in prosperit\u00e0, e il giovane vende all'occorrenza i piatti d'argento con cui il genio ha portato le vivande: il giovane vende per\u00f2 i primi a un mercante ebreo che, approfittando della sua ingenuit\u00e0, glieli paga una moneta d'oro a testa; in seguito, un orefice onesto gli paga settantadue volte tanto. Aladino riesce comunque a vivere responsabilmente e senza dare nell'occhio: apre un negozio di stoffe come gli aveva prospettato il mago e gli affari vanno bene.\nDurante un caldo giorno d'estate, Aladino cammina vicino alla reggia in cui abita il sovrano (a seconda delle versioni, il sovrano viene definito \"sultano\" o \"imperatore\"); in quel momento, passa un banditore che ordina di chiudere le botteghe e di rinserrarsi in casa, poich\u00e9 sta per passare la figlia del sultano (che sta andando a fare un bagno per rinfrescarsi). Incuriosito, il giovane si nasconde e, poco dopo, arriva Badru l-bud\u016br, la figlia del sultano (il cui nome significa \"luna piena delle lune piene\"), con il suo nutrito seguito di donne ed eunuchi. Quando \u00e8 quasi davanti al luogo in cui Aladino si \u00e8 nascosto, Badru l-bud\u016br si toglie il velo che le copre il viso: ardente di passione, il giovane se ne innamora subito e decide di sposarla. Manda dunque la madre nel palazzo del sultano per chiedere la mano della figlia, con un corredo di gioielli e preziosi presi nel giardino incantato (comprendendo adesso che devono essere di ingente valore). Posati su un vassoio ed avvolti in un panno, li invia in dono per mostrare la propria ricchezza; per sei volte, la madre si reca all'udienza del sultano e per sei volte resta in piedi di fronte a lui (in attesa di essere ascoltata senza doverlo espressamente interpellare). Il settimo giorno, il sovrano la nota e decide di ascoltare la proposta; sorpreso, si consiglia con il gran visir (il quale sperava che la principessa fosse data in moglie ad un suo figlio), questi gli consiglia di prendere tempo e il sultano risponde che acconsentir\u00e0 alle nozze soltanto se, entro tre mesi, Aladino gli avr\u00e0 fatto pervenire la dote (nella tradizione giuridica islamica \u00e8 infatti l'uomo a dover portare la dote, \"mahr\", alla futura moglie).\nIl tempo passa e un giorno la madre sente che sono state fissate le nozze tra Badru l-bud\u016br e il figlio del visir; allora Aladino chiama il \"jinn\" e gli ordina che dopo la cerimonia, quando si saranno ritirati per la loro prima notte coniugale, la principessa ed il novello sposo siano condotti alla sua presenza, con il letto e un vassoio pieno di piselli. Il \"jinn\" esaudisce il desiderio e, senza farsi vedere, porta gli spaventanti sposi a casa del giovane, quindi imprigiona il figlio del visir nel bagno; Aladino spiega alla principessa della promessa tradita dal sultano e si corica nel letto, volgendole le spalle dopo aver messo una scimitarra fra s\u00e9 e la donna, a garanzia dell'onore di entrambi. All'alba, fa liberare lo sposo, lo fa coricare e fa riportare sia il letto che gli occupanti nella loro camera nuziale. Quando la principessa racconta l'accaduto alla madre ma non viene creduta, la notte seguente Aladino comanda al \"jinn\" di ripetere l'operazione della notte precedente. La mattina successiva, sultano e gran visir riescono a farsi raccontare dai rispettivi figli quanto accaduto e il visir, sebbene conscio del grande onore accordatogli per aver ottenuto di sposare la figlia del sovrano, chiede al sovrano di far annullare il matrimonio, con la terribile prospettiva di una vita coniugale tanto movimentata e dolorosa con la continua detenzione nel bagno; il sultano acconsente.\nAllo scadere dei tre mesi, Aladino manda sua madre a corte a ricordare al sovrano la propria promessa. Il sultano non pu\u00f2 pubblicamente dimenticare la propria promessa, quindi, pensando di chiedere l'impossibile cos\u00ec da non dover pi\u00f9 dare la figlia a quello sconosciuto, stabilisce il prezzo della principessa in quaranta barili d'oro massiccio pieni di gemme dello stesso valore di quelle gi\u00e0 portate tre mesi prima. Rincasando, la madre riferisce l'ordine e Aladino, con l'ausilio del \"jinn\", la rimanda indietro con quanto richiesto prima che l'udienza sia terminata: i barili vengono portati da quaranta schiavi bianchi e da quaranta schiavi africani, cos\u00ec riccamente vestiti che gli uscieri del palazzo scambiano per un re il primo e gli baciano la veste; sorpreso, il sultano d\u00e0 dunque il suo consenso alle nozze e invita il giovane a corte.\nAladino riceve dal \"jinn\" abiti meravigliosi per s\u00e9 e per la madre e giunge a palazzo in sella ad un destriero di fulgida bellezza alla testa di un corteo di quaranta schiavi e sei schiave, che gettano monete d'oro al loro passaggio; viene portato sempre in sella fino alla sala delle udienze, dove l'imperatore non vuole che si prostri al suo cospetto com'era uso. Una volta fattosi conoscere personalmente, Aladino riscuote anche la stima e la simpatia del sovrano, per gli sponsali, fa costruire al \"jinn\" un palazzo meraviglioso per lui e la sua sposa, un palazzo grande, bello e ricchissimo, con un sontuoso salone di ventiquattro finestre, tutte adornate di gemme (di cui una viene per\u00f2 lasciata sguarnita e da terminare per volont\u00e0 di Aladino), una fornitissima stanza del tesoro, stracolma di averi e anche un tesoriere onesto. Appreso dello straordinario sfarzo col quale il suo nuovo coniuge si \u00e8 presentato ed avendolo trovato di pi\u00f9 che leggiadro aspetto, Badru l-bud\u016br gli dice che obbedir\u00e0 agli ordini del padre senza ripugnanza; il sultano viene a visitare il palazzo e, notata nel salone la ventiquattresima finestra non rifinita, ne chiede ad Aladino, il quale gli spiega che \u00e8 stata lasciata cos\u00ec di proposito, perch\u00e9 possa essere il sovrano, ultimandone la rifinitura, a completare la costruzione del palazzo. Il sovrano d\u00e0 ordine ai suoi gioiellieri di terminarla, ma dopo un mese e mezzo di vani tentativi, poich\u00e9 nemmeno l'imperatore dispone di gemme abbastanza preziose, Aladino li congeda e fa terminare la finestra al \"jinn\". Il giovane diviene presto anche un fidato consigliere del sovrano e partecipa alle vicende dello stato, e passano alcuni anni di grande felicit\u00e0.\nNel Maghreb, per\u00f2, il mago africano usa la sua geomanzia (la divinazione della sabbia) e viene a sapere che non soltanto Aladino \u00e8 sfuggito alla caverna in cui l'aveva abbandonato, ma che \u00e8 pure divenuto un uomo di successo; gli \u00e8 facile capire che tutto questo si deve alla lampada, che lo stregone considerava \"sua\" per quanto impegno aveva messo nel cercarla. Bramoso di vendetta e sempre interessato alla lampada, il mago si traveste da venditore ambulante e in sella ad un cavallo berbero torna subito in Cina. Un giorno che Aladino esce per andare a caccia in una contrada distante, va sotto il suo palazzo e grida \u00abChi vuol cambiare vecchie lucerne con lucerne nuove?\u00bb e chiede alla servit\u00f9 se non intendano barattare vantaggiosamente vecchie lampade ad olio con altre nuove di zecca. Una fantesca si ricorda che Aladino ha una lampada vecchia in un armadio, l'unica cosa vecchia in quel palazzo splendente, e corre a fare l'affare. Non appena ha in mano la lampada fatata, il mago ordina al \"jinn\" di portare in Africa il palazzo e quanto conteneva, principessa compresa. Grande \u00e8 lo sconcerto quando a corte ci si accorge che Badru l-bud\u016br e l'intero palazzo sono improvvisamente spariti. Il sultano fa allora rientrare subito Aladino, anzi per sicurezza lo fa direttamente arrestare e chiama il boia perch\u00e9 lo decapiti. Intorno al palazzo si raduna una folla che, minacciando una sommossa, chiede di liberare il figlio del sarto che aveva fatto fortuna; pur sempre in collera, l'imperatore lo grazia, ma gli ordina di riportare a casa la figlia entro quaranta giorni, pena la decapitazione e stavolta senza possibilit\u00e0 di grazia.\nPur avendo perso la lampada, Aladino ha ancora al dito l'anello magico: tre giorni dopo, durante le sue ricerche, rischia di cadere e lo strofina senza volerlo, al che ne viene fuori il \"jinn\". Aladino gli chiede di annullare il sortilegio del mago, ma il genio dell'anello non \u00e8 in grado di prevalere sulle magie del genio della lampada; il giovane si fa almeno portare l\u00ec dove si trova ora la principessa, e in un battibaleno \u00e8 sul posto, quindi con un sotterfugio entra a palazzo, raggiunge la moglie e si fa raccontare l'accaduto: il mago vuole sposare Badru l-bud\u016br, giacch\u00e9 si stimava che l'imperatore nel frattempo avesse fatto decapitare Aladino e che ella fosse rimasta vedova. Aladino le impone di assecondarlo e di invitarlo a cena, e nel frattempo si procura un potente sonnifero in polvere, che la principessa metter\u00e0 nella coppa del vino destinato al mago. Non sospettando nulla, il mago beve contento e dopo poco si addormenta al suolo. Aladino lo decapita, ritrova la lampada e se la riprende, poi con la principessa sua moglie, ed insieme con il palazzo, tornano tutti rapidamente in Cina, dove vengono accolti con grandi onori e dieci giorni di festeggiamenti.\nIl necromante ucciso aveva per\u00f2 un fratello, necromante anch'egli, che, non avendone pi\u00f9 notizie, anche lui con la divinazione della sabbia viene a sapere dove si trova e cosa gli \u00e8 accaduto. Raggiunge la Cina e qui viene a sapere di una tal Fatima, che viveva quasi eremita e dispensava grazie; entra nella sua casa di notte, si fa consegnare i suoi abiti, si fa tingere il volto e poi la uccide. Uscito con i suoi abiti indosso, \u00e8 subito accerchiato da una folla crescente che lo scambia per la santona e si avviano tutti verso il palazzo di Badru l-bud\u016br; saputo di questo, costei la fa ospitare a palazzo. Richiesta di un giudizio su di esso, la falsa Fatima dice che per essere davvero il palazzo pi\u00f9 bello del mondo dovr\u00e0 avere un uovo di Roc appeso al lampadario della sala grande. La principessa lo dice al marito, il quale strofina la lampada per chiedere al \"jinn\" di procurare l'ignoto orpello, ma il \"jinn\" caccia un urlo terrificante e gli dice che la richiesta non viene da Aladino, ma da altri: ci\u00f2 che la finta Fatima aveva indicato come \"uovo di Roc\" altri non \u00e8 che il padrone infernale del \"jinn\" e la richiesta di appenderlo come un pendaglio al lampadario avrebbe dovuto farlo incollerire tanto da fargli incenerire casa ed occupanti; ma poich\u00e9 appunto il \"jinn\" sa come stanno le cose, avvisa invece Aladino della presenza dissimulata del secondo mago. Aladino torna allora dalla finta Fatima e, proprio mentre il fratello del necromante intende pugnalarlo, \u00e8 pi\u00f9 svelto di lui e lo uccide.\nE fu cos\u00ec che quelli rimasti vissero tutti felici e contenti.\nFonti storiche.\nIl racconto, da qualcuno classificato come leggenda, appare come detto per la prima volta nella compilazione delle \"Mille e una notte\" del Galland, in cui figura nei volumi IX e X dell'edizione del 1710. Dai diari dello stesso Galland si apprende che la traduzione era stata effettuata nell'inverno 1709-1710, facendo seguito all'incontro del marzo 1709 con Youhenna Diab (\"Hanna\"), uno studioso maronita presentatogli da Paul Lucas, viaggiatore francese. Potrebbe perci\u00f2 essere stato Hanna il cantastorie arabo, siriano di Aleppo, dal quale Galland disse di averla appresa.\nIl poeta inglese John Payne, che nel 1901 pubblic\u00f2 a Londra \"Aladdin and the Enchanted Lamp and Other Stories\", parl\u00f2 in questo libro sia dell'incontro fra Galland e Hanna, sia della scoperta, presso la Biblioth\u00e9que Nationale di Parigi, di due manoscritti di provenienza araba. Uno era una versione siriana della fine del XVIII secolo, l'altro la copia di un manoscritto composto a Baghdad nel 1703, prima perci\u00f2 della pubblicazione del Galland, ed appartenente all'orientalista Armand-Pierre Caussin de Perceval.\nNel 1939 la Paramount produsse il film animato \"La meravigliosa lampada di Aladino\" con i personaggi della serie di Braccio di Ferro.\nNel 1982, la Toei Company produsse il film animato \"Aladino e la lampada meravigliosa\".\nNel 1992, inoltre, la Disney produsse un film ispirato ad Aladino, intitolato \"Aladdin\"."}
{"id": "2575365", "revid": "1347902", "url": "https://it.wikipedia.org/wiki?curid=2575365", "title": "Michail Kuz'mi\u010d Jangel'", "text": "Biografia.\nNacque a Irkutsk, in Siberia. Conseguita la laurea nel 1937, cominci\u00f2 la sua carriera come ingegnere aeronautico. Nel 1950 pass\u00f2 al campo dei missili balistici ed ebbe l'incarico di responsabile dei sistemi di guida.\nIn qualit\u00e0 di collaboratore di Sergej Pavlovi\u010d Korol\u00ebv istitu\u00ec un centro per la propulsione a razzo a Dnipropetrovsk in Ucraina, che nel 1954 divenne un ufficio di progettazione autonomo chiamato OKB-586. Jangel' si occup\u00f2 dello sviluppo e della produzione su larga scala dei missili balistici intercontinentali e fu un pioniere dell'uso dei propellenti ipergolici. L'ufficio da lui diretto progett\u00f2 i missili R-12 (SS-4 Sandal), R-16 (SS-7 Saddler) ed R-36 (SS-9 Scarp). Nel corso dello sviluppo del missile R-16, Jangel' scamp\u00f2 per poco alla morte nella catastrofe di Nedelin. Nel 1962 Jangel' progett\u00f2 il razzo R-56 per effettuare una missione umana sulla Luna, ma nel 1964 gli vennero preferiti il razzo Proton di Vladimir Nikolaevi\u010d \u010celomej (che sarebbe servito per effettuare una missione orbitale attorno alla Luna) e il razzo N1 di Sergej Pavlovi\u010d Korol\u00ebv, che sarebbe stato utilizzato per lo sbarco vero e proprio. Jangel' si dedic\u00f2 allora alla progettazione del modulo lunare LK, il mezzo da sbarco che avrebbe dovuto staccarsi dalla navicella Sojuz per portare i cosmonauti sulla superficie lunare. In seguito al fallimento del razzo N1, il progetto di uno sbarco umano sovietico sulla Luna venne prima accantonato e poi definitivamente cancellato.\nJangel' mor\u00ec a Mosca nel 1971."}
{"id": "2575367", "revid": "30677", "url": "https://it.wikipedia.org/wiki?curid=2575367", "title": "Gambia Red Cross Society", "text": ""}
{"id": "2575368", "revid": "344646", "url": "https://it.wikipedia.org/wiki?curid=2575368", "title": "Vladimir \u010aelomej", "text": ""}
{"id": "2575369", "revid": "344646", "url": "https://it.wikipedia.org/wiki?curid=2575369", "title": "Balistici", "text": ""}
{"id": "2575370", "revid": "344646", "url": "https://it.wikipedia.org/wiki?curid=2575370", "title": "Missili balistici intercontinentali", "text": ""}
{"id": "2575371", "revid": "19933", "url": "https://it.wikipedia.org/wiki?curid=2575371", "title": "Catanzaro lido", "text": ""}
{"id": "2575372", "revid": "344646", "url": "https://it.wikipedia.org/wiki?curid=2575372", "title": "Propellenti ipergolici", "text": ""}
{"id": "2575373", "revid": "6923", "url": "https://it.wikipedia.org/wiki?curid=2575373", "title": "TRS-80 MC-10", "text": "Il TRS-80 MC-10 \u00e8 un microcomputer della famiglia di home computer a 8 bit TRS-80.\n\u00c8 stato prodotto dalla Tandy Corporation all'inizio degli anni '80 e venduto attraverso la catena di negozi di elettronica RadioShack. \nRappresenta una variante a basso costo del TRS-80 Color Computer ed era nato con l'obiettivo di competere con le macchine di fascia bassa come il Commodore VIC-20 e il Sinclair ZX81.\nA causa delle sue caratteristiche limitate l'MC-10 fu venduto principalmente come primo computer per imparare la programmazione ma non ebbe successo commerciale.\nLa sua produzione fu interrotta dopo un anno dalla sua introduzione.\nUn clone dell'MC-10, il Matra Alice, fu venduto in Francia dalla Matra e Hachette.\nDescrizione.\nL\"'MC-10\" \u00e8 dotato di 4 kB di RAM e di un processore Motorola MC6803 a 8 bit.\n\u00c8 dotato di una porta seriale e ha capacit\u00e0 grafiche simili a quelle del Color Computer.\nInclude un interprete in linguaggio BASIC in ROM e come dispositivo di memoria di massa utilizza un registratore a cassette. Testo e grafica sono visualizzati sullo schermo televisivo attraverso il modulatore RF.\nLa produzione dell'MC-10 fu interrotta nel 1984."}
{"id": "2575375", "revid": "344646", "url": "https://it.wikipedia.org/wiki?curid=2575375", "title": "Sistemi di guida", "text": ""}
{"id": "2575382", "revid": "767487", "url": "https://it.wikipedia.org/wiki?curid=2575382", "title": "Olio siccativo", "text": "Gli oli siccativi sono particolari oli che all'aria seccano formando film. Questo fenomeno \u00e8 dovuto a reazioni radicaliche di polimerizzazione delle catene di acidi grassi insaturi e polinsaturi che costituiscono l'olio. Contengono miscele di trigliceridi con acidi grassi ad alto grado di insaturazione.\nSono gli oli usati nella pittura a olio e nella protezione del legno: i principali sono olio di lino, olio di cartamo, olio di tung, olio di noce, olio di papavero.\nGli oli siccativi possono essere anche il componente base per la produzione di materiali di rivestimento gommosi, come il linoleum che deve il suo nome all'olio di lino. \nOlio cotto.\nSpesso gli oli siccativi venivano \"cotti\" ovvero trattati facendoli bollire, a volte con metalli o minerali.\nCol riscaldamento, l'olio siccativo subisce una polimerizzazione e un'ossidazione, diventando pi\u00f9 denso e con un tempo di essiccazione minore. Il processo che avverrebbe a contatto con l'aria in un tempo lungo viene forzato. Al momento di usare l'olio questo avr\u00e0 gi\u00e0 compiuto una parte del processo siccativo e impiegher\u00e0 un tempo minore a solidificare.\nAl giorno d'oggi la maggior parte dei prodotti etichettati \"Olio cotto\" sono in realt\u00e0 costituiti da una combinazione di olio di lino, solventi derivati dal petrolio ed essiccanti metallici. L'uso di essiccanti metallici rende questo tipo di olio inadatto per usi alimentari.\nSono disponibili alcuni prodotti che contengono esclusivamente olio cotto mediante trattamento termico senza esposizione all'ossigeno. L'olio cotto con il solo trattamento termico \u00e8 pi\u00f9 denso e secca molto lentamente. Questi oli sono di solito commercializzati con la definizione \"polimerizzato\" o \"stand-oil\", sebbene alcuni possano essere semplicemente definiti \"cotti\".\nIn farmacologia, invece, il termine \"olio cotto\" (Oleum coctus) indica l'estrazione a caldo di sostanze di una pianta nell'olio come p. es. \"Ol.coct.Chamomillae\"."}
{"id": "2575384", "revid": "188116", "url": "https://it.wikipedia.org/wiki?curid=2575384", "title": "Aerei del Servizio aeronautico della Marina imperiale giapponese", "text": "Di seguito, vengono elencati gli aerei del Servizio aeronautico della Marina imperiale giapponese (\"Dai-Nippon Teikoku Kaigun K\u014dk\u016b Hombu\") disciolta al termine della seconda guerra mondiale dopo la sconfitta del Giappone. \nCaccia.\nin corsivo il nome in codice usato dagli statunitensi"}
{"id": "2575385", "revid": "219355", "url": "https://it.wikipedia.org/wiki?curid=2575385", "title": "Olio di noce", "text": ""}
{"id": "2575394", "revid": "1543377", "url": "https://it.wikipedia.org/wiki?curid=2575394", "title": "Caterham F1 Team", "text": "La Caterham F1 Team \u00e8 stata una squadra anglo-malese di Formula 1, attiva dal 2010 al 2014. Il \"team\" \u00e8 stato ammesso dopo l'annuncio fatto dalla BMW Sauber di voler abbandonare la Formula 1 al termine del campionato 2009. Conosciuta come Lotus Racing nella stagione 2010 e come Team Lotus nella stagione 2011, dal campionato 2012 al campionato 2014 la scuderia ha mutato il suo nome in \"Caterham F1 Team\", a seguito di una lunga controversia legale con la Lotus Cars.\nNei media e nel parlamento malesi era indicata anche come \"1Malaysia F1 Team\".\nEntrata in amministrazione controllata a fine 2014, la scuderia ha cessato l'attivit\u00e0 a fine stagione, non essendo stato possibile trovare compratori.\nStoria.\nIl team \u00e8 nato dopo che una scuderia di Formula 3 inglese, la \"Litespeed F3\", ha cercato una collaborazione con l'imprenditore malese Tony Fernandes. La Litespeed aveva tentato di ottenere l'iscrizione al campionato di Formula 1 per la stagione 2010, ma senza successo. Alla fondazione, la scuderia godeva dell'appoggio della malese Proton, proprietaria della Lotus Cars, che aveva dato il benestare per l'utilizzo del nome Lotus. Tuttavia, in seguito, Proton decise di appoggiare l'ex team Renault, concedendo a quest'ultimo l'uso del nome e del marchio; ci\u00f2 port\u00f2 a una controversia sulla denominazione del team.\nLa squadra \u00e8 stata inizialmente di propriet\u00e0 di \"1Malaysia F1 Team Sdn. Bhd.\", nata da una \"partnership\" tra il governo malese e un consorzio di imprenditori malesi, principalmente Tune Group (azienda che controlla la compagnia aerea Air Asia) e Naza Motors. Il governo malese ha annunciato che non avrebbe investito direttamente nel \"team\". Nel luglio 2014 la squadra \u00e8 stata rilevata da un consorzio di investitori svizzeri e medio-orientali che hanno nominato l'ex-pilota Christijan Albers come nuovo direttore e l'italiano Manfredi Ravetto come nuovo amministratore delegato.\nTony Fernandes, il proprietario della AirAsia, \u00e8 stato inizialmente il \"team principal\", mentre Mike Gascoyne viene nominato direttore tecnico. Tuttavia Tony Fernandes ha successivamente abbandonato il suo ruolo subito dopo l'inizio della stagione 2010, venendo sostituito da due azionisti della Lotus, SM Nasarudin e Kamarudin Meranun. Il direttore sportivo della scuderia \u00e8 l'italiano Claudio Berro. \nLa scuderia ha annunciato anche l'impiego di Riad Asmat come amministratore delegato del \"1 Malaysia F1 Team Sdn Bhd\" (1MF1T). Riad Asmat era precedentemente impiegato nell'ufficio direttivo della Proton Holdings Berhad come general manager. Alla Proton nel 2006, Riad ebbe il compito di sviluppare il programma sportivo della casa, che incluse il R3 e Proton Axle Team. Riad fu inoltre impiegato nell'A1 Team Malaysia. Keith Saunt \u00e8 nominato invece direttore operativo col compito di organizzare la gestione tecnica in Regno Unito, in diretto contatto con Mike Gascoyne, presso la sede di Hingham. Ha gi\u00e0 operato con Team Lotus, Benetton, Renault e pi\u00f9 recentemente con la Red Bull, in cui svolse analoghe mansioni presso la Red Bull Technology.\nIl \"team\" ha sede alla \"RTN\" di Hingham nel Norfolk, a 10 miglia dalla base della Lotus Cars; era stata prospettata la possibilit\u00e0 futura di cambiare quartier generale, per trasferirsi in una base sul tracciato malese di Sepang. tale ipotesi sembra caduta dopo che Fernandes in un'intervista ha affermato che la scuderia sarebbe rimasta nel Norfolk, posto che \"Lotus \u00e8 un marchio britannico, che non cambier\u00e0 mai. Vi \u00e8 solo un apporto finanziario malese\". L'inaugurazione ufficiale della struttura britannica \u00e8 avvenuta il 22 febbraio 2010, alla presenza di Mahathir Mohamad, ex primo ministro della Malaysia, considerato il principale artefice della nascita del Circuito di Sepang e del Gran Premio della Malesia. Era stata annunciata la costruzione anche di una galleria del vento nella sede di Hingham. Nel gennaio 2012 la scuderia ha annunciato il trasferimento, da agosto, nella ex \"factory\" della Super Aguri, a Leafield.\nL'esordio e la disputa sul nome Lotus.\nNel corso del campionato 2010 il team ha goduto del nome \"Lotus\" grazie ad un accordo di licenza, concesso dalla Lotus Cars. Quest'ultima ha iniziato un'azione legale nei confronti della Lotus Racing, affermando che Tony Fernandes non avrebbe il diritto a utilizzare il nome \"Lotus\", essendo venuta meno la concessione del marchio e non essendo valida la concessione fatta da David Hunt, titolare del nome storico Lotus; l'accordo con l'ART rappresenta una sorta di opposizione formale a Fernandes per imporre l'autonomia decisionale della Lotus Cars.\n2010.\nLo sviluppo della vettura part\u00ec tardi a causa del ritardo nell'accettazione dell'iscrizione al campionato. La scuderia collabor\u00f2 con la \"Fondtech\" in merito all'aerodinamica, mentre il motore venne fornito dalla Cosworth e la scatola del cambio dalla \"Xtrac\". Un primo disegno della nuova vettura venne proposto nell'ottobre 2009 all'inizio del programma di lavoro con la galleria del vento. Lo \"shakedown\" della vettura avvenne il 9 febbraio 2010 presso il Circuito di Silverstone con Fairuz Fauzy alla guida, mentre la presentazione ufficialmente avvenne il 12 febbraio 2010 presso il \"Royal Horticultural Halls and Conference Centre\", nel centro di Londra. Il pilota malese Fairuz Fauzy fu anche collaudatore per la scuderia nel 2010. L'italiano Jarno Trulli e il finlandese Heikki Kovalainen corsero quali titolari nel campionato 2010. In questa stagione il team si piazz\u00f2 sempre tra i migliori dei nuovi team, ma non sono mancati i problemi (soprattutto a Jarno Trulli), cos\u00ec la scuderia non fece segnare punti mondiali ma comunque si classific\u00f2 decima nel campionato costruttori, davanti ad HRT e Virgin. Nel settembre 2010, Tony Fernandes annuncia l'intenzione di espandere l'attivit\u00e0 del \"team\" anche alla GP2 e alla GP2 Asia, con la creazione di un \"team satellite\" chiamato Team Air Asia, dal nome di una delle societ\u00e0 di Fernandes, la compagnia aerea Air Asia; nel corso della stagione 2011 il nome della squadra diventa \"Caterham Team Air Asia\", mentre nel 2012 diventa \"Caterham Racing\", che si aggiunge al Lotus Junior Team che gi\u00e0 disputa la Formula Renault 3.5 Series. Il 12 settembre 2010 venne annunciato il termine della fornitura da parte della Cosworth, al termine della stagione.\n2011.\nIl 24 settembre 2010 la scuderia ha annunciato che dal campionato 2011 prender\u00e0 il nome di \"Team Lotus\", a seguito di un accordo tra Tony Fernandes e David Hunt. Nello stesso periodo una scuderia di GP2 gi\u00e0 esistente, l'ART Grand Prix, ufficializza l'accordo con la Lotus Cars per ridenominare i propri \"team\" di GP2 e GP3 col nome di \"Lotus ART\", con un accordo di sponsorizzazione simile a quello gi\u00e0 in essere con Takuma Sat\u014d e la \"KV Racing Technology\" nell'IndyCar. Tuttavia, il 12 dicembre 2010, la scuderia Renault fallisce e si vende al gruppo Genii Capital, che controlla la Proton, a sua volta proprietaria della Lotus cars. Pertanto anche la scuderia francese assume il nome \"Lotus.\" Fernandes si \u00e8 detto deluso della decisione di Proton di investire sul progetto della Renault anzich\u00e9 nel suo. Il 23 dicembre 2010, Clive Chapman, figlio del fondatore della Lotus, Colin, rilasci\u00f2 una dichiarazione a nome dell'intera famiglia Chapman in cui espresse appoggio al Lotus Group nella disputa sull'utilizzo del nome, affermando anche che la famiglia \u00abpreferirebbe che il nome \"Lotus\" non venisse utilizzato in Formula 1\u00bb.\nPer la stagione 2011 la scuderia firm\u00f2 un contratto con la Renault per la fornitura dei motori, siglando inoltre un accordo con la Red Bull per l'utilizzo del cambio e della trasmissione delle vetture anglo-austriache. Confermati Heikki Kovalainen e Jarno Trulli (sostituito da Karun Chandhok nel Gran Premio di Germania), nel corso della stagione la scuderia mostr\u00f2 dei netti miglioramenti, distanziando le rivali Virgin e HRT e avvicinando notevolmente le prestazioni delle scuderie di met\u00e0 schieramento, con le quali specialmente Kovalainen riusc\u00ec a competere direttamente in alcune occasioni. La stagione si concluse nuovamente senza la conquista di punti iridati, con tre tredicesimi posti come migliori risultati; la scuderia chiuse al decimo posto in classifica costruttori.\nL'acquisto della Caterham.\nIl 27 aprile 2011 \u00e8 stato annunciato l'acquisto del costruttore britannico di vetture sportive Caterham Cars. A seguito dell'acquisizione da giugno 2011 il team di GP2 viene ridenonimato \"Caterham Team Air Asia\". Il 24 gennaio 2011 un giudice dell'Alta Corte di Londra fiss\u00f2 un'udienza per dirimere la questione per il 21 marzo; ci\u00f2 ha comportato la presenza di ben due \"team\" con il nome \"Lotus\" \u2013 Team Lotus e il Group Lotus sponsor della Renault\u2013 alla partenza della stagione . Il caso per\u00f2 non coinvolgeva il diritto per l'uso del nome, ma il contratto stipulato tra Fernandes e il Lotus Group. La scuderia corse nel 2011 col nome di \"Team Lotus\" grazie a una licenza concessagli dal Lotus Group: la casa malese afferma che la licenza decadrebbe, dopo un anno, in quanto Fernandes avrebbe violato tale contratto utilizzando in maniera impropria il nome \"Lotus Cars\". Al lancio della Renault R31, svolto a Valencia, il proprietario della Renault, Gerard Lopez, espresse la sua frustrazione per la situazione creatasi, e afferm\u00f2 di come la disputa, a suo parere, fosse pi\u00f9 dovuta al bisogno di assicurarsi i diritti televisivi pagati dalla FOM che all'effettivo interesse alla tutela del nome \"Lotus\". Alcuni commentatori evidenziarono come Fernandes, cambiando il nome al \"team\", avrebbe potuto perdere ben 36 milioni di dollari, spettantigli essendo arrivato decimo nella classifica costruttori del 2010.\nAlla vigilia dell'udienza del 21 marzo David Hunt ha affermato che Fernandes non ha onorato il contratto per l'acquisto dei diritti sul nome \"Team Lotus\", e, anzi, ha cercato di rinegoziare i termini del contratto stesso. Hunt ha inoltre espresso un ultimatum, affermando che o Fernandes onorer\u00e0 il suo contratto iniziale oppure anch'egli sosterr\u00e0 il Lotus Group nella battaglia sull'uso del nome \"Lotus\". Il 27 maggio 2011 l'Alta Corte di Londra si \u00e8 espressa in favore di Tony Fernandes, in quanto il tribunale non ha individuato gli estremi per privare il Team Lotus della sua denominazione. A seguito delle decisioni della Corte, Lotus Cars si \u00e8 detta intenzionata a presentare appello contro la sentenza. Il Team Lotus \u00e8 comunque condannato a pagare i danni essendo stato considerato responsabile della rottura del contratto di licenza in forza del quale corse in Formula 1 nella stagione 2010 col nome \"Lotus Racing\". In giugno 2011 le due parti ritornano all'Alta Corte al fine di risolvere la diatriba. Il giudice Peter Smith ha espresso scontento per il fatto che Tony Fernandes non avesse fatto menzione dell'acquisto della Caterham durante il primo dibattimento. Fernandes ha affermato per\u00f2 che la Caterham rester\u00e0 del tutto distinta dal team di Formula 1, anche se un video promozionale girato dalla Caterham mostra Fernades con una divisa del team di Formula 1. Il giudice ha poi affermato che se questo materiale fosse stato a disposizione nel corso del primo giudizio la decisione avrebbe potuto essere diversa.\nLa Lotus Renault GP \u00e8 stata autorizzata, nel frattempo, a correre dal 2012 col nome di Lotus.\nSuccessivamente (e contrariamente a quanto affermato da Tony Fernandes in precedenza) la F1 Commission ha accettato la richiesta del Team Lotus di modificare per la stagione 2012 il proprio nome in \"Caterham\", l'altro marchio di propriet\u00e0 di Fernandes. Nel novembre 2011 \u00e8 stato annunciato l'accordo tra Tony Fernandes e la Lotus Cars che prevede il ritorno alla seconda di tutte le denominazioni legate alla Lotus, compreso il nome \"Team Lotus\".\n2012.\nDal campionato 2012 il \"team\" parteciper\u00e0 inoltre alla categoria nordamericana IndyCar, fornendo un proprio pacchetto aerodinamico sulla vettura Dallara\nNel 2012, con il cambio del nome del team, cambi\u00f2 anche la sigla della vettura, che divent\u00f2 CT01; i piloti erano il confermato Heikki Kovalainen ed il nuovo arrivato Vitalij Petrov, che prese il posto di Trulli all'indomani della prima sessione di test stagionale.\nLa stagione fu analoga alla precedente, con le vetture della scuderia costantemente relegate nelle ultime posizioni dello schieramento. Il miglior risultato stagionale fu l'undicesimo posto colto da Petrov nell'ultimo Gran Premio della stagione ad Interlagos \u2013 ottenendo al contempo il miglior piazzamento del team dal 2010 (quando si chiamava ancora \"Lotus\"). La scuderia anglo-malese concluse il campionato per la terza volta di fila al 10\u00ba posto con 0 punti, davanti a Marussia e HRT.\n2013.\nPer il campionato 2013 i piloti furono il francese Charles Pic, proveniente dalla Marussia, e l'olandese Giedo van der Garde. A inizio stagione la vettura si rivel\u00f2 la peggiore del gruppo, meno competitiva anche della rivale Marussia. Per tentare di migliorare la situazione fu anche richiamato Heikki Kovalainen, che disput\u00f2 diverse sessioni di prove libere. La scuderia recuper\u00f2 e dopo le prime gare la monoposto risult\u00f2 generalmente pi\u00f9 competitiva di quella dei diretti avversari, ma n\u00e9 Pic n\u00e9 van der Garde riuscirono a cogliere dei piazzamenti sufficienti a sopravanzare in classifica la squadra russa. Per la prima volta dalla stagione 2010, la Caterham non conquist\u00f2 un posto tra i primi dieci nella classifica costruttori, classificandosi all'undicesima ed ultima posizione.\n2014.\nPer il campionato 2014 i piloti sono il giapponese Kamui Kobayashi, al ritorno in Formula 1 dopo un 2013 speso in Ferrari nelle gare di durata, e il debuttante Marcus Ericsson. La stagione si apre con entrambi i piloti fuori dalla zona punti e alle spalle dei rivali della Marussia, che riusciranno a ottenere i primi punti della loro storia a Monte Carlo. Nel Gran Premio del Belgio fa il suo esordio, quale pilota titolare al posto di Kamui Kobayashi, Andr\u00e9 Lotterer. Il pilota tedesco, impiegato nella Super Formula, si \u00e8 imposto nella 24 Ore di Le Mans nel 2011, nel 2012 e nel 2014. Lotterer sceglie il numero 45, non pi\u00f9 utilizzato in Formula 1 dal Gran Premio di Gran Bretagna 1977, da Brian McGuire, poi non prequalificatosi; al Gran Premio del Canada il 45 era stato scelto da Rossi, utilizzato per la prima sessione di prove libere proprio dalla Caterham.\nA ottobre, la \"Caterham Sport Limited\", societ\u00e0 che ha la disponibilit\u00e0 della sede di Leafield, ma che non gestisce il team di Formula 1, viene posto in amministrazione controllata. Ci\u00f2 comporta l'impossibilit\u00e0 per i membri del team di entrare nella sede per preparare la trasferta ad Austin. Contro tale decisione reagisce Colin Kolles, manager del \"1Malaysia Racing Team\", ente che gestisce l'attivit\u00e0 sportiva del team, secondo cui le monoposto presenti nella sede, e il materiale tecnico, non sono nella disponibilit\u00e0 della \"Caterham Sport Limited\". Il fondo \"Engavest\", che aveva acquistato il team dal precedente proprietario, il malese Tony Fernandes, sostiene inoltre che non sono mai state adempiute le pratiche necessarie al passaggio delle azioni del \"1Malaysia Racing Team\", dal momento dell'acquisto. Il 24 ottobre vi \u00e8 un incontro tra le parti in causa: gli amministratori della \"Caterham Sport Limited\" e i consulenti legali di Tony Fernandes, in accordo con una banca creditrice e i rappresentanti del \"1Malaysia Racing Team\" affidano la gestione della scuderia a Finbarr O'Connell, l'amministratore legale incaricato del recupero dei crediti per conto della \"Smith &amp; Williamson\" di Londra.\nBernie Ecclestone ha concesso al team la possibilit\u00e0 di saltare, oltre alla gara di Austin, anche quella del Brasile. In caso di presenza il team anglo-malese avrebbe impiegato, quale pilota titolare al posto di Kamui Kobayashi, il brasiliano Rubens Barrichello. Il team annuncia la sua volont\u00e0 di rientrare nel Gran Premio di Abu Dhabi. La casa anglomalese aveva anche lanciato una raccolta di fondi presso i suoi tifosi, per ottenere la liquidit\u00e0 finanziaria (stimata in 2,35 milioni di sterline) necessaria per disputare la gara. La Caterham ha comunque comunicato il licenziamento di 230 addetti. La scuderia schiera il pilota giapponese Kamui Kobayashi, gi\u00e0 impiegato prima della sospensione alla partecipazione del campionato, e l'esordiente Will Stevens, che garantisce circa 500.000 dollari, impiegato in stagione nella F. Renault 3.5; l'altro pilota utilizzato in stagione, Marcus Ericsson, ha nel frattempo rescisso il contratto che lo legava alla scuderia. Precedentemente anche Andr\u00e9 Lotterer, impiegato nel solo Gran Premio del Belgio, aveva declinato l'invito a ritornare al volante della monoposto.\nLa chiusura.\nIl 5 febbraio 2015, a poco pi\u00f9 di un mese dall'inizio del campionato, viene fissata la vendita all'asta di tutti i beni della Caterham che, di fatto, sparisce dal circus, chiudendo con il poco invidiabile record di gran premi disputati senza marcare punti.\nRisultati in Formula 1.\n "}
{"id": "2575397", "revid": "10125", "url": "https://it.wikipedia.org/wiki?curid=2575397", "title": "Cellula diploide", "text": ""}
{"id": "2575399", "revid": "30677", "url": "https://it.wikipedia.org/wiki?curid=2575399", "title": "Ghana Red Cross Society", "text": ""}
{"id": "2575401", "revid": "486946", "url": "https://it.wikipedia.org/wiki?curid=2575401", "title": "US Ariano Irpino", "text": ""}
{"id": "2575403", "revid": "22229", "url": "https://it.wikipedia.org/wiki?curid=2575403", "title": "Rogatorie", "text": ""}
{"id": "2575404", "revid": "119447280", "url": "https://it.wikipedia.org/wiki?curid=2575404", "title": "Marco Turco", "text": "Biografia.\nLaureato in Storia e Filosofia, segue i corsi di sceneggiatura di Ugo Pirro, Leo Benvenuti e Robert Mc Kee e la scuola di recitazione di Aldo Giuffr\u00e9. Si avvicina al cinema scrivendo per \"L'Unit\u00e0\" e la rivista \"Movie\".\nDopo una serie di esperienze da aiuto regista con Tonino Valerii, Franco Giraldi, Damiano Damiani e Gianni Amelio, esordisce alla regia con i cortometraggi \"La sveglia\" (1994) e \"Coincidenze\" (1995), ottenendo per entrambi la partecipazione alla Mostra del Cinema di Venezia.\nCura la regia di documentari, video e spot commerciali e debutta nel lungometraggio con \"Vite in sospeso\" (1998). \nNello stesso anno collabora alla sceneggiatura del film \"Tano da morire\", di Roberta Torre.\n\u00c8 del 2004 \"In un altro paese\", film-documentario sui rapporti tra mafia e politica in Italia attraverso la ricostruzione delle vicende di Giovanni Falcone e Paolo Borsellino.\nNel maggio 2005 comincia le riprese del film \"La straniera\", prodotto con il finanziamento del Ministero dei Beni Culturali e presentato al Torino Film Festival 2009 e al \"BIF&amp;ST Bari International Film&amp;Tv Festival\" 2009 dopo quattro anni di lavorazione; l'anno successivo dirige \"Rino Gaetano - Ma il cielo \u00e8 sempre pi\u00f9 blu\", fiction in due puntate per Raiuno. Seguono nel 2010 \"C'era una volta la citt\u00e0 dei matti...\", con Fabrizio Gifuni e Vittoria Puccini, basata sulla vita dello psichiatra Franco Basaglia e quindi nel 2012 \"Altri tempi\", ambientato all'epoca della chiusura delle case di tolleranza operata dalla Legge Merlin. Nel 2014 realizza \"L'Oriana\" biografia della famosa giornalista Oriana Fallaci."}
{"id": "2575405", "revid": "767487", "url": "https://it.wikipedia.org/wiki?curid=2575405", "title": "Benvenuti in amore", "text": "Benvenuti in amore \u00e8 un film del 2008 scritto, diretto ed interpretato da Michele Coppini."}
{"id": "2575406", "revid": "131358", "url": "https://it.wikipedia.org/wiki?curid=2575406", "title": "Marian Ognyanov", "text": ""}
{"id": "2575409", "revid": "643662", "url": "https://it.wikipedia.org/wiki?curid=2575409", "title": "Zhivko Milanov", "text": ""}
{"id": "2575412", "revid": "131358", "url": "https://it.wikipedia.org/wiki?curid=2575412", "title": "Ivan Tsachev", "text": ""}
{"id": "2575417", "revid": "220835", "url": "https://it.wikipedia.org/wiki?curid=2575417", "title": "Conflitti di interessi", "text": ""}
{"id": "2575420", "revid": "486946", "url": "https://it.wikipedia.org/wiki?curid=2575420", "title": "Legge ex-Cirielli", "text": ""}
{"id": "2575423", "revid": "599013", "url": "https://it.wikipedia.org/wiki?curid=2575423", "title": "Reforming", "text": ""}
{"id": "2575425", "revid": "339392", "url": "https://it.wikipedia.org/wiki?curid=2575425", "title": "Sasha Danilovi\u0107", "text": ""}
{"id": "2575431", "revid": "106908", "url": "https://it.wikipedia.org/wiki?curid=2575431", "title": "Nuoto ai Giochi della III Olimpiade - 4x50 iarde stile libero", "text": ""}
{"id": "2575438", "revid": "486946", "url": "https://it.wikipedia.org/wiki?curid=2575438", "title": "Ilvamaddalena", "text": ""}
{"id": "2575439", "revid": "15756", "url": "https://it.wikipedia.org/wiki?curid=2575439", "title": "Nuoto ai Giochi della III Olimpiade - Staffetta 4x50 iarde stile libero", "text": "La staffetta 4x50 iarde stile libero erano una delle nove gare del programma di nuoto dei Giochi della III Olimpiade di Saint Louis, presso Forest Park. Si svolse il 7 settembre 1904. Vi parteciparono quattro nuotatori, provenienti tutti dagli Stati Uniti. Fu la prima volta che venne disputata una gara in staffetta alle Olimpiadi e la sola volta che venne usato il miglio come distanza.\nRisultati.\nSi disput\u00f2 direttamente la finale, alla quale parteciparono tre club statunitensi; due squadre del New York Athletic Club, una del Chicago Athletic Association, e una del Missouri Athletic Club.\nSimilmente al torneo di pallanuoto delle Olimpiadi del 1904, una squadra tedesca cerc\u00f2 di partecipare alla staffetta. I team statunitensi protestarono, criticando il fatto che la compagine tedesca non provenisse dallo stesso club, costituendo di fatto una squadre dei nuotatori migliori. I giudici accolsero la protesta statunitense e squalific\u00f2 i tedeschi.\nDopo che fin\u00ec l'Olimpiade, alcuni americani offrirono di dare i loro migliori nuotatori e di giocare una singola gara contro la Germania, che tuttavia rifiut\u00f2. Per queste decisioni contro i tedeschi, ci sono alcuni motivi per non considerare questa competizione un evento olimpico, anche se \u00e8 ancora riconosciuto ufficialmente dal CIO."}
{"id": "2575441", "revid": "599013", "url": "https://it.wikipedia.org/wiki?curid=2575441", "title": "Enrico Alberti", "text": "Carriera agonistica.\nNazionale.\nIl suo esordio con la nazionale italiana di curling \u00e8 stato il campionato mondiale del 1982, disputato a Garmisch-Partenkirchen, in Germania ovest: in quell'occasione l'Italia si piazz\u00f2 al sesto posto. Con la nazionale assoluta partecipa a un campionato mondiale ed a un campionato europeo.\nNel 2003 entra nella formazione della nazionale senior con cui ha partecipato a due campionati mondiali senior.\nIn totale Enrico vanta 31 presenze in azzurro. Il miglior risultato dell'atleta \u00e8 il sesto posto ottenuto ai campionati mondiali del 1982 disputati a Garmisch-Partenkirchen, in Germania ovest.\nCAMPIONATI\nNazionale assoluta: 16 partite\nNazionale senior:\nCampionati italiani.\nEnrico ha preso parte ai campionati italiani di curling inizialmente con il Curling Club Tofane poi con il Curling Club Anpezo e il Curling Club Dolomiti ed \u00e8 stato due volte campione d'Italia:\nIncarichi sociali e sportivi.\nEnrico \u00e8 icemaker, ovvero tecnico dei campi da curling, dell'Associazione Curling Cortina."}
{"id": "2575442", "revid": "1788047", "url": "https://it.wikipedia.org/wiki?curid=2575442", "title": "George Van Cleaf", "text": "Carriera.\nPartecip\u00f2 alle gare di nuoto e di pallanuoto della III Olimpiade di St. Louis del 1904 e vinse una medaglia d'oro.\nVinse con il New York Athletic Club il torneo di pallanuoto, battendo in finale i Chicago Athletic Association per 6-0. Sempre con il New York Athletic Club, prese parte anche alla gara della staffetta 4x50 iarde stile libero, dove arriv\u00f2 in finale, arrivando quarto."}
{"id": "2575443", "revid": "1851848", "url": "https://it.wikipedia.org/wiki?curid=2575443", "title": "Marco Alberti", "text": "Carriera sportiva.\nNazionale.\nNel 1986 all'et\u00e0 di quindici anni entr\u00f2 a far parte della nazionale italiana junior di curling, partecipando al mondiale junior di Dartmouth in Canada. Alberti rimase nella formazione nazionale ininterrottamente fino al 1991, anno in cui pass\u00f2 di categoria. Alberti gioc\u00f2 inizialmente come \"lead\", ossia come uno, divenendo poi prima \"second\" e infine \"skip\", ossia caposquadra. In totale Alberti partecip\u00f2 a sei campionati mondiali junior di curling totalizzando 55 presenze. Il miglior risultato dell'atleta \u00e8 l'ottavo posto al mondiale junior conquistato sia a Markham nel 1989 sia a Portage la prairie nel 1990.\nIl 15 marzo 1988 a F\u00fcssen, in Germania ovest, perdendo 0 a 16 contro la nazionale svizzera subisce la peggior sconfitta della nazionale italiana junior di curling di sempre.\nCAMPIONATI\nRiconoscimenti.\nNel 1991 riceve il premio WJCC Sportsmanship Award, massimo riconoscimento mondiale di categoria junior ottenuto solo da tre atleti italiani. Gli altri due sono Massimo Alver\u00e0 e Jo\u00ebl Retornaz\nCampionato italiano.\nGiocatore del Curling Club 66 Cortina vinse pi\u00f9 volte il campionato italiano junior di curling."}
{"id": "2575449", "revid": "599013", "url": "https://it.wikipedia.org/wiki?curid=2575449", "title": "Carla Alver\u00e0", "text": "Carriera agonistica.\nNazionale.\nIl suo esordio con la nazionale italiana di curling \u00e8 stato il campionato europeo del 1996, disputato a Copenaghen, in Danimarca: in quell'occasione l'Italia si piazz\u00f2 al nono posto. Con la nazionale femminile partecipa a 2 campionati europei.\nIn totale Carla vanta 13 presenze in azzurro. Il miglior risultato dell'atleta \u00e8 il nono posto ottenuto ai campionati europei del 1996 disputati a Copenaghen, in Danimarca.\nCAMPIONATI\nNazionale femminile:\nCampionati italiani.\nCarla ha preso parte ai campionati italiani di curling inizialmente con il Curling Club New Wave poi con il Curling Club Olimpia ed infine con il Curling Club Dolomiti ed \u00e8 stata pi\u00f9 volte campionessa d'Italia:\nAltro.\nCarla \u00e8 sorella della giocatrice di curling Cristina Alver\u00e0"}
{"id": "2575452", "revid": "599013", "url": "https://it.wikipedia.org/wiki?curid=2575452", "title": "Cristina Alver\u00e0", "text": "Carriera agonistica.\nNazionale.\nIl suo esordio con la nazionale italiana di curling \u00e8 stato il campionato europeo del 1996, disputato a Copenaghen, in Danimarca: in quell'occasione l'Italia si piazz\u00f2 al nono posto. Con la nazionale assoluta partecipa a due campionati europei.\nIn totale Cristina, erroneamente chiamata Christina Alver\u00e0 dalla WCF, vanta 13 presenze in azzurro.\nCAMPIONATI\nNazionale assoluta: 13 partite\nCampionati italiani.\nCristina ha preso parte ai campionati italiani di curling dal 1990 in poi, inizialmente con il Curling Club New Wave poi con il Curling Club Olimpia ed infine con il Curling Club Dolomiti ed \u00e8 stata pi\u00f9 volte campionessa d'Italia:\nItaliani assoluti\nAltro.\nCristina \u00e8 sorella della giocatrice di curling Carla Alver\u00e0."}
{"id": "2575454", "revid": "2085422", "url": "https://it.wikipedia.org/wiki?curid=2575454", "title": "Pre Rup", "text": "Pre Rup (in lingua khmer:\u1794\u17d2\u179a\u17b6\u179f\u17b6\u1791\u1794\u17d2\u179a\u17c2\u179a\u17bc\u1794) \u00e8 un tempio di Angkor, in Cambogia. Costruito come tempio di stato del re Khmer Rajendravarman e dedicato nel 961 o agli inizi del 962. \u00c8 un \"tempio-montagna\" a costruzione mista di mattoni, laterite e arenaria.\nIl nome moderno del tempio significa \"girare il corpo\" e riflette la credenza comune tra i Cambogiani che presso il tempio venissero svolte cerimonie funebri di cremazione, durante le quali il defunto (o la sua sagoma disegnata tra le ceneri) viene girato a turno verso i punti cardinali, come si dilungano a spiegare le guide locali ai turisti.\nDescrizione.\nSituato poco a sud del Baray orientale, Pre Rup \u00e8 allineato nella direzione nord-sud con il tempio del Mebon orientale, un'altra costruzione del regno di Rajendravarman. L'uso massiccio di laterite e mattoni gli d\u00e0 una piacevole colorazione rossastra che risalta particolarmente alla luce della prima mattina e del tardo pomeriggio.\nIl tempio ha una forma all'incirca quadrata e una doppia recinzione perimetrale. La recinzione esterna \u00e8 costituita da una piattaforma circondata da un muro in laterite, lunga 117\u00a0metri in direzione nord-sud e 127 in direzione est-ovest. L'approccio principale a oriente \u00e8 sottolineato da una strada rialzata in laterite, che sfortunatamente \u00e8 attraversata da una strada moderna. I quattro gopuras pi\u00f9 esterni hanno pianta cruciforme allungata, con un corpo centrale in mattoni (costituito da tre locali collegati nella direzione di entrata ed affiancato ai lati da due passaggi indipendenti), preceduto e seguito da vestiboli in arenaria. Sulla prima piattaforma ad entrambi i lati dell'ingresso orientale c'\u00e8 un gruppo di tre torri allineate da nord a sud, aggiunte pi\u00f9 tardi, come altre costruzioni a galleria sullo stesso livello, ed incomplete. Una di esse pare non essere stata mai costruita, o successivamente smantellata. Proseguendo lungo il breve tragitto che separa la recinzione da quella esterna a quella interna, si attraversa un secondo ingresso. Sul secondo livello, di fronte all'ingresso orientale vi \u00e8 una \"cisterna\" in pietra, ma pi\u00f9 che alle cremazioni, gli studiosi ritengono servisse come base per una statua del toro Nandi, probabilmente in bronzo. Ai lati vi sono due librerie e una serie di costruzioni a galleria distinte che corrono lungo il muro. Si tratta di una caratteristica architettonica del decimo secolo, che verr\u00e0 sostituita da una galleria senza soluzione di continuit\u00e0 dal Ta Keo in avanti.\nLa piramide quadrata terminale, che misura 50\u00a0metri alla base, si innalza di 12\u00a0metri in tre livelli ad una piattaforma sommitale di 35\u00a0metri di lato. Il livello pi\u00f9 basso ha 12 piccoli altari disposti attorno in modo simmetrico. In cima vi sono cinque torri, disposte a formare un quincunx, una a ciascun angolo del quadrato e l'ultima al centro. Divinit\u00e0 scolpite in bassorilievo stanno a guardia ai lati di ogni porta orientale, mentre sugli altri lati le porte sono cieche. La torre di sudovest un tempo ospitava una statua di Lakshmi, quella di nordovest una statua di Uma, quella di sudest una di Vishnu e la torre di nordest una statua di Shiva. Un'iscrizione su un lato di quest'ultima risale a Jayavarman VI ed \u00e8 la sola testimonianza ad Angkor del suo regno.\nStoria.\nPre Rup fu dedicato al dio Shiva e sorse probabilmente sul luogo occupato in precedenza da un ashram shivaita, costruito nel secolo precedente da Yasovarman I. Al suo progetto e alle fasi iniziali avrebbe potuto partecipare l'architetto Kavindrarimathana, ma all'epoca del completamento doveva essere gi\u00e0 passato a miglior vita. Forse il tempio-montagna si trovava al centro di una nuova capitale costruita da Rajendravarman, con l'argine sud del baray orientale a costituirne il limite settentrionale, ma niente di essa \u00e8 sopravvissuto e l'ipotesi della \"citt\u00e0 dell'est\", avanzata da Philippe Stern non ha mai trovato conferme in ritrovamenti archeologici."}
{"id": "2575455", "revid": "599013", "url": "https://it.wikipedia.org/wiki?curid=2575455", "title": "Fabio Alver\u00e0", "text": "Biografia.\nE' fratello della giocatrice di curling Claudia Alver\u00e0 e padre della giocatrice di curling olimpionica Eleonora Alver\u00e0 e del giocatore di curling Alberto Alver\u00e0.\nNazionale.\nAlver\u00e0 ha fatto parte della nazionale italiana di curling a partire dal 1985, anno in cui partecip\u00f2 all'europeo di Grindelwald. Nella sua carriera Fabio ha partecipato ai XX Giochi olimpici invernali, a quattro campionati mondiali e dodici campionati europei, totalizzando 138 presenze in azzurro. Il miglior risultato dell'atleta \u00e8 il 4\u00ba posto ottenuto al campionato europeo di curling disputato a Copenaghen nel 1986.\nFabio ha anche fatto parte della nazionale italiana misti di curling e della nazionale italiana senior di curling disputando due campionati europei misti di curling e un campionato mondiale senior di curling, totalizzando 19 partite in azzurro.\nCAMPIONATI\nNazionale assoluta: 138 partite\nNazionale misti: 12 partite\nNazionale senior: 7 partite\nCampionati italiani.\nFabio ha vinto nel campionato italiano assoluto di curling tredici medaglie d'oro, due d'argento e una di bronzo. Alver\u00e0 ha inoltre vinto nel campionato italiano misto di curling due medaglie d'oro e altrettante nel campionato italiano master di curling.\nIncarichi sociali e sportivi.\nNel 1997 inizia la sua carriera come allenatore della nazionale maschile, che seguir\u00e0 in tre europei ed un mondiale. Dal 2012 al 2013 \u00e8 allenatore della nazionale italiana femminile di curling, squadra che ha seguito ad un europeo ed un mondiale\nFabio \u00e8 stato allenatore di alcuni club italiani per poi diventare nel 2007 allenatore di tutti i giovani dei club associati all'Associazione Curling Cortina.\nCAMPIONATI DA ALLENATORE\nNazionale maschile:\nNazionale femminile:"}
{"id": "2575458", "revid": "1564499", "url": "https://it.wikipedia.org/wiki?curid=2575458", "title": "Autorit\u00e0 di bacino distrettuale del fiume Po", "text": "L'Autorit\u00e0 di bacino distrettuale del fiume Po (subentrata all'Autorit\u00e0 di bacino del fiume Po) \u00e8 una delle Autorit\u00e0 istituite dal decreto del Ministero dell'ambiente e della tutela del territorio e del mare del 25 ottobre 2016. Il decreto suddivide il territorio italiano in sette distretti idrografici riducendo il numero di Autorit\u00e0 di bacino da 37 a 7.\nLa sede amministrativa dell'Autorit\u00e0 di bacino distrettuale del fiume Po \u00e8 a Parma.\nTerritorio di competenza.\nTutte le Regioni in cui siano presenti affluenti del fiume Po, la val di Livigno tributaria del Danubio e la val di Lei tributaria del Reno.\nIl territorio gestito dall'ente \u00e8 suddiviso fra 3.210 comuni appartenenti a Liguria, Piemonte, Valle d'Aosta, Lombardia, Trentino-Alto Adige, Veneto, Emilia-Romagna, Toscana e ha una superficie di .\nInoltre comprende tutta la Svizzera italiana, l'alta Val Divedro svizzera, l'alta Val Cenischia francese, l'alta Valle Stretta francese la valle del Rio Secco e le fonti della Piccola Dora, il ramo sorgentifero della Dora Riparia situato in Francia\nNel maggio del 2017 sono state annesse le Autorit\u00e0 di bacino interregionale del fiume Reno, l'Autorit\u00e0 di bacino interregionali dei fiumi Fissero Tartaro Canalbianco, l'Autorit\u00e0 di bacino interregionale dei fiumi Marecchia-Conca e l'Autorit\u00e0 dei bacini regionali romagnoli."}
{"id": "2575464", "revid": "92723", "url": "https://it.wikipedia.org/wiki?curid=2575464", "title": "Massimo Alver\u00e0", "text": "Carriera agonistica.\nNazionale.\nIl suo esordio con la nazionale italiana junior di curling \u00e8 stato il campionato mondiale junior del 1975, disputato a East York, in Canada: in quell'occasione l'Italia si piazz\u00f2 al nono posto. La prima partita di questo evento, il 25 febbraio 1975, fu anche l'esordio della nazionale junior italiana. Nella prima partita l'Italia fu sconfitta dalla formazione svedese per 9 a 15. Con la nazionale junior partecipa a 5 campionati mondiali junior.\nNel 1981 entra nella formazione della nazionale assoluta con cui ha partecipato ad un campionato mondiale e ad un campionato europeo.\nIn totale Massimo vanta 60 presenze in azzurro. Il miglior risultato dell'atleta \u00e8 l'ottavo posto ai campionati mondiali junior ottenuto sia nel 1977 a Qu\u00e9bec, in Canada sia nel 1979 a Moose Jaw, sempre in Canada.\nCAMPIONATI\nNazionale junior:\nNazionale assoluta:\nRiconoscimenti.\nNel 1976 \u00e8 il secondo atleta al mondo a ricevere il premio WJCC Sportsmanship Award, massimo riconoscimento mondiale di categoria junior ottenuto solo da tre atleti italiani. Gli altri due sono Marco Alberti e Jo\u00ebl Retornaz\nCampionati italiani.\nMassimo ha preso parte ai campionati italiani di curling inizialmente con il Curling Club Cortina poi con il Curling Club Dolomiti."}
{"id": "2575465", "revid": "1543377", "url": "https://it.wikipedia.org/wiki?curid=2575465", "title": "\u0391-metilstirene", "text": "L'\u03b1-metilstirene (o AMS) \u00e8 un composto organico aromatico avente formula bruta C9H10.\n\u00c8 un prodotto secondario della sintesi del cumene.\n\u00c8 un intermedio di reazione nella sintesi di plasticizzanti, resine e polimeri."}
{"id": "2575467", "revid": "6923", "url": "https://it.wikipedia.org/wiki?curid=2575467", "title": "Autorit\u00e0 di bacino del fiume Arno", "text": "L'Autorit\u00e0 di bacino del fiume Arno \u00e8 una delle Autorit\u00e0 istituite a seguito dell'art. 13 della legge del 18 maggio 1989, n. 183 che gestisce il bacino idrografico dell'omonimo fiume. \nIl territorio gestito dall'ente \u00e8 suddiviso fra 166 comuni appartenenti a Toscana e ad alcuni dell'Umbria.\nLa sede amministrativa \u00e8 a Firenze."}
{"id": "2575469", "revid": "339392", "url": "https://it.wikipedia.org/wiki?curid=2575469", "title": "Isopropenilbenzene", "text": ""}
{"id": "2575470", "revid": "112800252", "url": "https://it.wikipedia.org/wiki?curid=2575470", "title": "Autorit\u00e0 di bacino del fiume Tevere", "text": "L'Autorit\u00e0 di bacino del fiume Tevere \u00e8 una delle Autorit\u00e0 istituite a seguito dell'art. 13 della legge del 18 maggio 1989, n. 183 che gestisce il bacino idrografico dell'omonimo fiume. \nIl territorio gestito dall'ente \u00e8 suddiviso fra 369 comuni appartenenti a Abruzzo, Emilia-Romagna, Lazio, Marche, Toscana, Umbria. Appartiene alla gestione anche Citt\u00e0 del Vaticano.\nLa sede amministrativa \u00e8 a Roma."}
{"id": "2575471", "revid": "300067", "url": "https://it.wikipedia.org/wiki?curid=2575471", "title": "Nella Alver\u00e0", "text": "Ha fatto parte della nazionale italiana di curling per ben dieci anni quasi ininterrotti, partecipando a cinque campionati mondiali e cinque campionati europei.\nNella vince una medaglia d'argento al campionato europeo di Kirkcaldy, in Scozia, nel 1982. La squadra composta da Maria Grazia Lacedelli, Ann Urquhart, Angela Constantini e dalla stessa Alver\u00e0 segner\u00e0 il miglior risultato della nazionale italiana femminile, risultato che verr\u00e0 eguagliato solo nel 2006 dalla squadra dell'olimpionica Diana Gaspari."}
{"id": "2575473", "revid": "251304", "url": "https://it.wikipedia.org/wiki?curid=2575473", "title": "Sicilia (traghetto)", "text": "La Sicilia era una nave passeggeri appartenente alla Classe Regione, costruita con questo nome per la Tirrenia di Navigazione nel 1952. Convertita nel 1968 in traghetto ro-ro passeggeri, torn\u00f2 in seguito in servizio per la Tirrenia fino al 1988, quando fu venduta per la demolizione.\nCaratteristiche.\nCome nave passeggeri.\nIn configurazione originale la \"Sicilia\" effettuava servizio misto merci-passeggeri. Poteva trasportare fino a un massimo di 560 passeggeri, i cui spazi erano divisi nelle tradizionali tre classi. Le sistemazioni a disposizione dei passeggeri comprendevano 30 cabine di prima classe (11 dei quali con servizi igienici privati), 33 cabine di seconda classe e 20 di terza classe turistica; erano poi presenti a bordo tre dormitori (uno per donne con 36 posti e due per uomini con 138 posti in totale) e due cabine dedicate ad eventuali detenuti e ai carabinieri della scorta. I posti letto totali erano 454. Gli spazi comuni per i passeggeri, progettati dal noto architetto Nino Zoncada, erano anch'essi separati per le tre classi: i passeggeri di prima e seconda classe avevano a disposizione un ristorante con 74 posti, un soggiorno - bar con 62 posti, una biblioteca e una sala da gioco, tutti ubicati sul ponte passeggiata, oltre ad un vestibolo con annesso ufficio turistico posizionato sul sottostante ponte di coperta. Sempre sul ponte di coperta erano posti il ristorante ed il soggiorno - bar di terza classe, rispettivamente con 82 e 50 posti Gli spazi di prima classe erano decorati con diverse opere d'arte di artisti contemporanei: la sala da pranzo fu decorata da Oscar Saccorotti, mentre sulla parete di fondo dello scalone fu posizionato un bassorilievo di Ettore Calvelli.\nLa nave era dotata di tre stive per il carico, con una capacit\u00e0 complessiva di 1470 m\u00b3, e di un garage, accessibile con scivoli mobili, che poteva ospitare fino a 6 automobili. La propulsione era assicurata da due eliche a passo variabile quadripala; sui due assi erano montati quattro motori Diesel FIAT 486 T a due tempi, che erogavano una potenza complessiva di cavalli a 280 giri al minuto. La configurazione con due motori per asse fu scelta per garantire una maggiore flessibilit\u00e0 di utilizzo alla nave, in modo da poterla impiegare sia sulle linee principali servite dalla Tirrenia, sia su quelle secondarie, richiedenti velocit\u00e0 inferiori.\nNel 1959 la nave fu sottoposta a un primo intervento di ristrutturazione: gli spazi destinati a passeggeri ed equipaggio furono dotati di aria condizionata e fu montato un sistema di stabilizzatori antirollio.\nCome traghetto ro-ro.\nAlla fine degli anni '60, in risposta alla crescente domanda di trasporto di mezzi gommati e all'immissione in servizio, da parte di armatori privati, dei primi moderni traghetti ro-ro, la \"Sicilia\" fu sottoposta, insieme ad altre tre unit\u00e0 della sua classe, ad un profondo intervento di riconversione. Sul ponte principale fu inserito un garage per 8 semirimorchi da 12 metri e 50 automobili; un secondo garage, con capacit\u00e0 per altre 50 automobili e raggiungibile con un ascensore, fu ricavato al posto della seconda stiva di carico. Per consentire delle celeri operazioni di imbarco e sbarco dei veicoli gommati, furono montati un portellone a poppa e due laterali a prua. A poppa furono montate delle controcarene laterali, per aumentare la riserva di galleggiabilit\u00e0 e migliorare le caratteristiche di stabilit\u00e0 della nave.\nFurono poi profondamente riviste le sistemazioni per i passeggeri: le cabine e i dormitori di terza classe furono aboliti, le cabine di prima classe passarono a 85 (tutte dotate di servizi igienici), quelle di seconda a 62 e furono aggiunte anche due sale con poltrone reclinabili, per un totale di 88 posti. I posti letto, poltrone comprese, aumentarono quindi a 479. Infine, i motori principali furono revisionati e dotati di un sistema di sovralimentazione; l'aumento di potenza serv\u00ec a compensare l'aumento di dislocamento dell'unit\u00e0 dopo la trasformazione, in modo da mantenerne inalterata la velocit\u00e0 di servizio e non perdere di competitivit\u00e0 rispetto ai traghetti privati.\nServizio.\nLa \"Sicilia\" era la prima unit\u00e0 di una serie di cinque navi passeggeri, le prime nuove costruzioni ordinate dalla Tirrenia dopo la Seconda Guerra Mondiale. Fu costruita presso il cantiere navale di Palermo, dove lo scafo fu impostato il 19 settembre 1950. La \"Sicilia\" fu varata l'11 maggio 1952 e tre mesi pi\u00f9 tardi part\u00ec per le prove a mare, durante le quali mantenne la velocit\u00e0 media di 19,53 nodi per nove ore. Fu consegnata alla Tirrenia il 18 agosto 1952 ed entr\u00f2 in servizio, il 9 settembre dello stesso anno, sul collegamento Civitavecchia - Cagliari. Il 21 dicembre dello stesso anno fu spostata, insieme alla gemella \"Calabria\", sulla linea Civitavecchia - Olbia. Tra giugno e luglio 1959 la nave fu requisita dal Ministero della Marina Mercantile, per far fronte a uno sciopero dei marittimi Finmare che aveva di fatto isolato la Sardegna.\nTra gennaio e maggio 1968 fu portata a Trieste per essere convertita in traghetto ro-ro, tornando in servizio per Tirrenia, dopo delle nuove prove a mare, il 25 maggio. Con l'ingresso in servizio delle nuove unit\u00e0 della Classe Poeta e della Classe Strade Romane, la nave divenne obsoleta e fu posta in disarmo. Nel marzo 1988 fu venduta per la demolizione ad un cantiere di Ortona."}
