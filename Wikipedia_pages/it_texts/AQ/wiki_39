{"id": "2488617", "revid": "125469026", "url": "https://it.wikipedia.org/wiki?curid=2488617", "title": "Europa nei secoli XIV e XV", "text": "L'Europa nei secoli XIV e XV visse il momento fondamentale del consolidamento degli stati nazionali o regionali, che produssero in larga parte l'aspetto dell'Europa moderna.\nLa crisi.\nDopo due secoli di grande sviluppo e prosperit\u00e0 nel continente europeo, il Trecento fu un secolo di rottura, con l'interruzione di fenomeni in crescita come lo sviluppo demografico, l'ampliamento e la creazione di nuove citt\u00e0, lo straordinario aumento dei traffici in quantit\u00e0 e in qualit\u00e0.\nOggi si inizia a considerare che il regresso possa essere stato causato innanzitutto da una variazione del clima, con la fine del cosiddetto periodo caldo medioevale, che aveva permesso lo scioglimento dei ghiacci (si pensi alla navigazione dei vichinghi), la coltivazione della vite fin sopra Londra, abbondanti raccolti facilitati dalla piogge scarse e regolari e le tiepide primavere.\nGli aspetti pi\u00f9 gravi riguardarono la carestia del 1315-1317, il ristagno economico, la peste nera e le conseguenti rivolte popolari.\nFilippo il Bello e il regalismo.\nFilippo il Bello, re di Francia dal 1285 al 1314, fu il sovrano europeo che meglio comprese lo sfaldamento del potere ecumenico e del sistema feudale, a vantaggio delle nuove borghesie cittadine, che detenevano considerevoli capitali liquidi. Egli era gi\u00e0 entrato in contrasto con Bonifacio VIII riguardo al controllo della Chiesa di Francia, mentre nel 1307 fece iniziare il processo che avrebbe visto l'annientamento dell'Ordine templare. I Templari, dopo la caduta di San Giovanni d'Acri nel 1291, non avevano pi\u00f9 ruolo in Terrasanta, ma gestivano una grande quantit\u00e0 di terre e di denaro, grazie alle donazioni di molti nobili e sovrani europei. Filippo vide in loro una risorsa per la sua politica dispendiosa, e dopo aver messo in circolazione gravi dicerie sediziose sull'Ordine (eresia, magia, combutta coi nemici musulmani, sodomia), ottenne da Clemente V l'autorizzazione a procedere contro di essi. Nel 1312 l'Ordine veniva sciolto, i suoi beni in parte incamerati dalla corona francese (quelli all'estero vennero ceduti dalla Santa Sede ai cavalieri ospitalieri di San Giovanni). Nel 1314 il Gran Maestro Jacques de Molay e i vertici dell'ordine vennero messi al rogo a Parigi.\nLe politiche spregiudicate di Filippo erano saldamente fondate nelle elaborazioni di celebri giuristi che erano nella cerchia del re, come Pietro Dubois e Guglielmo di Nogaret, i quali instaurarono una dottrina politica fortemente regalistica, fondando il concetto moderno di politica e di Stato. L'essenza di queste teorie era il principio secondo il quale \"Rex superiorem non reconoscit, et imperator est rex in territorio suo\", cio\u00e8 che qualsiasi sovrano aveva il potere di essere fonte del diritto e della \"plenitudo potestatis\", senza dover sottostare in alcun modo a potenze superiori, nemmeno quella del papa n\u00e9 tanto meno quella dell'imperatore del Sacro Romano Impero.\nPer facilitare le sue pretese Filippo allontan\u00f2 la nobilt\u00e0 feudale, diffidente alla sua politica accentratrice, circondandosi di una nuova nobilt\u00e0 da lui creata tra giuristi e funzionari di estrazione borghese, la cosiddetta \"noblesse de robe\" (\"nobilt\u00e0 di toga\"), priva di lignaggio ma fedelissima al sovrano al quale doveva la sua fortuna.\nGli ultimi fautori dell'universalismo.\nMa il panorama delle scienze politiche del XIV secolo non era dominato solo dal regalismo, venendo ancora ribaditi i concetti dell'universalismo (cio\u00e8 del concetto basato sul diritto romano secondo la quale esisteva un'unica Cristianit\u00e0 riunita in un solo corpo socio-politico ai cui vertici c'erano il papa e l'imperatore del Sacro Romano Impero), coerenti con la bolla \"Unam Sanctam\" di Bonifacio VIII. Tra questi c'erano Egidio Colonna, autore del \"De ecclesiastica potestate\" (che ribadiva, basandosi su scritti di sant'Agostino, come il potere temporale fosse sempre subordinato a quello spirituale), o Dante Alighieri con il \"De Monarchia\", dove si tentava una conciliazione tra papato e Impero, vigorosa ma gi\u00e0 all'epoca inattuale. Dante, ormai simpatizzante verso il ghibellinismo, teorizzava la separazione tra potere temporale e spirituale, con il primo prerogativa solo dell'Imperatore, controllato direttamente da Dio. Riprendendo da Tommaso d'Aquino egli dimostrava come il concetto di monarchia fosse necessario e come impero e papato fossero due \"lune\", che non brillavano di luce propria e che non illuminavano l'altra, ma entrambe ricevevano luce dall'unico sole rappresentato da Dio.\nLa discesa di Enrico di Lussemburgo in Italia sembr\u00f2 avverare le speranze di Dante. Il sovrano, scelto nel 1308 al posto di Carlo di Valois, temuto per la parentela troppo stretta col re di Francia, si diresse verso Roma per farsi incoronare imperatore e fece sapere ai signori ed alle citt\u00e0 italiane che sarebbe disceso non come capo dei ghibellini, ma come pacificatore (\"rex pacificus\"). Le buone intenzioni per\u00f2 non erano surrogate da una sufficiente forza militare, cos\u00ec il sovrano dovette ricorrere all'aiuto dei ghibellini italiani i quali lo usarono per i propri fini, come i Visconti a Milano che approfittarono per cacciare i Torriani guelfi. Si cre\u00f2 quindi fin dall'inizio un fronte guelfo contro l'Imperatore, capeggiato da Firenze e da Roberto d'Angi\u00f2, re di Napoli. Anche a Roma l'imperatore trov\u00f2 ostacoli, dovendo essere incoronato in San Giovanni in Laterano perch\u00e9 San Pietro era occupata dai guelfi Orsini e alleati. Risalendo Enrico cinse d'assedio Firenze (1312), senza successo nonostante la durissima lettera inviata da Dante ai fiorentini. Si spost\u00f2 poi nella fedelissima Pisa, dove organizz\u00f2 una spedizione contro Napoli. Dopo essere partito mor\u00ec poco dopo, a Buonconvento, presso Siena, forse per un attacco di malaria (1313).\nAlla sua morte la Germania ricadde nell'anarchia delle elezioni e solo nel 1322 si pot\u00e9 incoronare Ludovico il Bavaro (perch\u00e9 conte di Baviera). Ludovico non richiese mai la ratifica papale e scese in Italia per aiutare i Visconti di Milano, suscitando l'ira del papa che lo scomunic\u00f2 (1324). L'imperatore rispose accusando il papa stesso di abuso di potere, eresia e magia. Un ulteriore schiaffo al pontefice fu l'incoronazione a Roma non nelle mani del papa o di un suo vicario, ma dal senatore Sciarra Colonna, lo stesso che aveva insultato Bonifacio VIII ad Anagni. Inoltre riun\u00ec un conclave che nomin\u00f2 un antipapa, Niccol\u00f2 V, capo dei fraticelli. Nel 1330 Ludovico lasciava l'Italia, senza abbandonare la lotta contro il pontefice. Nel 1388 ottenne dai principi tedeschi la dichiarazione che l'elezione imperiale non aveva bisogno di alcuna ratifica papale, e che il potere dell'imperatore derivava direttamente da Dio ed era legittimato dal procedimento di elezione principesca. Questi principi di laicit\u00e0 dell'Impero erano maturati grazie al contributo di numerosi studiosi e giuristi, tra i quali spiccavano Marsilio da Padova e Guglielmo d'Ockham.\nLa Bolla d'Oro e l'ascesa degli Asburgo.\nL'imperatore tedesco era il simbolo che garantiva l'unit\u00e0 di una grande quantit\u00e0 di Stati feudali, retti da principi laici o ecclesiastici, e citt\u00e0 mercantili che spesso entravano in federazione tra di loro. Egli non aveva un potere politico effettivo, ma piuttosto rappresentava un collante culturale e spirituale. C'erano stati tentativi di rendere questo titolo da elettivo a ereditario (come con la dinastia sveva), e dal XIV alla met\u00e0 del XV secolo si deline\u00f2 una tendenza a scegliere l'imperatore tra due sole famiglie: gli Asburgo e i Lussemburgo.\nAlla scomparsa di Ludovico il bavaro (1346) divenne re di Germania Carlo IV di Lussemburgo, che avendo sposato Elisabetta P\u0159emyslovna, erede del trono boemo, era diventato anche re di Boemia. Carlo si preoccup\u00f2 soprattutto della Germania, rendendosi conto che quello era il territorio che poteva dargli un po' di potere effettivo e che per procurarselo doveva avere un appoggio territoriale pi\u00f9 ampio possibile. Per questo inizi\u00f2 a rafforzarsi in Boemia, dove fece di Praga una splendida capitale dotata di Universit\u00e0. Inoltre incoraggi\u00f2 l'uso del tedesco al posto del latino nella sua cancelleria.\nCarlo individu\u00f2 tra le ragioni della cronica debolezza imperiale quella relativa all'incertezza di chi fossero gli elettori aventi diritto di decidere il re. Per questo eman\u00f2 la cosiddetta \"Bolla d'Oro\" (1356) dove elencava sette principi elettori, quattro laici e tre ecclesiastici. essi erano:\nL'elezione imperiale veniva ora ad essere svincolata dall'ottenimento del titolo di Re d'Italia e dalla ratifica papale e perse gran parte delle sue aspirazioni universalistiche. La cerimonia si sarebbe d'ora in poi tenuta a Francoforte e l'incoronazione del re di Germania a Aquisgrana. La Bolla d'Oro inoltre proibiva le leghe di citt\u00e0, anche se il fenomeno non vide la fine, poich\u00e9 era l'unico modo per i centri mercantili per affrancarsi dall'egemonia dei nobili. La lega sveva si fuse con la lega renana nel 1381 e con la confederazione elvetica nel 1385. Inoltre restava pi\u00f9 potente che mai la lega anseatica, fondata nel 1358 con citt\u00e0 quali Lubecca, Amburgo e Rostock, che dominava il commercio nel Mare del Nord e nel Mar Baltico.\nNel 1353 Carlo acquist\u00f2 il Palatinato Superiore e nel 1373 si assicur\u00f2 il Brandeburgo. Con la sua morte per\u00f2 la casa boema non si dimostr\u00f2 all'altezza e regnarono alcuni sovrani poco forti finch\u00e9 non sal\u00ec al trono Sigismondo di Lussemburgo (1410-1437), che aveva ottenuto anche la corona di re d'Ungheria dal 1387. Egli dovette venire a patti con i principi tedeschi e con la Chiesa accettando alcuni concordati, ma seppe guadagnare molto prestigio per aver indetto il concilio di Costanza che san\u00f2 il grande scisma d'Occidente. Egli inoltre cap\u00ec la debolezza del sovrano per l'assetto elettivo della corona e, senza modificarlo, cap\u00ec come dominarlo creando un'alleanza interfamiliare, che venne stipulata con gli Asburgo, duchi d'Austria. La figlia di Sigismondo, spos\u00f2 il rampollo di casa Asburgo, che infatti divenne imperatore con il titolo di Alberto II d'Asburgo, di Boemia e d'Ungheria. Di nuovo venne poi eletto un Asburgo, Federico III, che si fece incoronare imperatore a Roma nel 1452. Da allora fino al 1806 la corona sarebbe rimasta sempre nelle mani degli Asburgo, nonostante permanesse la finzione giuridica dell'elezione.\nGli Asburgo non tennero una politica strettamente tedesca, anzi cercarono di allearsi con altre case regnanti europee, come quella di Borgogna, i \"re cattolici\" di Spagna o il papato, che guardava soprattutto a loro nella causa contro i turchi. Si avvantaggiarono della situazione in Germania nuovi poteri, come le leghe cittadine, le casate territoriali, come gli Hohenzollern nel Brandeburgo, e i cavalieri Teutonici, che crearono un proprio Stato di fatto indipendente nei territori orientali tra Prussia e Polonia.\nLa Guerra dei Cent'Anni.\nLa guerra detta dei Cent'Anni fu un conflitto per alcuni versi inevitabile, che doveva chiarire molte questioni aperte tra re di Francia e re d'Inghilterra. Il secondo infatti, sin dalla conquista normanna della Britannia del 1066, si era trovato a possedere vasti territori francesi in posizione di subordinato feudale al re francese, mentre oltre lo stretto della Manica i due re erano parigrado. Il re inglese, dopo aver perso la Normandia (1204), possedeva ancora la prospera Aquitania (dal matrimonio di Enrico II d'Inghilterra con Eleonora d'Aquitania) e c'erano stati degli screzi anche a proposito della ricca contea di Fiandra, che doveva la sua ricchezza in parte grazie ai commerci con l'Inghilterra, dalla quale importava la lana che usava nelle manifatture tessili, le pi\u00f9 importanti d'Europa.\nLa questione fiamminga venne giocata dal re francese isolando i fiamminghi dall'Inghilterra, che era in una situazione difficile a causa delle lotte con la Scozia e che si accontent\u00f2 di prendere il ducato di Guienna in cambio dell'impegno a non appoggiare i Comuni fiamminghi.\nIn Scozia infatti la situazione era incandescente, dopo che Edoardo I d'Inghilterra aveva deposto John Balliol (1296) per occupare direttamente il paese, scatenando la rivolta popolare (guidata dagli eroi nazionali William Wallace e Robert Bruce) che port\u00f2 alla fondazione di un regno di Scozia indipendente. Nel frattempo il parlamento inglese (dal 1297 composto da una Camera dei Lords e una Camera dei Comuni) approfitt\u00f2 della debolezza regia per strappargli sempre pi\u00f9 concessioni, come il diritto di approvare o meno qualunque tassa. Nonostante ci\u00f2, l'appoggio del parlamento fu la forza del re inglese, che pot\u00e9 presto tornare ad occuparsi dei suoi territori continentali. Il matrimonio tra Edoardo I d'Inghilterra e Margherita di Francia, sorella di Filippo IV, invece di rafforzare i legami tra le due case regnanti, diede origine ad ancora maggiori ingerenze inglesi in terra di Francia, tanto che Edoardo II d'Inghilterra, nato dall'unione tra Edoardo I e Margherita, aveva per nascita dei diritti sulla corona francese, che vennero ulteriormente rafforzati dal suo matrimonio con Isabella di Francia, sorella di Carlo IV di Francia. Carlo IV infatti mor\u00ec senza eredi maschi, estinguendosi la casata dei Capetingi, con i diritti di successione passati alla sorella Isabella ed ai suoi discendenti. Ma un'assemblea di baroni e prelati inglesi si appell\u00f2 alla legge salica (che escludeva secondo il diritto consuetudinario le donne dalla successione regia) per impedire che Edoardo III d'Inghilterra unisse le corone inglesi e francesi. La corona francese venne assegnata a Filippo VI di Francia, figlio di Carlo di Valois. Edoardo inizialmente fu preso dai problemi interni ai suoi possedimenti e solo in seguito si alle\u00f2 di nuovo con i Comuni fiamminghi. Questo spinse Filippo a dichiarare la sua infedelt\u00e0, al quale il re inglese rispose rivendicando i suoi diritti sulla corona di Francia. Scoppiava cos\u00ec la guerra dei Cent'Anni, che dur\u00f2 dal 1339 al 1453.\nInizialmente l'Inghilterra disponeva di forze superiori e meglio organizzate, con compagnie di arcieri e le prime \"bombarde\", cio\u00e8 i cannoni a pietra, mentre i francesi avevano una poco disciplinata cavalleria di origine feudale e qualche reparto mercenario (come i balestrieri genovesi). Le prime battaglie videro tutte la vittoria degli inglesi (Cr\u00e9cy nel 1346, Calais nel 1347, Poitiers nel 1356 dove cadde prigioniero anche il re Giovanni II il Buono), aggravate dalle rivolte della \"jacquerie\" e della borghesia parigina del 1358 per gli effetti della peste nera e il disordine durante la prigionia del re a Londra. Nel 1360 Edoardo III rinunci\u00f2 ai diritti sulla corona francese in cambio della sovranit\u00e0 feudale di un'ampia parte della Francia, corrispondente a quasi tutta la fascia sud-occidentale tra la Loira e i Pirenei. Nonostante ci\u00f2 la guerra riprese nel 1369 con operazioni endemiche di razzia, guerriglia e assedi che ridussero la Francia alla miseria e alla disperazione.\nEdoardo III e Carlo V morirono rispettivamente nel 1377 e nel 1380, lasciando i entrambi i paesi in balia a eredi minorenni tutelati dai feudatari loro parenti. In Inghilterra prese poi il potere Enrico IV del casato dei Lancaster, che represse la guerra civile di Watt Tyler e John Ball, e poi Enrico V; in Francia Carlo VI diede segni di squilibrio mentale, permettendo la divisione del paese in pi\u00f9 ducati controllati dai suoi numerosi zii. Nel 1382 prevalse il ducato di Borgogna, che represse una rivolta nella contea di Fiandra annettendola. Al duca di Borgogna, sovrano forte e illuminato, guardavano le forze cittadine, mentre il suo avversario era Bernardo d'Armagnac, protettore degli interessi della nobilt\u00e0.\nAll'inizio del XV secolo quindi l'Inghilterra normalizzata, mentre la Francia viveva una profonda spaccatura. Giovanni senza Paura, duca di Borgogna, era di fatto l'uomo pi\u00f9 importante del regno e fu lui a chiamare il re inglese in Francia per indebolire il re francese. Enrico V d'Inghilterra, dopo essersi reimpossessato dei suoi feudi storici di Normandia e di Guienna (nome da allora diffuso dell'Aquitania), dopo la vittoria di Azincourt (1415) torn\u00f2 a rivendicare i suoi diritti sulla corona francese. Si arriv\u00f2 cos\u00ec al trattato di Troyes, firmato da Enrico V e dal nuovo conte di Borgogna Filippo il Buono (in nome di re Carlo VI), dove si stabiliva che il re inglese avrebbe sposato Caterina di Valois, figlia del re francese, che gli avrebbe portato in dote il regno di Francia alla morte del sovrano. Venne escluso il \"delfino\" di Francia Carlo, rifugiato all'epoca a Bourges e per questo beffardamente chiamato \"re di Bourges\" dagli inglesi. Carlo riusc\u00ec ad affermare il suo potere nel sud della Francia fino alla Loira. Con la morte di Carlo VI e di Enrico V (1422), prese il potere Enrico VI d'Inghilterra, figlio di Enrico e Caterina, al quale gli si contrappose il delfino nominato a Bourges Carlo VII di Francia.\nNonostante sulla carta fosse pi\u00f9 forte Enrico VI, durante un disastroso assedio di Orl\u00e9ans, Carlo VII sconfisse le truppe inglesi e borgognone (1429), facendosi poi incoronare re a Reims. La riscossa francese pare che fosse aiutata dall'eroina nazionale Giovanna d'Arco, che coalizzava volontari da ogni ceto sociale. Catturata per\u00f2 dagli assedianti fu venduta agli inglesi (1430), che la processarono per eresia, venendo bruciata sul rogo per le pressioni inglesi, nonostante la volont\u00e0 degli ecclesiastici di salvarla, nella piazza del mercato di Rouen il 30 maggio 1431. Con la riconquista di Rouen del 1456 Giovanna venne riabilitata e santificata solo nel 1920. Carlo VII pot\u00e9 trionfare anche per il trattato di Arras col duca di Borgogna (1435) e la tregua col re inglese siglata a Tours nel 1444. Una volta riorganizzatosi riprese l'offensiva nel 1448, obbligando gli inglesi a sgombrare i feudi da essi occupati del Maine, della Guienna e della Normandia. Restava inglese solo Calais. Dopo il 1453 la guerra and\u00f2 spegnendosi senza un vero trattato di pace.\nLa Francia dopo la guerra.\nIl primo ostacolo che il nuovo re di Francia Luigi XI si trov\u00f2 ad affrontare fu l'abbattimento della potenza dei grandi principi di Borgogna e di Bretagna che gli impedivano di impostare una politica unitaria nel regno. I nobili, venuti al corrente delle sue iniziative, gli si opposero con la lega del pubblico bene, ma Luigi seppe rompere il fronte degli avversari con le trattative. Tra 1475 e 1480 assorb\u00ec i possedimenti della casa d'Angi\u00f2, poi, aiutato dall'imperatore e dagli svizzeri, debell\u00f2 la potenza borgognona (1477) e ne incamer\u00f2 i beni; la Bretagna venne infine associata alla corona tramite il matrimonio tra Carlo VIII e la duchessa Anna di Bretagna. Si pu\u00f2 dire allora che era gi\u00e0 nata la Francia \"moderna\".\nNella Francia di allora le questioni ecclesiastiche erano regolate dalla prammatica sanzione di Bourges del 1438, che cre\u00f2 una Chiesa \"Gallicana\" formalmente soggetta al papa ma politicamente dipendente dal re; il sovrano era affiancato da un parlamento e le prerogative feudali vennero riformate tra il 1446 e il 1454 in senso statale. Gli Stati generali (assemblea del clero, della nobilt\u00e0 e del \"terzo stato\") venivano convocati sempre meno, ma dal 1497 nacque il Gran Consiglio. Lo stato venne diviso dal punto di vista fiscale in quattro \"generalit\u00e0\" (macro-aree) e il gettito permetteva di mantenere un esercito permanente.\nL'Inghilterra e la guerra delle due rose.\nLa dinastia dei Lancaster usc\u00ec molto screditata dalla sconfitta nella Guerra dei Cent'Anni e lo stesso Enrico VI era un sovrano debole e probabilmente con problemi psichici. La moglie Margherita d'Angi\u00f2 si era allora alleata con un altro casato, quello dei Beaufort, scatenando le proteste del duca Riccardo di York, che addit\u00f2 i Lancaster dando origine nel 1455 alla guerra delle due rose, dagli emblemi del casato di York (una rosa bianca) e di Lancaster (una rosa rossa).\nIl figlio di Riccardo, dopo la morte del padre, riusc\u00ec a battere i Lancaster ed a farsi incoronare re come Edoardo IV d'Inghilterra (1461). Anche il re di Francia e il duca di Borgogna si intromisero allora nella guerra sostenendo ciascuno uno degli schieramenti contrapposti. Alla fine venne incoronato Riccardo III di York, ma i gravi crimini che aveva compiuto gli alienarono subito gran parte del clero. Stanchi delle lotte gli inglesi scelsero allora un sovrano capace di porre fine alle discordie, Enrico Tudor, discendente dei Lancaster ma maritato a una York. Dopo aver vinto la battaglia di Bosworth (1485), appoggiato dai francesi, si fece incoronare come Enrico VII.\nLa pace permise di iniziare anche in Inghilterra il processo di modernizzazione e accentramento del potere. Enrico VII smorz\u00f2 il ceto feudale e govern\u00f2 aiutato da due consigli, il Consiglio Privato e la Camera Stellata, che lo aiutavano a trovare gli strumenti giuridici e amministrativi per ridurre al minimo i poteri feudatari. In questo senso aument\u00f2 i terreni soggetti direttamente alla corona e sostenne lo sviluppo di una nuova nobilt\u00e0 di origine borghese (la \"gentry\"). Fu promossa anche l'attivit\u00e0 cantieristica e la pratica di mare, un'innovazione per la rurale e pastorale Inghilterra di allora, che avrebbe permesso la successiva fortuna del paese con la creazione di un impero tra Cinque e Novecento.\nLa Borgogna.\nIl ducato di Borgogna era nato in un momento di disgregazione del regno di Francia, quando Giovanni II di Francia aveva concesso quella florida terra al figlio Filippo l'Ardito. Tramite una politica accurata di acquisti e matrimoni Filippo e suo figlio Giovanni senza Paura riuscirono a ingrandire i confini del ducato arrivando a comprendere la Franca Contea, la Fiandra, l'Olanda, lo Hainaut, il Brabante, il Lussemburgo e Namur. Successivamente Filippo il Buono e Carlo il Temerario avevano aggiunto l'Alta Alsazia, la Gheldria e la Lorena. Queste dipendevano formalmente sia dal re francese che dall'impero, per questo la Borgogna si presentava nel tardo Quattrocento come uno Stato federale, che controllava una fascia tra le pi\u00f9 attive in Europa che andava dalle Alpi al Mare del Nord, con grandi centri manifatturieri, portuali e commerciali come Bruges e Anversa.\nI duchi di Borgogna furono tra i sovrani pi\u00f9 apprezzati dell'epoca, gli unici in Europa ad essere dotati di un consenso pressoch\u00e9 unanime: i ceti mercantili e imprenditoriali erano favoriti dalla loro politica; i nobili vedevano nel duca, impregnato della cultura cavalleresca, il loro primo cavaliere e il protettore delle consuetudini feudali; i ceti subalterni veneravano l'indole generosa manifestata dalle frequenti elargizioni, rese possibili dal buon andamento dell'economia nel ducato.\nIl programma politico dei duchi di Borgogna era molto ambizioso ed aveva, tra i fini ultimi, una crociata che riconquistasse Costantinopoli dove essi si sarebbero potuti fare incoronare imperatori; Carlo il Temerario arriv\u00f2 anche a proporsi come candidato per il Sacro Romano Impero. Quando il duca scese in campo contro il re di Francia si coalizz\u00f2 contro di lui una federazione di nemici (come i cantoni svizzeri, che si sentivano minacciati), che lo sconfisse ripetutamente fino alla sua morte durante l'assedio di Nancy (1477). I territori borgognoni vennero cos\u00ec spartiti tra Francia e Germania con il trattato di Arras del 1483.\nLa Svizzera.\nPi\u00f9 o meno mentre la Borgogna tracollava una nuova entit\u00e0 stava salendo alla ribalta, la confederazione della Svizzera. Nata nel 1291 dalla crisi dell'Impero romano-germanico, aveva una struttura federale e prendeva il suo nome dalla cittadina di Schwyz, che sentendosi minacciata dal ducato d'Austria degli Asburgo, si alle\u00f2 con le popolazioni di altre aree, quali Uri e Untervaldo. Cos\u00ec nel 1315 i contadini e i montanari svizzeri riuscirono a respingere le truppe degli Asburgo (battaglia di Morgarten) e nel 1386 riportarono una vittoria definitiva nella battaglia di Sempach.\nNel Quattrocento essi fronteggiarono le mire espansionistiche della Borgogna, che contribuirono a sconfiggere militarmente nel 1477. Nel 1499, con la pace di Basilea, la Confederazione riceveva definitivamente l'indipendenza.\nLa penisola iberica.\nLa penisola iberica era divisa nel XV secolo in quattro regni:\nI sovrani di Castiglia avevano impoverito i terreni un tempo musulmani, vessando le colte comunit\u00e0 dei musulmani assoggettati (\"moriscos\") ed ebrei, promuovendo la coltivazione estensiva e il pascolo in terre un tempo gi\u00e0 fertili dall'ormai dismessa irrigazione moresca.\nGli ordini militari che avevano combattuto i Mori ebbero in gestioni ampie parti di territorio, creando uno scenario spesso economicamente desolato, ma ancora volto all'attivit\u00e0 guerriera ed a una religiosit\u00e0 ascetica. Per ricristianizzare i territori a lungo tenuti dai musulmani venne creata una severa Inquisizione guidata dal domenicano Tommaso di Torquemada, che perseguit\u00f2 inflessibilmente ogni forma di eresia e di concessione agli altri culti.\nUna svolta si ebbe con il matrimonio tra Isabella di Castiglia e Ferdinando II d'Aragona (1469), che una volta ereditati i rispettivi regni li tennero formalmente separati, ma li controllarono unitamente.\nNel 1492 cadde anche Granada e la \"Reconquista\" venne completata, con ebrei e musulmani obbligati alla conversione o all'esilio.\nIl Portogallo era sempre pi\u00f9 interessato alle nuove vie marittime verso l'Africa e l'Oriente, con la presa di Ceuta, in Africa, nel 1415.\nLa Polonia e l'Ungheria.\nLa Polonia era stata riunificata da re Ladislao I nella prima met\u00e0 del XIV secolo, grazie anche al sostegno della Santa Sede. La capitale venne posta a Cracovia. Casimiro III il Grande consolid\u00f2 la nazione alleandosi con i vicini (Boemia e Cavalieri Teutonici) ai quali fece delle concessioni territoriali (rispettivamente la Slesia e la Pomerania) in cambio del diritto a governare in pace il suo paese. Nel 1364 fond\u00f2 l'Universit\u00e0 di Cracovia sul modello di quelle italiane e si dedic\u00f2 anche a frenare lo strapotere della nobilt\u00e0. Gli successe il nipote Luigi I d'Angi\u00f2, gi\u00e0 re d'Ungheria, che un\u00ec finch\u00e9 rest\u00f2 in vita le due corone.\nMentre l'Ungheria si univa alla Boemia, col suo re Sigismondo che divenne imperatore del Sacro Romano Impero, la Polonia si fuse alla Lituania tramite il matrimonio tra Edvige di Polonia e Ladislao Jagellone (1386). Nacque cos\u00ec la dinastia degli Jagelloni, che avrebbe sconfitto i tartari delle basse pianure russe e che nella battaglia di Tannerburg batterono i cavalieri Teutonici. Nel 1466, con la pace di Thorn, la Prussia divenne feudo polacco. Una nuova unione dei paesi orientali sembr\u00f2 profilarsi con la salita al trono di Ladislao III, re di Polonia, Lituania e Ungheria, ma la sua morte nella battaglia di Varna contro i turchi infranse l'unione. La \"Grande Polonia\", estesa dal Baltico al Mar Nero, venne rifondata da re Casimiro IV (1447-1492).\nLe federazioni di stati dell'Europa orientale erano volte spesso a combattere il nemico comune rappresentato sia dall'espansione degli Asburgo, sia dai Turchi. Nel 1485 la Polonia scese in campo dichiarando guerra ai Turchi per via della questione della Moldavia.\nIl principato di Mosca.\nIl principato di Mosca, nato nella met\u00e0 del XII secolo e religiosamente cristiano-ortodosso, ascese con Ivan I Kalita (1325-1341), che riusc\u00ec a impadronirsi delle terre tra Dvjna e Volga, venendo approvato anche dai tartari del vicino khanato dell'Orda d'Oro. Nel 1439 i principi di Mosca si rifiutarono di riconoscere la breve riunione tra cattolici latini e ortodossi, e si misero a capo di una Chiesa nazionale russo-ortodossa. Con la caduta dell'Impero bizantino nel 1453, i principi russi iniziarono ad atteggiarsi come suoi eredi, scegliendo come capitale Mosca che, abbellita da architetti italiani, venne proclamata la \"Terza Roma\". Nel 1462 Ivan III spos\u00f2 la principessa Sophia Paleologa e si proclam\u00f2 imperatore \"di tutte le Russie\", usando il termine di \"zar\", deformazione fonetica di \"Caesar\".\nGrazie all'appoggio della nobilt\u00e0 russa (i boiardi), Ivan III denunci\u00f2 ufficialmente nel 1480 il suo vassallaggio nei confronti dei tartari dell'Orda d'Oro.\nLa Scandinavia.\nIn risposta al crescente potere economico commerciale della Lega Anseatica le citt\u00e0 scandinave promossro l'unione dei regni di Svezia, Norvegia e Danimarca con la cosiddetta unione di Kalmar. Resse l'unione Margherita di Danimarca, che era figlia del re danese e sposa di quello norvegese, finch\u00e9 nel 1389 fu chiamata dai nobili svedesi per sostituire il sovrano Alberto che essi stessi avevano imprigionato.\nI regni vennero uniti anche formalmente dal nipote Erik di Pomerania, che suggell\u00f2 l'unione, appunto, a Kalmar nel 1397. L'unione venne rotta una prima volta nel 1434 ed ebbe vita difficile fino ala completa dissoluzione del 1523.\nL'Italia.\nLa situazione italiana.\nLa crisi del XIV secolo colse le istituzioni comunali italiane, soprattutto nel settentrione, in piena crisi istituzionale, con molte di esse che avevano gi\u00e0 delegato il governo a un \"signore\" (diventando quindi delle signorie). Le conseguenze della crisi furono particolarmente gravi nella Penisola, con un crescente malessere che port\u00f2 a rivolte sociali. Queste rivolte per\u00f2 ottennero spesso l'effetto opposto a quanto rivendicato, con i governi cittadini, che presa la consapevolezza della mutata situazione, invece di allargarsi, si restrinsero ulteriormente in vere e proprie oligarchie.\nStati comunali minori sparivano aggregandosi ad altri pi\u00f9 grandi, per conquiste o per trattative diplomatiche. Si avviarono cos\u00ec in Italia settentrionale e centrale degli Stati territoriali, dove alle istituzioni comunali si sostituivano i governi dei \"signori\", presi con la forza o chiamati dagli stessi cittadini che rinunciavano a una parte del loro peso politico in cambio di un po' di pace e stabilit\u00e0, logorati dalle lotte tra guelfi e ghibellini. Il loro potere era comunque vincolato all'appoggio popolare o aristocratico, legandosi a questa o quella fazione cittadina che li sosteneva.\nUn successivo passaggio fu quello dalle signorie ai principati, dove i \"signori\", non pi\u00f9 soddisfatti della sola autorit\u00e0 conferita dai cittadini (\"dal basso\") cercarono una legittimazione anche \"dall'alto\", facendosi proclamare dall'imperatore o dal papa suoi vicari o feudatari, ottenendo cos\u00ec anche un titolo che li fregiava del potere giurisdizionale per delega regia.\nMa non tutte le repubbliche comunali divennero principati. Le eccezioni pi\u00f9 illustri furono Firenze, Venezia e, in parte, Genova, alle quali vanno aggiunte realt\u00e0 minori quali Lucca e Siena. Anche se in queste citt\u00e0 ci furono periodi di dittatura signorile, ci\u00f2 non si tradusse in qualcosa di stabile, n\u00e9 ci fu la forza per fondare un principato. Venezia poi era un'eccezione nelle eccezioni, con il duplice sistema del doge e dei consigli che fondevano le forme della monarchia e della repubblica.\nIl \"policentrismo\" italiano fu la caratteristica peculiare della politica nella Penisola mentre nel resto d'Europa si affermavano le monarchie nazionali. Naturalmente il discorso cambiava dallo Stato della Chiesa in gi\u00f9, dove erano presenti solide compagini statali, in particolare i regni angioino di Napoli e aragonese di Sicilia.\nNonostante i tentativi di riunificazione italiana, tutti falliti come quello di Giovanni di Lussemburgo, quello di Alberto e Mastino della Scala o quello dei Visconti di Milano. Le potenze repubblicane e mercantili di Firenze e Venezia si sarebbero sempre opposte a tali progetti. La situazione nel XIV secolo si stabilizz\u00f2 quindi cos\u00ec:\nA questi Stati pi\u00f9 influenti vanno aggiunti poi altri stati minori:\nMilano.\nLa citt\u00e0 di Milano era riuscita ad imporre un'egemonia in Lombardia a partire dal XII secolo, grazie alle manifatture metallurgiche e tessili che la rendevano uno dei centri produttori e mercantili pi\u00f9 importanti d'Europa. La politica era dominata da due fazioni: i Della Torre, guelfi, e i Visconti, ghibellini. I secondi ebbero la meglio e Matteo Visconti ottenne anche il titolo di vicario imperiale da Enrico VII. Con tale titolo egli si trov\u00f2 legittimato per ampliare i suoi possessi verso le zone circostanti, dai valichi alpini all'Emilia, dal Piemonte alla Liguria. Il suo programma venne continuato dall'arcivescovo Giovanni, che si impadron\u00ec di Genova e Bologna (1352-1353) e si circond\u00f2 di uomini di cultura come Francesco Petrarca. Egli aspirava a ricomporre il regno d'Italia, e sperava che con la sua politica magnanima e lungimirante il suo principato sarebbe divenuto un polo d'aggregazione per altri stati minori. Egli fu avversato da una lega fiorentino-veneta, che non lo batt\u00e9, ma comunque si avvantaggi\u00f2 della sua scomparsa nel 1354 e della divisione del suo regno tra i tre nipoti. Il figlio di uno di questi, Giangaleazzo Visconti, fu all'origine della fortuna familiare. Dopo aver fatto eliminare lo zio, inizi\u00f2 un'ambiziosa politica di espansione verso la pianura Padana, la Romagna, la Toscana e il resto dell'Italia centrale. Nel 1387 occup\u00f2 Verona e Vicenza, approfittando del declino della dinastia scaligera e dell'appoggio dei Da Carrara di Padova. Occup\u00f2 quindi Novara, Parma, Bologna e Pisa, mentre gli si aggregarono Siena, Perugia, Assisi e Spoleto. Inoltre, sposandosi con Isabella di Valois, ottenne la contea di Vertus (da cui l'appellativo \"Conte di Virt\u00f9\") ed aveva potuto legarsi con uno dei pi\u00f9 potenti signori del suo tempo, il duca d'Orleans, al quale diede in sposa la figlia Valentina che port\u00f2 in dote Vertus, Asti e il diritto di successione al Ducato di Milano in caso di assenza di eredi maschi.\nNel 1395 l'imperatore concesse a Giangaleazzo la corona ducale di Milano, che dominava ormai un'ampia federazione di citt\u00e0. Alla sua morte per\u00f2 (1402) il figlio minorenne Giovanni Maria non sembr\u00f2 all'altezza ed i territori lombardi si ribellarono presto ritornando indipendenti. Teneva la regia della zona il condottiero mercenario Facino Cane, che governava varie citt\u00e0, tra le quali la stessa Milano dal 1410 al 1412. Ma nel 1412 morirono lo stesso giorno Facino e Giovanni Maria (quest'ultimo ucciso da una congiura, l'altro per malattia), cos\u00ec la signoria pass\u00f2 al fratello di Giovanni Maria, Filippo Maria Visconti. Spos\u00f2 prima la vedova di Facino Cane, poi una figlia di Amedeo VIII di Savoia. In seguito riafferm\u00f2 la signoria sulla repubblica di Genova (che si era data al re di Francia), poi si assicur\u00f2 i valichi alpini e le citt\u00e0 di Parma e Piacenza, che gli valsero l'egemonia nella pianura Padana.\nDi nuovo Venezia e Firenze si allearono preoccupate per l'espansionismo visconteo e nel 1433 si arriv\u00f2 alla pace di Ferrara. Ancora il conflitto riprese quando Filippo Maria si inser\u00ec nelle lotte tra angioini e aragonesi nel regno di Napoli, che port\u00f2 a una nuova tregua, la pace di Cremona (1441). Alla sua morte (1447) alcuni aristocratici milanesi tentarono un colpo di mano, instaurando un regime comunale-aristocratico, l'Aurea Repubblica Ambrosiana, che dur\u00f2 tre anni. Mentre Venezia sembrava voler approfittare della debolezza milanese, Francesco Sforza venne assoldato come difensore della citt\u00e0. Con la sua vittoria e grazie al fatto di aver sposato una figlia naturale di Filippo Maria, si fece poi incoronare come duca di Milano nel marzo 1450 raccogliendo l'eredit\u00e0 viscontea. Lo Sforza seppe ribaltare le alleanze alleandosi con Firenze, in particolare con Cosimo de' Medici, e isolando cos\u00ec Venezia.\nVenezia.\nI veneziani uscirono dal XIII secolo in difficolt\u00e0, dopo la battaglia di Curzola che li aveva visti sconfitti dai genovesi. Ma la riforma del Maggior Consiglio in senso oligarchico (1297) aveva garantito la stabilit\u00e0. Contro le rivolte e le sovversioni vennero anche istituiti il Consiglio dei Dieci e i Tre Inquisitori di Stato. La crisi economica si fece sentire, per questo le famiglie veneziane iniziarono a cautelarsi cercando forme di rendita pi\u00f9 sicure del commercio, come le rendite fondiarie, per questo la Repubblica inizi\u00f2 un'inedita espansione verso l'entroterra. Inizialmente vennero prese le terre verso l'arco alpino e le pianure tra Adige e Po, fino a venire a confinare con i Visconti, con i quali ebbero ripetuti scontri. Nei mari invece la nemica principale restava Genova, contro la quale vennero compiute due guerre (1351-1355 e 1378-1381), la seconda delle quali, la cosiddetta guerra di Chioggia, vide il formarsi di un ampio fronte anti-veneto di nemici, con il re d'Ungheria, quello di Napoli, i genovesi e i padovani. Nel 1381 Venezia cedette su tutti i fronti, ma la sua forza interna permise di riprendere gradualmente tutte le posizioni perse, grazie anche al sostegno dei fiorentini. Nel 1405 Venezia possedeva Verona, Padova e quasi tutto il Veneto, gran parte della Dalmazia e l'isola di Corf\u00f9 e le coste meridionali greche.\nIl doge Francesco Foscari inizi\u00f2 una nuova politica di espansione sulla terraferma, aiutato anche dalla temporanea debolezza di Milano dopo la scomparsa dei Visconti. Capeggiando i vari eserciti anti-milanesi, alle successive trattative di pace si fece consegnare le citt\u00e0 di Brescia, Bergamo e Ravenna, riuscendo a far pesare solo sulle spalle dei suoi alleati le spese dello sforzo bellico. L'eccessiva espansione preoccup\u00f2 i fiorentini, i quali in seguito preferirono allearsi agli Sforza ribaltando la tradizionale alleanza.\nFirenze.\nA inizio del Trecento avevano trionfato a Firenze i sostenitori del partito guelfo nero, un'oligarchia di grandi imprenditori intransigenti, espressioni delle Arti \"Maggiori\", cio\u00e8 pi\u00f9 ricche e potenti, quali quella di Calimala (importatori di panni di lana da raffinare), della Lana (produttori di panni di lana) e del Cambio (banchieri). La classe dirigente tendeva a chiudersi importando un'oligarchia, grazie anche allo strumento dell'\"ammonizione\", che poteva far dichiarare qualcuno \"ghibellino\" facendolo escludere dalla vita politica.\nLe sconfitte contro Pisa, Lucca e Pistoia avevano costretto i fiorentini a dare la propria citt\u00e0 in signoria (in \"bal\u00eca\") a un signore esterno, che fu scelto in Roberto d'Angi\u00f2 e suo figlio Carlo di Calabria. In seguito la signoria venne di nuovo affidata a un altro straniero, il nobile francese Gualtieri di Brienne, che si rivel\u00f2 un pericolo per la classe dirigente a causa delle sue strizzate d'occhio ai ceti subalterni e della sua politica dispotica, venendo cacciato pochi mesi dopo (1343). Momenti durissimi furono il crack finanziario del 1343-1346, la peste nera e la rivolta dei Ciompi; una volta passati le famiglie dell'oligarchia ripresero il potere, ma una nuova divisione si profil\u00f2 all'orizzonte. Da una parte c'erano gli intransigenti Albizzi, con la potente Arte della Lana e la roccaforte aristocratica riunita della Parte Guelfa; dall'altra vi erano alcune famiglie rivali quali i Ricci, gli Alberti e poi i Medici. Questi ultimi in particolare seppero attrarre le simpatie dei ceti medi e popolari, mentre la citt\u00e0 stava estendendo il suo dominio nel territorio toscano attuando il passaggio verso un vero e proprio Stato regionale, con la conquista di Prato, Pistoia, Arezzo, Pisa, Cortona. Restavano indipendenti in Toscana solo la Repubblica di Lucca, la Lunigiana-Garfagnana dei Malaspina, la repubblica di Siena (corrispondente grosso modo alle attuali province di Siena e di Grosseto) e qualche piccola signoria locale.\nLa guerra contro i Visconti (dal 1425), sommata alla lunga guerra contro Lucca, esasper\u00f2 l'opinione pubblica, e il bisogno costante di denaro rese necessarie alcune misure fiscali molto rigorose, come l'organizzazione del primo catasto della storia occidentale, utile per valutare i possedimenti di ciascuna famiglia e tassarla di conseguenza (1427). Le lotte cittadine si inasprirono, anche perch\u00e9 molti capirono che la ricchezza familiare poteva essere intaccata dal governo se non protetta direttamente, e in un primo momento ebbero la meglio gli Albizzi, che esiliarono il capo della fazione avversaria, Cosimo de' Medici (1433). Ma l'astuto banchiere visse un esilio dorato a Venezia che gli permise di riorganizzare le forze a lui favorevoli, tanto che nel 1434 poteva gi\u00e0 tornare a Firenze richiamato dalla citt\u00e0, mentre i suoi avversari prendevano a loro volta la via dell'esilio. Inizi\u00f2 cos\u00ec il periodo della \"criptosignoria\", dove Cosimo era il signore \"di fatto\" della citt\u00e0 senza ricoprire alcuna carica. Egli si definiva un \"consigliere privato\" della Repubblica e, con la discrezione che gli era propria, si guard\u00f2 bene dall'assumere un comportamento troppo appariscente, limitandosi ad ottenere la prerogativa di rivedere le liste elettorali. cosa che gli permetteva di avere uomini di sua fiducia nei posti chiave del governo cittadino.\nMa la tradizionale non-rivalit\u00e0 tra Firenze e Venezia venne compromessa dai nuovi interessi delle due citt\u00e0: la prima si affacciava per la prima volta sui mari dopo la conquista di Pisa, la seconda iniziava invece a interessarsi dell'entroterra. Per questo nacque una nuova alleanza tra Firenze e Milano, che si scontr\u00f2 presto contro il fronte veneziano-aragonese.\nLo Stato della Chiesa.\nLo Stato della Chiesa comprendeva ormai territori di varia provenienza, dagli ex Esarcato di Ravenna e Pentapoli, dall'eredit\u00e0 matildina e dal patrimonio di san Pietro, con le varie annessioni. Questa vasta area era molto disuguale e si andava dalle floride citt\u00e0 della Romagna, alle aree marchigiane e laziali dedite soprattutto alla pastorizia. Il primo Giubileo del 1300 aveva richiamato a Roma, una citt\u00e0 relativamente piccola abitata da potenti signori armati e da un popolo di pastori e mandriani, folle di pellegrini che avevano nuovamente iniziato a far circolare vorticosamente il denaro in citt\u00e0. Stava nascendo un ceto medio di artigiani, asinai, barcaioli, osti, oltre alla tradizionale corte pontificia di prelati, giuristi e notai. Il Senato cittadino era dominato dalle lotte tra le famiglie degli Orsini e dei Colonna.\nCon l'abbandono della citt\u00e0 del papa, per Avignone, il territorio della Chiesa era ulteriormente finito nella povert\u00e0 e nel disordine, nonostante i legati papali che tenevano lo Stato e cercavano di riorganizzarlo per il ritorno del pontefice. Tra questi Egidio Albornoz domin\u00f2 energicamente la situazione romana e nel 1357 eman\u00f2 lo statuto generale delle \"Constitutiones aegidianae\", che ridefinirono i poteri pubblici. Pochi anni prima aveva cercato di riorganizzare la vita cittadina anche Cola di Rienzo, una figura controversa a met\u00e0 strada tra l'intellettuale e il demagogo. Egli fu il primo ad utilizzare le glorie passate di Roma imperiale come strumento demagogico di massa, venendo anche appoggiato dai papi avignonesi. Ma le sue violenze gli scatenarono contro la rivolta popolare che gli cost\u00f2 la vita.\nDopo il ritorno del papa e la ricomposizione dello scisma d'Occidente, il pontefice si trov\u00f2 a dover riorganizzare lo Stato, incontrando per\u00f2 dura resistenza da parte dell'indisciplinata nobilt\u00e0 romana. Bonifacio IX trov\u00f2 come prezioso alleato Ladislao I d'Angi\u00f2-Durazzo, re di Napoli, che fu il vero moderatore della vita politica romana fino alla sua morte, riuscendo a mediare tra il papa, l'aristocrazia e le altre forze cittadine.\nIn seguito la citt\u00e0 fu contesa dai condottieri Braccio da Montone e Muzio Attendolo Sforza. Quando Braccio sembr\u00f2 vincere, venne tuttavia eletto al soglio papale Martino V (1420), che inizi\u00f2 una politica accentratrice che costrinse Braccio a restituire al papa tutte le terre conquistate. Martino inaugur\u00f2 anche la pratica del nepotismo, che in un primo momento fu tutto sommato un modo di risolvere il disordine cittadino, facendo coincidere gli interessi pubblici con quelli della famiglia del papa e del collegio cardinalizio. I papi del XV secolo cercarono di ridurre il potere dei signori delle varie citt\u00e0 emiliane, romagnole, umbre e marchigiane, ma il pi\u00f9 delle volte poterono solo ottenere un'obbedienza formale a fronte della concessione del titolo di vicario pontificio.\nIl Mezzogiorno.\nDopo la guerra del Vespro angioini e aragonesi si erano divisi il Regno di Sicilia, prendendo rispettivamente l'Italia Meridionale (il futuro Regno di Napoli) i primi, e la Sicilia i secondi. Qui entrambi avevano dovuto venire a compromessi, tra l'ordinata e centralizzata amministrazione, ereditata dagli svevi e dai normanni, e le richieste della nobilt\u00e0 che aveva sostenuto le conquiste, che domandava una maggiore autonomia feudale. La formazione di un ceto medio di produttori e mercanti, gi\u00e0 ostacolato dagli svevi, ebbe una vera e propria battuta d'arresto, per via della pesante politica fiscale e la tendenza a privilegiare l'aristocrazia feudale, tramutata spesso in signoria fondiaria. I riflessi della crisi europea del Trecento non fecero altro che aggravare un ristagno gi\u00e0 in atto.\nRoberto d'Angi\u00f2, re di Napoli, ebbe un grande prestigio al suo tempo, riconosciuto dal papa come capo del partito guelfo in Italia; egli favor\u00ec i banchieri fiorentini, che numerosi si insediarono a Napoli. Roberto aveva anche giurisdizione sulla Provenza, secondo i suoi antichi possedimenti familiari, e su parte del Piemonte; inoltre poteva fregiarsi del titolo (nominale) di re di Gerusalemme. Nella pratica comunque la sua potenza era solo sulla carta, coi domini provenzali e piemontesi minacciati dalle forze centrifughe, e il regno di Napoli in preda ai poteri feudali per la politica ed ai fiorentini per l'economia, determinando una certa debolezza endemica. Ad eccezione della florida capitale di Napoli e di alcune citt\u00e0 pugliesi, lo sviluppo urbano nel regno era molto basso.\nQuando scomparve Roberto i numerosi rami degli angioini (che governavano dall'Ungheria all'Adriatico) iniziarono a contendersi la successione partenopea, finch\u00e9 non and\u00f2 a sua nipote Giovanna I. La Regina Giovanna comp\u00ec l'errore di lasciarsi coinvolgere in una serie di intrighi e di scandali che compromisero irrimediabilmente la sua autorit\u00e0: venne scomunicata e dovette affidare il regno al suo parente Luigi I d'Angi\u00f2, fratello del re di Francia; per\u00f2 il pontefice decise di dare la corona a Carlo III d'Angi\u00f2-Durazzo, cugino di Giovanna, che inizi\u00f2 una lunga guerra civile con Giovanna stessa, dove entrambi perirono. Alla fine prevalse Ladislao I, figlio di Carlo, che pot\u00e9 iniziare un programma espansionistico. Sua sorella Giovanna II d'Angi\u00f2 govern\u00f2 il paese dopo di lui in maniera incerta. Avendo adottato come figlio il re d'Aragona Alfonso V il Magnanimo, alla sua morte si scatenarono le contese sul regno tra angioini e aragonesi, che alla fine vide il trionfo di Alfonso sul re Renato (angioino), grazie anche all'aiuto dei Visconti.\nA questo punto gli aragonesi disponevano di un vero e proprio impero nel Mediterraneo occidentale, che preoccupava le altre citt\u00e0 marinare come Genova e Venezia. Si compattarono due schieramenti, uno filo-angioino e filo-francese (con Firenze, Genova e Venezia), ed uno anti-francese (con i Visconti, che si sentivano minacciati dai francesi) e i duchi di Borgogna. Con la scomparsa dei Visconti Alfonso d'Aragona avanz\u00f2 pretese sul Ducato di Milano, spingendo Firenze a opporsi per non sentirsi schiacciata nei domini aragonesi, mentre Alfonso guadagn\u00f2 l'appoggio di Venezia, isolata da milanesi e fiorentini.\nLa pace di Lodi.\nSi arriv\u00f2 cos\u00ec verso il 1450 ad avere due schieramenti che si fronteggiavano su pi\u00f9 questioni: il trono di Napoli, la successione al Ducato di Milano, l'egemonia nel Mediterraneo occidentale e la questione tra re di Francia e duca di Borgogna. Sembr\u00f2 chiaro agli schieramenti che nessuno dei principali Stati italiani avrebbe potuto prevalere sull'altro e che il portare avanti una guerra avrebbe danneggiato tutte le parti. Alfonso d'Aragona si rassegn\u00f2 a non impadronirsi del Ducato di Milano, come Firenze non avrebbe mai permesso. Inoltre la Francia sembr\u00f2 un pericolo comune sia sul re aragonese che sullo Sforza, per questo si prefer\u00ec patteggiare piuttosto che richiamare l'attenzione sul paese straniero che poteva vantare diritti ereditari su entrambi i contendenti.\nInoltre la caduta di Costantinopoli del 1453 aveva imposto un ripensamento su tutta la politica italiana, nell'eventuale organizzazione di una crociata invocata dal papa. Nel 1454 si arriv\u00f2 quindi alla pace di Lodi, dove si fissava il confine tra Milano e Venezia sull'Adda e si creava un'intesa implicita tra i cinque Stati maggiori d'Italia (Milano, Venezia, Firenze, Stato della Chiesa e Napoli) a mantenere la situazione attuale com'era.\nQuesta politica dell'equilibrio venne forse sopravvalutata nel secolo successivo (come da Francesco Guicciardini), quando l'Italia era in preda agli eserciti stranieri, e venne interpretata anche come un patto a tenere fuori dalla penisola i non-italiani. In realt\u00e0 questa intesa parteciparono anche numerosi Stati non italiani, lo stesso re di Francia, il duca di Borgogna o il sultano turco, al quale tutti guardavano con circospezione cercando di farsene un interlocutore diplomatico e commerciale.\nPer quarant'anni, dal 1454 al 1494, la pace resse, nonostante qualche colpo di mano e qualche guerra che il sistema delle alleanze riusc\u00ec sempre a circoscrivere. Per esempio alla morte di Alfonso V d'Aragona si riapr\u00ec la contesa con gli angioini, che non ebbe comunque successo. Altri problemi furono causati dalla politica nepotista di Sisto IV, che avrebbe voluto insediare suo nipote Girolamo Riario a Firenze, per questo sostenne la congiura dei Pazzi tesa ad eliminare i Medici, ma fall\u00ec con la cattura e l'uccisione dei responsabili in citt\u00e0, tra i quali il religioso Francesco Salviati. La sua morte fu il pretesto del papa per interdire la citt\u00e0, ma Lorenzo de' Medici seppe infrangere il blocco dei nemici che gli si ponevano contro andando personalmente a Napoli e convincendo il re, dichiaratosi alleato del papa, all'inopportunit\u00e0 della guerra.\nAnche Venezia tent\u00f2 un colpo di mano, cercando di conquistare Ferrara, ma contro di lei si schierarono Firenze, Milano e Napoli che la costrinsero a firmare la pace di Bagnolo, che frutt\u00f2 ai veneti comunque il Polesine. Nel 1485 poi papa Innocenzo VIII Cybo sostenne una congiura dei baroni contro Ferrante d'Aragona, ma l'interposizione di Firenze e Milano ricompose il conflitto. A un certo punto sembr\u00f2 che l'attivit\u00e0 di Lorenzo il Magnifico fosse l'\"ago della bilancia\" della politica italiana. Che fosse vero o no, dopo la sua morte (1492) l'equilibrio venne per la prima volta sconvolto, con la morte di Ferdinando II di Napoli e la successione di suo figlio Alfonso II nel 1494: i baroni napoletani della congiura fallita del 1485, rifugiatisi in Francia, convinsero allora re Carlo VIII a far valere i suoi diritti sulla corona napoletana scendendo in Italia. Invit\u00f2 il re francese anche il reggente del Ducato di Milano, Ludovico il Moro, che avrebbe voluto sostituirsi al nipote minorenne come duca titolare della citt\u00e0, Gian Galeazzo Sforza. Egli per\u00f2 aveva sposato la figlia di Ferdinando I di Napoli e ne aveva avuto un figlio che aveva fatto tramontare tutte le speranze del Moro sul titolo: per questo una sconfitta degli aragonesi avrebbe potuto cambiare le sorti del ducato.\nCon la discesa di Carlo VIII si chiuse la fase dell'equilibrio e inizi\u00f2 il duro periodo della contesa fra potenze straniere per l'egemonia in Italia."}
{"id": "2488619", "revid": "1543377", "url": "https://it.wikipedia.org/wiki?curid=2488619", "title": "San Agust\u00edn (Honduras)", "text": "San Agust\u00edn \u00e8 un comune dell'Honduras facente parte del dipartimento di Cop\u00e1n.\nIl comune venne istituito nel 1957 cpn parte del territorio del comune di Santa Rosa de Cop\u00e1n."}
{"id": "2488621", "revid": "307923", "url": "https://it.wikipedia.org/wiki?curid=2488621", "title": "Cagnotto", "text": ""}
{"id": "2488624", "revid": "729019", "url": "https://it.wikipedia.org/wiki?curid=2488624", "title": "Aka II", "text": "Due sono le ipotesi sull'origine di Aka II: potrebbe essere figlia del principe Antioco II di Commagene, secondogenito del re Antioco I Theos e della regina Isias, oppure essere figlia di Aka I di Commagene. Quest'ultima fu figlia della principessa Antiochis di Commagene, seconda figlia del re Antioco I Theos e sorella di Antioco II.\nAka \u00e8 per\u00f2 famosa per aver sposato il greco-egiziano Trasillo di Mende, astrologo e grammatico alessandrino che edit\u00f2 le opere di Platone e Democrito, nonch\u00e9 amico del futuro imperatore Tiberio. Fu proprio grazie all'influenza che poteva vantare sull'imperatore, che Trasillo e la moglie poterono ottenere al cittadinanza romana.\nAka diede a Trasillo due figli. Il primo, Tiberio Claudio Balbillo, fu a sua volta un astrologo e padre di Claudia Capitolina, futura moglie del principe di Commagene Gaio Giulio Archelao Antioco Epifane. La figlia Eunia, invece, spos\u00f2 il prefetto del pretorio Nevio Sutorio Macrone."}
{"id": "2488625", "revid": "252548", "url": "https://it.wikipedia.org/wiki?curid=2488625", "title": "Stile 1925", "text": ""}
{"id": "2488629", "revid": "345405", "url": "https://it.wikipedia.org/wiki?curid=2488629", "title": "San Antonio (Cop\u00e1n)", "text": "San Antonio \u00e8 un comune dell'Honduras facente parte del dipartimento di Cop\u00e1n.\nIl comune venne istituito nel 1887."}
{"id": "2488631", "revid": "126257", "url": "https://it.wikipedia.org/wiki?curid=2488631", "title": "Italia (provincia romana)", "text": ""}
{"id": "2488634", "revid": "767487", "url": "https://it.wikipedia.org/wiki?curid=2488634", "title": "Billy Talent III", "text": "Billy Talent III \u00e8 il terzo album di studio del gruppo emo/pop punk canadese Billy Talent.\nEdizione Speciale \"Guitar Villain\".\nOltre ad avere tutti i brani, la versione \"Guitar Villain\" dell'album (Doppio CD) contiene tutte le tracce dell'album senza le parti della chitarra (Chiamate appunto \"Guitar Villain\") pi\u00f9 gli spartiti e, nel secondo CD, sono contenute 4 versioni demo:"}
{"id": "2488635", "revid": "110415043", "url": "https://it.wikipedia.org/wiki?curid=2488635", "title": "Tiberio Claudio Balbillo", "text": "Egiziano di lingua greca, Balbillo era figlio dell'astrologo personale di Tiberio, Tiberio Claudio Trasillo, e della principessa Aka II di Commagene, discendente del re Antioco I Theos di Commagene. Sua sorella Eunia aveva sposato il futuro prefetto del Pretorio Nevio Sutorio Macrone.\nNato ad Alessandria e appartenente al rango equestre, durante il regno di Caligola part\u00ec da Roma per Alessandria, tornando nella capitale dell'impero solo con l'avvento al potere di Claudio. Con l'anziano imperatore avevano intrattenuto rapporti di amicizia in giovent\u00f9, e lo accompagn\u00f2 durante la spedizione in Britannia come ufficiale della XX Legione. Tornato a Roma, Balbillo fu insignito di una onorificenza, e divenne uno dei pi\u00f9 importanti magistrati del rango equestre.\nNominato Gran Sacerdote del tempio di Ermes ad Alessandria e direttore della biblioteca, trascorse i suoi anni tra la citt\u00e0 egiziana e Roma. Predisse un'eclissi che sarebbe caduta nel giorno del compleanno dell'imperatore, e rimase al servizio di Claudio anche dopo l'editto imperiale che allontanava tutti gli astrologi da Roma. Riusc\u00ec anche ad evitare il destino fatale che spett\u00f2 a molti astrologi durante il regno di Nerone, il quale nel 55 lo nomin\u00f2 Prefetto d'Egitto, carica che ricopr\u00ec sino al 59. Balbillo torn\u00f2 dunque a Roma al tempo dell'impero di Vespasiano. Alla sua morte, l'imperatore, divenuto suo amico, tenne in grande considerazione la sua memoria e gli dedic\u00f2 una festa sportiva, i Giochi Balbilliani, che si tennero ad Efeso dal 79, anno della morte, fino al III secolo.\nBalbillo spos\u00f2 una donna greca di cui non conosciamo il nome, ed ebbe una sola figlia, di nome Claudia Capitolina. Capitolina spos\u00f2 un principe greco proveniente dal regno di Commagene, Gaio Giulio Archelao Antioco Epifane. Dalla loro unione, Balbillo divenne nonno del principe Gaio Giulio Antioco Epifane Filopappo e della principessa Giulia Balbilla."}
{"id": "2488637", "revid": "1543377", "url": "https://it.wikipedia.org/wiki?curid=2488637", "title": "San Jer\u00f3nimo (Cop\u00e1n)", "text": "San Jer\u00f3nimo \u00e8 un comune dell'Honduras facente parte del dipartimento di Cop\u00e1n.\nIl comune venne istituito il 28 gennaio 1919."}
{"id": "2488656", "revid": "838137", "url": "https://it.wikipedia.org/wiki?curid=2488656", "title": "Gerry Weber Open 2006 - Doppio", "text": "Il doppio del Gerry Weber Open 2006 \u00e8 stato un torneo di tennis facente parte dell'ATP Tour.\nYves Allegro e Roger Federer erano i detentori del titolo, ma Federer quest'anno non ha partecipato.\nSolo Allegro ha partecipato facendo coppia con Marat Safin, ma ha perso in semifinale Michael Kohlmann e Rainer Sch\u00fcttler.\nFabrice Santoro e Nenad Zimonji\u0107 hanno vinto in finale 6\u20130, 6\u20134, contro Michael Kohlmann e Rainer Sch\u00fcttler."}
{"id": "2488657", "revid": "287204", "url": "https://it.wikipedia.org/wiki?curid=2488657", "title": "Happy Together (brano musicale)", "text": ""}
{"id": "2488658", "revid": "1305772", "url": "https://it.wikipedia.org/wiki?curid=2488658", "title": "Happy Together", "text": "Happy Together (\"felici insieme\" in lingua inglese) pu\u00f2 riferirsi a:"}
{"id": "2488660", "revid": "599013", "url": "https://it.wikipedia.org/wiki?curid=2488660", "title": "Andrew Voidovius", "text": "Biografia.\nPoco si sa di questo unitariano: studi\u00f2 a Strasburgo, dove fu in stretta relazione con Valentin Schmalz. In una lettera indirizzatagli il 9 agosto 1595 il Socino, conosciuta la sua intenzione di recarsi in Germania, lo invita a rimanere in Polonia per svolgervi la sua attivit\u00e0 evangelica.\nNel 1598 and\u00f2 con Christopher Ostorodt a Leida per visitare alcuni amici polacchi che studiavano nell'Universit\u00e0 di quella citt\u00e0 e farvi proselitismo, ma il Consiglio cittadino li espulse, non prima, per\u00f2, che avessero convinto delle loro tesi antitrinitarie Ernst Soner. Sembra anche che avessero avuto contatti con Jacob Arminius, per quanto questi non possa essere considerato un sociniano.\nTornato in Polonia, continu\u00f2 nella sua opera di diffusione dell'unitarianismo: in una di queste occasioni, avvenuta il 20 gennaio 1611, alcuni studenti del Collegio gesuita di Cracovia, dopo averlo picchiato, lo spogliarono e lo gettarono nel fiume gelato.\nVoidovius fu pastore dei Fratelli Polacchi a Lublino e a Rak\u00f3w. Spos\u00f2 la figlia di Matthaeus Radecius, che mor\u00ec il 15 settembre 1621. Come non si conosce la data e il luogo della sua nascita, cos\u00ec non si hanno informazioni precise sulla sua morte, che potrebbe essere avvenuta intorno al 1625, anno della pubblicazione della sua \"Dissertazione sulle visioni apocalittiche\"."}
{"id": "2488665", "revid": "6923", "url": "https://it.wikipedia.org/wiki?curid=2488665", "title": "Il male \u00e8 nelle cose", "text": "Il male \u00e8 nelle cose \u00e8 un romanzo di Maurizio Cucchi, pubblicato da Arnoldo Mondadori Editore nel 2005.\nPremi.\nIl romanzo ha vinto il Premio Stresa di Narrativa del 2005; \u00e8 inoltre entrato nella finale del Premio Strega 2005."}
{"id": "2488670", "revid": "682976", "url": "https://it.wikipedia.org/wiki?curid=2488670", "title": "Chersidamante", "text": ""}
{"id": "2488675", "revid": "339392", "url": "https://it.wikipedia.org/wiki?curid=2488675", "title": "Hotel California (brano musicale)", "text": ""}
{"id": "2488677", "revid": "1543377", "url": "https://it.wikipedia.org/wiki?curid=2488677", "title": "Batuhan Karadeniz", "text": "Caratteristiche tecniche.\nKaradeniz \u00e8 una prima punta fisica, che fa della potenza, del gioco aereo e della coordinazione i suoi punti di forza. \u00c8 bravo a calciare col piede destro, mentre non \u00e8 egualmente abile ad usare il sinistro, ma possiede un'ottima elevazione e la capacit\u00e0 di colpire di testa con potenza. Ha uno spiccato \"senso del gol\", gioca bene d'anticipo e riesce ad esibirsi talvolta in gesti acrobatici quali semirovesciate o girate volanti, ma difetta di rapidit\u00e0 nei movimenti.\nCarriera.\nClub.\nDurante gli anni trascorsi nel settore giovanile del , Karadeniz segna 226 reti in 86 partite, per poi disputare il suo primo match in prima squadra il 19 agosto 2007, subentrando a Burak Y\u0131lmaz ad inizio secondo tempo nella partita vinta in trasferta per 2-1 dalla sua squadra contro il . Cos\u00ec facendo, a 16 anni, 3 mesi e 26 giorni, diventa dunque il calciatore pi\u00f9 giovane di sempre ad esordire nel campionato turco.\nSei giorni pi\u00f9 tardi mette a segno la sua prima rete al 95\u00ba minuto della partita contro il (vinta proprio per 0-1 dal Be\u015fikta\u015f grazie al suo gol), diventando dunque anche il pi\u00f9 giovane marcatore di sempre del campionato. Il debutto in campo europeo arriva invece il 29 agosto, quando gioca gli ultimi minuti di recupero della partita dei preliminari di Champions League contro lo .\nDurante la finestra di mercato di gennaio del 2008, il Be\u015fikta\u015f trova un accordo con il per cedere il giocatore in prestito fino a fine stagione per permettergli di giocare di pi\u00f9, tuttavia in seguito l'accordo salta a causa delle norme della FIFA e della federazione tedesca che ne vietavano il trasferimento in quanto minorenne, nonostante anche avesse un contratto da professionista con il club turco. Karadeniz quindi termina la stagione con il proprio club, totalizzando sedici presenze fra campionato e coppe.\nDopo aver iniziato anche la stagione 2008-2009 nelle file del Be\u015fikta\u015f, a gennaio Karadeniz viene mandato in prestito per sei mesi all'Eski\u015fehirspor, dove mette a segno quattro reti nelle prime tre presenze, per poi concludere la stagione totalizzandone otto su quattordici partite, nonostante un infortunio alla spalla sinistra che lo costringere a stare fermo per cinque settimane.\nDall'estate del 2009 rientra al Be\u015fikta\u015f, dove per\u00f2 \u00e8 costretto a rimanere fermo per i primi mesi della stagione a causa di un infortunio. Nell'estate 2013 passa al .\nNazionale.\nKaradeniz ha percorso la trafila delle Nazionali giovanili turche Under-15, Under-16 e Under-17 totalizzando quarantuno reti su cinquantasei presenze, per poi esordire a 17 anni compiuti nella Nazionale Under-21 il 9 settembre 2008 contro l'Armenia, nell'ambito delle qualificazioni agli Europei 2009, mettendo a segno anche una doppietta.\nL'11 ottobre dello stesso anno esordisce anche in Nazionale maggiore, giocando dal primo minuto in occasione della partita casalinga vinta per 2-1 contro la Bosnia ed Erzegovina, valida per le qualificazioni ai Mondiali 2010."}
{"id": "2488681", "revid": "287204", "url": "https://it.wikipedia.org/wiki?curid=2488681", "title": "Confessioni di un sicario dell\u2019economia", "text": ""}
{"id": "2488683", "revid": "729019", "url": "https://it.wikipedia.org/wiki?curid=2488683", "title": "Elevador do Lavra", "text": "L'Elevador do Lavra \u00e8 una funicolare che si trova nella \"Cal\u00e7ada do Lavra\" della citt\u00e0 di Lisbona.\nCon pi\u00f9 di 120 anni di esistenza, l'Elevador do Lavra \u00e8 la funicolare pi\u00f9 antica della capitale lusitana e collega la \"rua C\u00e2mara Pestana\" con il \"largo da Anunciada\" per un percorso totale di 188 metri e una pendenza media del 22,9%.\nL'Elevador \u00e8 stato realizzato dall'ingegnere portoghese Raoul Mesnier du Ponsard (responsabile anche della realizzazione degli \"elevador\" da Gl\u00f3ria, da Bica e de Santa Justa) e venne inaugurato il 19 aprile 1884.\nL'Elevador do Lavra \u00e8 di propriet\u00e0 della \"Companhia de Carris de Ferro de Lisboa\" di Lisbona e dal febbraio del 2002 \u00e8 classificata come monumento nazionale dal Portogallo."}
{"id": "2488685", "revid": "834", "url": "https://it.wikipedia.org/wiki?curid=2488685", "title": "\u00a1Alarma!", "text": ""}
{"id": "2488686", "revid": "129019", "url": "https://it.wikipedia.org/wiki?curid=2488686", "title": "Companhia de Carris de Ferro de Lisboa", "text": ""}
{"id": "2488691", "revid": "599013", "url": "https://it.wikipedia.org/wiki?curid=2488691", "title": "Titus Ivory", "text": "Carriera.\nDi ruolo guardia, ha esordito nella NCAA con i Penn State Nittany Lions. Successivamente ha giocato in Italia, Belgio, Germania."}
{"id": "2488699", "revid": "741067", "url": "https://it.wikipedia.org/wiki?curid=2488699", "title": "Each Time You Break My Heart", "text": "Each Time You Break My Heart \u00e8 il singolo d'esordio del cantautore britannico Nick Kamen, estratto dall' album \"Nick Kamen\", pubblicato dall'etichetta discografica WEA nel 1986.\nDescrizione.\nIl brano fu scritto e prodotto da Madonna e Stephen Bray durante le sessioni dell'album \"True Blue\" e poi scartato e ceduto a Nick Kamen.\nLa stessa Madonna partecip\u00f2 ai cori insieme a Siedah Garrett.\nIl singolo fu accompagnato da un videoclip diretto da Jean-Baptiste Mondino.\nLa canzone, di genere synth-pop, raggiunse una buona popolarit\u00e0 in Europa, particolarmente in Italia, Svizzera e Regno Unito.\nSu \"Billboard\" fu inserita nella lista dei singoli \u00abnuovi e degni di nota\u00bb e fu paragonata alle canzoni dei Bee Gees.\nFu un successo commerciale, raggiungendo i primi dieci posti nelle classifiche di Francia, Germania, Irlanda, Italia, Paesi Bassi, Svezia, Svizzera e Regno Unito. Fu certificato disco d'argento in Francia e in Regno Unito e una versione remix del brano divenne un successo dance negli Stati Uniti."}
{"id": "2488704", "revid": "287204", "url": "https://it.wikipedia.org/wiki?curid=2488704", "title": "Sidewalk Talk", "text": "Sidewalk Talk \u00e8 una canzone prodotta da John \"Jellybean\" Benitez, scritta da Madonna e cantata dalla cantante Catharine Buchanan insieme alla stessa Madonna, che oltre a fare il coro canta anche dei pezzi da solista.\nIl 45 giri, pubblicato nel dicembre 1984 dall'etichetta discografica EMI, raggiunse una buona popolarit\u00e0 negli USA, dove si piazz\u00f2 anche tra i primi 20 nella Billboard Hot 100.\nIl singolo fu pubblicato in varie versioni, che abbinavano a \"Sidewalk Talk\" il brano \"The Mexican\" o, nel Regno Unito, la canzone \"Was Dog a Doughnut\"."}
{"id": "2488705", "revid": "729019", "url": "https://it.wikipedia.org/wiki?curid=2488705", "title": "Gloria/Moonlight Drive", "text": "Gloria/Moonlight Drive \u00e8 il 45 giri del gruppo rock statunitense The Doors, come Lato A troviamo \"Gloria\" scritta da Van Morrison, mentre al Lato B \"Moonlight Drive\" scritta da Jim Morrison, il 45 giri si piazz\u00f2 alla posizione massima n\u00b071. \u00e8 il ventunesimo e ultimo singolo della discografia dei The Doors, estratto dall'album Alive She Cried e pubblicato nel novembre 1983. All'epoca, precisamente nel 1983 i The Doors per la pubblicazione del singolo Gloria realizzarono anche un video bandito da MTV."}
{"id": "2488713", "revid": "282094", "url": "https://it.wikipedia.org/wiki?curid=2488713", "title": "Fausto Socino", "text": ""}
{"id": "2488716", "revid": "765341", "url": "https://it.wikipedia.org/wiki?curid=2488716", "title": "Queen's Club Championships 2006 - Singolare", "text": "Il singolare del Queen's Club Championships 2006 \u00e8 stato un torneo di tennis facente parte dell'ATP Tour.\nAndy Roddick era il detentore del titolo, ma ha perso in semifinale contro James Blake.\nLleyton Hewitt ha vinto in finale 6\u20134, 6\u20134 contro James Blake.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2488722", "revid": "1782831", "url": "https://it.wikipedia.org/wiki?curid=2488722", "title": "Angus T. Jones", "text": "Biografia.\nJones \u00e8 nato a Austin da Kelly Jones e Charles Carey Lynn Claypool. Ha vissuto ad Ontario, durante la sua infanzia. Egli ha anche un fratello minore di nome Otto. Jones \u00e8 diventato membro della Chiesa cristiana avventista del settimo giorno nell'area di San Fernando Valley nel giugno 2012.\nCarriera.\nJones ha ottenuto fama mondiale come protagonista della sitcom \"Due uomini e mezzo\"; ha inoltre recitato in diversi film, tra cui \"Spot - Supercane anticrimine\", \"Un sogno, una vittoria\", \"Bringing Down the House\" e \"George of the Jungle 2\". \u00c8 anche apparso nel 2005 in \"The Christmas Blessing\".\nNel maggio 2008 la rivista \"People\" lo ha nominato \"World's Richest Teen\", avendo guadagnato 1,5 milioni di dollari a stagione per \"Due uomini e mezzo\".\nNel 2006 ha ricevuto il premio di \"Miglior giovane attore di supporto in una sit-com\" per \"Due uomini e mezzo\".\nNel 2010 \u00e8 apparso nel primo episodio di \"Hannah Montana Forever\"."}
{"id": "2488723", "revid": "307923", "url": "https://it.wikipedia.org/wiki?curid=2488723", "title": "Episodi di Flight 29 Down (prima stagione)", "text": "La prima stagione di \"Flight 29 Down\" \u00e8 stata trasmessa in prima TV per l'Italia su Rai 2 dal 13 giugno 2009 al 26 luglio 2009.\nL'arrivo.\nTrama.\nDieci adolescenti volano verso un campo ecologico su un piccolo aereo. Durante un temporale, il pilota perde il controllo e il volo precipita su di un'isola sperduta del Pacifico. Tutti sono vivi, ma il gruppo si divide in due: la maggior parte dei ragazzi rimane lungo la riva, vicina al luogo dello schianto, mentre tre ragazzi (Abby, Jori e Ian) e il pilota si addentrano all'interno dell'isola alla ricerca di cibo e d'insediamenti abitati. Sull'isola i ragazzi hanno solo cibo liofilizzato, attrezzature da campeggio, il rottame dell'aereo, una radio rotta e poco altro. I ragazzi rimasti sull'isola litigano per chi dovr\u00e0 essere il capo, in particolare Daley e Nathan. Ognuno organizza la vita a suo modo: Daley raziona cibo e acqua; Jackson sembra disinteressarsi e ascolta della musica su un MP3; Eric e Taylor nuotano. Per tutto l'episodio Lex, il fratellastro di Daley, viene ignorato anche se sembra avere qualcosa di importante da dire. Alla fine la dice a Jackson che mette in guardia tutti dal pericolo della marea. Quindi il gruppo tira l'aereo pi\u00f9 verso l'entroterra per evitare che venga risucchiato dal mare. Il pilota torna e annuncia di non aver trovato nulla."}
{"id": "2488728", "revid": "1086846", "url": "https://it.wikipedia.org/wiki?curid=2488728", "title": "Associazione Calcio Milan 2009-2010", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2009-2010.\nStagione.\nQuesta stagione \u00e8 la prima dopo il ritiro dello storico capitano Paolo Maldini, dopo 25 stagioni consecutive disputate nel Milan. Inoltre viene ceduto al Real Madrid il fuoriclasse brasiliano Kak\u00e1, dopo 6 stagioni di militanza nel club. Dato il ritiro di Paolo Maldini, il nuovo capitano nominato dalla societ\u00e0 \u00e8 Massimo Ambrosini.\nLa societ\u00e0 decide di non reinvestire la somma incassata per la cessione di Kak\u00e1, destinandola, al risanamento del bilancio. Dal calciomercato arrivano l'attaccante olandese Klaas-Jan Huntelaar e il difensore Oguchi Onyewu (che in seguito ad un infortunio, rinuncer\u00e0 all'ingaggio come fece Redondo qualche anno prima), torna dal prestito Massimo Oddo e viene riscattata la compropriet\u00e0 del terzino Ignazio Abate. Andrij \u0160ev\u010denko torna al Chelsea dopo una stagione in cui ha segnato due reti (in Coppa Italia e UEFA), mentre Yoann Gourcuff viene ceduto definitivamente al Bordeaux che riscatta il suo cartellino. Lascia il club anche il portiere Kalac. A seguito dell'abbandono di Carlo Ancelotti, trasferito al Chelsea, il Milan assume come nuovo allenatore Leonardo, che aveva anche giocato per la stessa squadra. \nNella prima di campionato, il Milan supera per 2-1 fuori casa il , ma la settimana dopo crolla contro l'Inter nel derby di Milano, perdendo 0-4 (scarto che non si verificava da trentacinque anni). Nelle cinque partite successive, il Milan ottiene solo una vittoria, 3 pareggi e 2 sconfitte: di conseguenza, la squadra subisce forti critiche. Il Milan riesce poi a riprendersi grazie anche alla svolta tattica avvenuta all'ottava giornata durante la partita con la Roma, consistente lo schieramento di tre punte (Ronaldinho, Borriello, Pato) davanti al trequartista Seedorf. Questo schema viene subito battezzato da Adriano Galliani 4-2-Fantasia. \nAll'incontro con la Roma seguono 8 giornate senza sconfitte, con 6 vittorie e un pareggio; inoltre, grazie alla vittoria sul Catania, il Milan supera la Roma in classifica, arrivando al 2\u00ba posto, dietro l'Inter. Tuttavia alla 16\u00aa giornata i rossoneri vengono sconfitti per 2-0 in casa dal Palermo, nell'ultima partita del 2009. Il Milan poi saluta il 2010 con il travolgente 5-2 sul Genoa, dopodich\u00e9 batte la Juventus 3-0 a Torino. sconfiggendo i bianconeri per la seconda volta a Torino dall'inizio del millennio. I rossoneri vengono quindi considerati come gli avversari pi\u00f9 quotati per competere contro l'Inter per lo scudetto, ma nel secondo derby stagionale i rivali nerazzurri si impongono per 2-0, assestando un duro colpo ai sogni di gloria dei diavoli. Dopo 2 pareggi, con Livorno e , il Milan torna alla vittoria con l'Udinese, e nelle seguenti 4 partite ottiene 3 vittorie e un pareggio, portandosi a -1 dall'Inter, riaccendendo cos\u00ec le speranze nel tricolore. Il pareggio con il Napoli, seguito da 3 sconfitte, 2 vittorie e 2 pareggi, in virt\u00f9 anche delle buone prestazioni di Roma e Inter, per\u00f2, allontana definitivamente i rossoneri dal sogno scudetto; il Milan termina il campionato al terzo posto, conquistando la qualificazione diretta alla Champions League 2010-2011. Leonardo, al termine del campionato, decide di lasciare il Milan La curva, nel corso dell'ultima partita di campionato (vinta 3-0 contro la Juventus) gli tributa un caloroso applauso. Nella stagione successiva Leonardo passer\u00e0 ad allenare l'Inter, una situazione che non si verificava dal 1984, quando Ilario Castagner and\u00f2 ad allenare i nerazzurri nella stagione successiva a quella in cui venne esonerato dal Milan.\nIn Coppa Italia il Milan parte dagli ottavi di finale, dove supera il Novara per 2-1. Ai quarti viene eliminato dall'Udinese (1-0), in gara unica a San Siro.\nIn Champions League i rossoneri vengono sorteggiati nel girone C con Real Madrid, Marsiglia e Zurigo. Al ritorno in Champions il Milan sconfigge 2-1 il Marsiglia in Francia con una doppietta di Filippo Inzaghi, ma nella partita seguente subisce una bruciante sconfitta interna da parte dello Zurigo, che vince 1-0 a Milano. In seguito, per\u00f2, il Milan ottiene una storica vittoria sul Real Madrid per 3-2 in Spagna: i rossoneri, infatti, non avevano mai battuto il Real al Bernab\u00e9u a questo successo seguono 3 pareggi, tutti per 1-1.\nSuperato il girone eliminatorio con il secondo posto finale, il Milan si qualifica agli ottavi di finale. in cui affronta i campioni di Inghilterra del Manchester United. La partita di andata, svoltasi a Milano, si \u00e8 chiusa 3-2 in favore degli inglesi. Nella gara di ritorno a Manchester, dopo un discreto avvio, la squadra crolla finendo con il perdere 4-0. Subendo sette reti in un doppio confronto andata e ritorno nelle competizioni europee il Milan ha eguagliato il suo precedente primato negativo, stabilito negli ottavi di finale della Coppa dei Campioni 1959-1960, quando, contro il Barcellona, perse 0-2 in casa e 1-5 in trasferta Nell'aprile 2010 \u00e8 stato proposto a Paolo Maldini di tornare a giocare nel Milan fino a fine campionato per ovviare ai numerosi infortuni in difesa che hanno colpito la squadra, ma l'ex capitano, che pur continuando a frequentare l'ambiente rossonero non si allenava da pi\u00f9 di dieci mesi, ha deciso di declinare l'invito.\nMaglie e sponsor.\nLo sponsor tecnico per la stagione 2009-2010 \u00e8 Adidas, mentre lo sponsor ufficiale \u00e8 Bwin. Nella gara di Champions League in casa del del 21 ottobre, a causa del regolamento UEFA che vieta a due squadre di scendere in campo con lo stesso sponsor sulle divise, il Milan ha mostrato sulle maglie il marchio \"Win.com\", mentre nella gara, sempre di Champions League, in trasferta contro lo dell'8 dicembre il Milan indossa la maglia rossonera senza sponsor in quanto vietate le sponsorizzazioni di aziende di scommesse sportive in Svizzera. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 a maglia e pantaloncini neri con calzettoni neri.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"La rosa e la numerazione sono aggiornate al 1\u00ba febbraio 2010.\"\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 durante la stagione.\nGiovanili.\nOrganigramma societario.\nArea direttiva\nArea tecnica - Primavera\nArea tecnica - Juniores-Berretti\nArea tecnica - Allievi Nazionali\nArea tecnica - Allievi Regionali \nArea tecnica - Giovanissimi Nazionali\nArea tecnica - Giovanissimi Regionali \"A\"\nArea tecnica - Giovanissimi Regionali \"B\"\nArea tecnica - Esordienti 1998\nArea tecnica - Esordienti 1999\nArea tecnica - Pulcini 2000\nArea tecnica - Pulcini 2001"}
{"id": "2488734", "revid": "1522738", "url": "https://it.wikipedia.org/wiki?curid=2488734", "title": "Fonte di Vino", "text": ""}
{"id": "2488736", "revid": "82058111", "url": "https://it.wikipedia.org/wiki?curid=2488736", "title": "Fuori catalogo", "text": ""}
{"id": "2488737", "revid": "287204", "url": "https://it.wikipedia.org/wiki?curid=2488737", "title": "Discografia di Cher", "text": ""}
{"id": "2488738", "revid": "339392", "url": "https://it.wikipedia.org/wiki?curid=2488738", "title": "Libri raimander", "text": ""}
{"id": "2488740", "revid": "118819407", "url": "https://it.wikipedia.org/wiki?curid=2488740", "title": "Libro fuori catalogo", "text": "Un libro fuori catalogo \u00e8 un libro che l'editore ha deciso di ritirare dal commercio ordinario in libreria o, se l'edizione \u00e8 esaurita, di non ristampare.\nIl gran numero di libri editi ha fatto s\u00ec che la vita della maggior parte di essi, nei normali canali commerciali, sia estremamente breve. Solo pochi titoli di successo rimangono per alcuni mesi in libreria, mentre gli altri, dopo una prova di presenza, vengono ritirati. Il 30% dei volumi pubblicati restano invenduti e finiscono nel circuito delle librerie remainder o vengono inviati al macero; il 50% dei libri pubblicati vendono meno di 250 copie l'anno.\nQuesto non toglie che alcuni testi, soprattutto di saggistica, vengano ricercati da qualche appassionato della materia o da qualche studioso. I numeri non sono tali, per\u00f2, da giustificare riedizioni. Con la stampa digitale vi sono ora organizzazioni che provvedono alla stampa persino di copie singole.\nLe opere fuori catalogo possono alimentare fenomeni di costume, circolando fra lettori e fruitori attraverso pratiche come il BookCrossing e del book swapping (scambio librario).\nScioglimento del contratto di edizione.\nLa legge italiana tutela tutte le opere dell'ingegno, comprese le opere letterarie. Un editore pu\u00f2 legalmente pubblicare l'opera altrui soltanto se lo scrittore, unico proprietario dei diritti sulla propria opera, lo autorizza espressamente. Ci\u00f2 pu\u00f2 avvenire attraverso la stipula di un \u00abcontratto di edizione\u00bb, per mezzo del quale l'autore cede all'editore tutti o parte dei diritti sull'opera per un periodo di tempo concordato dalle parti. In cambio l'editore corrisponde all'autore un adeguato compenso. L'editore s'impegna a pubblicare (e ripubblicare) l'opera per tutto il tempo di validit\u00e0 del contratto.\nCome ogni contratto, esso pu\u00f2 giungere senza problemi alla fine del termine pattuito oppure essere sciolto anche prima (il Codice civile italiano prescrive che il contratto si scioglie per mutuo consenso delle parti o per le altre cause ammesse dalla legge - si pensi alle cause di nullit\u00e0 o di annullamento, oppure ancora ai casi specifici di rescissione). Per fare un esempio: se la pubblicazione si rivela un insuccesso, editore ed autore possono decidere di sciogliere il contratto anticipatamente (mutuo consenso delle parti), senza bisogno di attendere la naturale scadenza dello stesso.\nQuindi, a meno che le parti non concordino di rinnovare o prolungare gli effetti del contratto di edizione, una volta che questo si sia risolto (per naturale decorrenza del termine o per gli altri motivi previsti dalla legge), i diritti dell'opera ritornano all'autore. Da quel momento l'editore non pu\u00f2 pi\u00f9 pubblicare quell'opera poich\u00e9 non ha pi\u00f9 alcun diritto su di essa. Dato che - per queste ragioni - l'editore non pu\u00f2 pi\u00f9 disporre di quell'opera, il libro esce fuori catalogo.\nFotocopie e riproduzioni di opere fuori catalogo.\nIn Italia la riproduzione del 100% di un'opera fuori catalogo \u00e8 permessa, alle seguenti condizioni::\nAccordo con Google Books.\nGoogle Books ha calcolato in 5 milioni i libri digitalizzati, ma di opere fuori commercio. Per effetto della transazione proposta, un terzo dei diritti andrebbe a Google mentre i 2/3 andrebbero in prevalenza agli autori."}
{"id": "2488743", "revid": "6923", "url": "https://it.wikipedia.org/wiki?curid=2488743", "title": "Dark Lady (album)", "text": "Dark Lady \u00e8 l'undicesimo studio album della cantante ed attrice statunitense Cher, pubblicato nell'agosto 1974 dall'etichetta discografica MCA.\nDescrizione.\nDall'album sono stati tratti 4 singoli, messi in commercio nello stesso anno: nell'ordine, \"Dark Lady\", \"Train of Thought\", \"I Saw a Man and He Danced with His Wife\" e \"Rescue Me\".\nSeguendo il successo di Half-Breed, per il suo ultimo disco sotto la MCA, sceglie ancora Snuff Garrett e Al Capps."}
{"id": "2488747", "revid": "1782831", "url": "https://it.wikipedia.org/wiki?curid=2488747", "title": "Associazione Sportiva Roma 2009-2010", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 2009-2010.\nStagione.\nLa stagione 2009-10 vide i giallorossi esordire nella nuova Europa League, manifestazione che and\u00f2 a sostituire la Coppa UEFA, risultando il primo club italiano in tal senso. Nel terzo turno preliminare, il belga venne eliminato con un totale di 10 gol in due partite. L'andata dei play-off riserv\u00f2 invece un pareggio contro il , seguito dall'esordio in campionato dove i romani furono sconfitti dal . Conquistato facilmente l'accesso alla fase a gironi di Europa League, un'altra sconfitta in campionato (stavolta ad opera della ) convinse Luciano Spalletti alle dimissioni. Durante la sosta di settembre, l'incarico fu cos\u00ec assunto da Claudio Ranieri. A partire dal primo tour de force, la squadra conobbe una risalita in campionato e ben si comport\u00f2 in coppa: ad eccezione di un passo falso al debutto contro il , i giallorossi \u2014 risollevatisi in campo nazionale \u2014 ottennero 13 punti qualificandosi per la parte ad eliminazione diretta.\nIn campionato, un filotto di 9 gare senza sconfitte (aperto a novembre) consent\u00ec alla Roma di portarsi alla fine del girone di andata a lottare per un posto alla prossima Champions League. Con l'ulteriore serie di 7 vittorie consecutive (aperta alla fine del girone di andata) permise di lanciare l'assalto all' capolista, distante di soli 5 punti. L'avventura continentale si esaur\u00ec invece nei sedicesimi, a causa del doppio knock-out rimediato dai greci del . Nonostante tre pareggi consecutivi (tra cui uno clamoroso a Livorno per 3-3), i giallorossi proseguirono comunque la rincorsa ai milanesi, riuscendo persino a batterli nello scontro diretto ed a superarli due giornate pi\u00f9 tardi. La vittoria del derby parve rappresentare lo scatto decisivo, ma il passo a vuoto con la nel turno seguente restitu\u00ec la vetta ai nerazzurri.\nLa finale di Coppa Italia \u2014 cui gli uomini di Ranieri erano pervenuti eliminando , e \u2014 oppose la \"Lupa\" agli stessi lombardi: un gol di Diego Milito in apertura risolse la gara, ricordata per il controverso episodio del calcio di Totti a Balotelli. La rivale si impose poi anche in campionato, mantenendo il margine di 2 punti sino all'ultima domenica.\nMaglie e sponsor.\nLo sponsor tecnico per la stagione 2009-2010 \u00e8 Kappa, mentre lo sponsor ufficiale \u00e8 Wind. La prima divisa \u00e8 costituita da maglia rossa con bordi manica e colletto gialli, pantaloncini bianchi e calzettoni neri. In trasferta i Lupi usano una costituita da maglia bianca con banda giallorossa orizzontale nel torace, pantaloncini bianchi, calzettoni bianchi. Come terza divisa viene usato un kit completamente nero con il \"lupetto\" di Piero Gratton al posto dello stemma societario. I portieri usano tre divise: una nera, una gialla, una grigia, tutte con dettagli giallorossi.\nOrganigramma societario.\nDi seguito l'organigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 09/10\"&gt;&lt;/ref&gt;\nCalciomercato.\nDi seguito il calciomercato.\nStatistiche.\n\"Statistiche aggiornate al 16 maggio 2010\".\nGiovanili.\nOrganigramma societario.\nArea direttiva"}
{"id": "2488752", "revid": "125453467", "url": "https://it.wikipedia.org/wiki?curid=2488752", "title": "Gorazd", "text": "Biografia.\nGorazd era un discepolo di Cirillo e Metodio. Era originario dei dintorni di Nitra e precisamente della localit\u00e0 dove oggi \u00e8 il comune di Mo\u010denok. Insieme con Cirillo e Metodio e ai loro ausiliari Clemente, Naum, Angelario e \"Sava\" appartiene al gruppo del cosiddetto \"santo settenario\".\nGorazd ricevette l'ordinazione sacerdotale a Roma da papa Formoso nell'868, quanto quest'ultimo era ancora vescovo di Porto. Della sua presenza a Roma si trova notizia anche nei racconti detti \"Uspenije Kirilla\" (\"I successi di Cirillo\"), dove si legge che Cirillo prima della sua morte invit\u00f2 al suo monastero Clemente, Sava, Angelario, Gorazd e Naum e li conferm\u00f2 nella fede.\nGorazd fu scelto come successore nella sua missione episcopale da Metodio prima della sua morte con queste parole: \"Questo \u00e8 un uomo libero della vostra terra, dotto nei libri latini e di fede retta\". Dalla sua elezione emerge san Metodio dai rapporti sociali del IX secolo, che distinguevano gli uomini in liberi e sottomessi. Nella mentalit\u00e0 del suo tempo non era ritenuto possibile che il successore all'arcivescovato non fosse il figlio di un potente dignitario della Grande Moravia, che avrebbe avuto la considerazione agli occhi dei principi e il loro appoggio.\nDopo la morte di Sv\u00e4topluk, con ogni probabilit\u00e0 Gorazd fu consacrato vescovo e innalzato all'arcivescovato della Grande Moravia. Dopo la calata dei magiari al di qua dei Carpazi Gorazd fu costretto a fuggire all'estero. Le fonti storiche dissentono sulla localit\u00e0 del suo successivo soggiorno. \u00c8 possibile che abbia trovato rifugio nel Paese Ceco, in Polonia oppure in Bulgaria. Proprio in Bulgaria, dove \u00e8 annoverato nell'elenco del \"santo settenario\", la sua memoria \u00e8 ancora viva. Una leggenda bulgara narra della sua deposizione dalla cattedra episcopale e della sua incarcerazione. Dopo la sua scarcerazione si sarebbe probabilmente ritirato alla corte di qualche potente. Secondo questa leggenda Gorazd sarebbe stato esiliato dalla Grande Moravia ad opera di Vichingo.\nPoich\u00e9 san Gorazd conosceva molto bene il suo maestro Metodio, si pu\u00f2 ipotizzare che fu anche l'autore della sua biografia, nota con il nome di \"\u017divot Metoda\" (\"Vita di Metodio\"). A Gorazd si attribuisce anche la traduzione dall'alto tedesco antico all'antico slavo ecclesiastico dell'antica preghiera di confessione della cattedrale di sant'Emeramo.\nAscendenza.\nAltre fonti, come la Cronaca di Ioachim, dicono che Goradz sia figlio di Rastislav I e Miloslava (figlia di Gostomysl), quindi poteva essere cugino dei leggendari capi variaghi, Rjurik, Sineus e Truvor.\nCulto.\nLa memoria liturgica di san Gorazd e compagni cade nel calendario della Chiesa cattolica di rito romano della Slovacchia il 27 luglio. \nAlcune chiese slovacche sono dedicate a san Gorazd ed \u00e8 anche presente un gran numero di sue rappresentazioni iconografiche (opere di Dus\u00edk, Hlo\u017en\u00edk, Klim\u010d\u00e1k). Il poeta slovacco Svetloslav Veigl \u00e8 autore di una poesia su san Gorazd."}
{"id": "2488753", "revid": "111771544", "url": "https://it.wikipedia.org/wiki?curid=2488753", "title": "Infusione", "text": "L'infusione \u00e8 un metodo utilizzato per estrarre i principi attivi o gli aromi da piante officinali o da alimenti solidi e si attua immergendo tali piante o alimenti in un liquido (che pu\u00f2 essere acqua, alcol, vino, latte freddo o caldo) per un tempo pi\u00f9 o meno lungo.\nIl prodotto che si ricava dall'infusione \u00e8 detto infuso.\nApplicazioni.\nIn erboristeria.\nL'infusione si utilizza in erboristeria per ottenere tisane (assumendo termini pi\u00f9 precisi a seconda delle sostanze utilizzate) allo scopo di estrarre i principi attivi dalle piante officinali. A seconda dell'infuso da preparare, si utilizzano differenti parti della pianta, tra cui fiori, frutti, parti erbacee e foglie.\nL'infuso viene preparato versando acqua bollente sulle parti selezionate, essiccate e sminuzzate della pianta e lasciando il tutto in infusione per qualche minuto. Passato questo periodo di tempo, si procede alla filtrazione, che si pu\u00f2 effettuare con un normale colino, e dopo aver spremuto il residuo solido rimasto sul filtro, l'infuso si pu\u00f2 dichiarare pronto.\nIn cucina.\nLa tecnica dell'infusione \u00e8 utilizzata in cucina per la preparazione del t\u00e8 e per estrarre aromi, per esempio si pu\u00f2 insaporire l'aceto immergendo in esso delle piante aromatiche come timo od origano."}
{"id": "2488754", "revid": "767487", "url": "https://it.wikipedia.org/wiki?curid=2488754", "title": "Bojangles (singolo)", "text": "Bojangles \u00e8 un brano musicale del cantante statunitense hip hop Pitbull. Il remix vede anche la collaborazione dei Ying Yang Twins.\nIl video.\nNel video controverso di \"Bojangles\" appaiono anche Lil Jon e gli Ying Yang Twins."}
{"id": "2488757", "revid": "287204", "url": "https://it.wikipedia.org/wiki?curid=2488757", "title": "Episodi di Flight 29 Down (seconda stagione)", "text": "La seconda stagione di \"Flight 29 Down\" \u00e8 trasmessa in prima TV per l'Italia su Rai 2 dal 1\u00ba agosto 2009 al 12 settembre 2009."}
{"id": "2488760", "revid": "533444", "url": "https://it.wikipedia.org/wiki?curid=2488760", "title": "Fragile (Dead or Alive)", "text": "Fragile \u00e8 il settimo album del gruppo musicale britannico Dead or Alive, pubblicato dall'etichetta discografica indipendente Avex Rave nel 2000.\nL'album, al pari di \"Fan the Flame (Part 1)\" della stessa band, \u00e8 stato pubblicato solo in Giappone, dove i Dead or Alive erano molto popolari.\nL'album \u00e8 per met\u00e0 di studio e per met\u00e0 di re-make di brani dei Dead Or Alive. Da esso \u00e8 stato tratto solo un singolo, Hit and Run Lover.\nDa notare la presenza del brano \"Even Better Than The Real Thing\", riarrangiato, che i Dead Or Alive avevano inciso per un album tributo per gli U2, e la versione remixata della popolare ballata dei Dead Or Alive \"Blue Christmas\"."}
{"id": "2488767", "revid": "767487", "url": "https://it.wikipedia.org/wiki?curid=2488767", "title": "Luigi Cansani", "text": "Biografia.\nFiglio di Giovanni Cansani e di Luigina Martinaglia di Cadro, entr\u00f2 giovanissimo al Seminario diocesano di San Carlo Borromeo di Lugano e ben presto si rivelarono le sue doti musicali che furono assecondate con gli studi sotto il maestro Luigi Picchi di Como. Ricopr\u00ec la carica di capo cantore e organista nel seminario diocesano di Lugano e addetto all'insegnamento del canto gregoriano.\nOrdinato sacerdote nel 1951, frequent\u00f2 dal 1961 a Milano il Pontificio Istituto Ambrosiano di Musica sacra, ottenendo la licenza in musica sacra e con Luigi Agustoni il titolo di prolyta in canto gregoriano. In seguito consegu\u00ec il diploma di licenza presso il Conservatorio Giuseppe Verdi di Milano.\nDal 1958, per quindici anni diresse la corale della cattedrale di San Lorenzo (Lugano), poi insegn\u00f2 nel Seminario e nel collegio Pio XII a Breganzona e infine diresse la corale Santa Cecilia di Novazzano.\nNotevole la sua produzione musicale (pi\u00f9 di 400 opere): (messe, mottetti, inni, antifone, etc.). La sua composizione del 2000 \"Inno alla Madre del Signore\" fu registrata presso gli studi radiofonici della Radiotelevisione Svizzera di lingua italiana (RSI) eseguita dai solisti diretti dal maestro Diego Fasolis.\nDal 2012 era socio onorario dell'Associazione Ticinese degli Organisti (ATO). Viveva a Novazzano."}
{"id": "2488774", "revid": "442848", "url": "https://it.wikipedia.org/wiki?curid=2488774", "title": "Lago Berryessa", "text": "Il lago Berryessa (in inglese \"Lake Berryessa\") \u00e8 un bacino artificiale degli Stati Uniti.\nSi trova nella contea di Napa, in California, ed \u00e8 delimitato dalla diga di Monticello, tributaria dell'impianto idroelettico costruito nel 1957 per servire l'area settentrionale della baia di San Francisco.\nBerryessa ha preso il posto di una valle in cui sorgeva un paese, Monticello.\nSfollato nel 1956, il paese fu sommerso dalle acque nel 1957.\nIn prossimit\u00e0 di una riva, edificato su un solido sperone di roccia, si trova uno sfioratore di 22 metri di diametro la cui funzione \u00e8 quella di trasferire a valle l'acqua in eccesso sopra il livello di 15 metri.\nNel punto pi\u00f9 stretto il canale dello sfioratore \u00e8 largo circa 8 metri.\nPresso il lago, il 27 settembre 1969, il famigerato Killer dello Zodiaco aggred\u00ec una coppia di ragazzi, uccidendo la ragazza, mentre il ragazzo riusc\u00ec a sopravvivere."}
{"id": "2488776", "revid": "128334", "url": "https://it.wikipedia.org/wiki?curid=2488776", "title": "Infusione (medicina)", "text": ""}
{"id": "2488778", "revid": "6923", "url": "https://it.wikipedia.org/wiki?curid=2488778", "title": "FIAT Punto", "text": ""}
{"id": "2488781", "revid": "399", "url": "https://it.wikipedia.org/wiki?curid=2488781", "title": "Belle arti", "text": "Con l'espressione belle arti si indica ogni forma d'arte sviluppata principalmente con scopi estetici e concettualmente distinti dalla utilit\u00e0. Tale forma d'arte \u00e8 solitamente espressa nella produzione di manufatti artistici utilizzando forme di arte visiva, arti figurative e forme di arte scenica o arte teatrale: pittura e scultura. Le scuole, gli istituti e le altre organizzazioni sono solite utilizzare il termine per indicare la prospettiva tradizionale relativa alle forme d'arte, di norma implicando un'associazione con i termini di arte classica ed arte accademica.\nIn particolare per \"Belle Arti\" si intende un lavoro per produrre un'opera che sia la sintesi e la sinergia di tecnica e qualit\u00e0. Entrambi gli elementi di tecnica e qualit\u00e0 devono essere conformi a standard professionali ed artistici, gli elementi si compensano con la creativit\u00e0 individuale.\nSi contrappongono all'arte commerciale in quanto rivendicano l'unicit\u00e0 dell'arte."}
{"id": "2488787", "revid": "307923", "url": "https://it.wikipedia.org/wiki?curid=2488787", "title": "Dibiasi", "text": "Dibiasi \u00e8 un cognome italiano che pu\u00f2 riferirsi a:"}
{"id": "2488791", "revid": "287204", "url": "https://it.wikipedia.org/wiki?curid=2488791", "title": "Pellworm", "text": "Pellworm (nfris.: \"P\u00e4lweerm\", dan.: \"Pelvorm\"; 37,44\u00a0km\u00b2; 1.100 ab. circa) \u00e8 un'isola tedesca sul Mare del Nord che appartiene all'arcipelago delle Frisone Settentrionali (ted. \"Nordfriesische Inseln\") e al \"land\" Schleswig-Holstein (Germania nord-occidentale).\nDal punto di vista amministrativo, l'isola \u00e8 un comune tedesco del circondario (\"Landkreis\") della Frisia Settentrionale (targa: NF), comune che amministra anche i dirimpettai isolotti (\"Halligen\") di S\u00fcderoog e S\u00fcdfall.\nL'isola fa parte del \"Nationalpark Schleswig-Holsteinisches Wattenmeer\" (il parco nazionale del Wattenmeer dello Schleswig-Holstein) ed \u00e8 collegata da traghetti provenienti dalla localit\u00e0 di Strucklahnungsh\u00f6rn, sull'isola di Nordstrand (quest'ultima collegata alla terraferma da un ponte), traghetti che raggiungono in circa \u00be d'ora: il porto di Tammensiel.\n\u00c8 la terza isola per grandezza delle Frisone Settentrionali dopo Sylt e F\u00f6hr.\nTra le localit\u00e0 dell'isola, vi sono: Tammensiel (porto), Ostersiel, Norderkoog, Westerm\u00fchle, Bupheverkoog, ecc.\nGeografia fisica.\nCollocazione.\nPellworm si trova al largo della costa centro-occidentale dello Schleswig-Holstein, ad ovest dell'isola di Nordstrand e a sud-est dell'isola di Hooge.\nRispettivamente a sud-ovest e sud-est, si trovano invece gli isolotti di S\u00fcderoog e S\u00fcdfall.\nEconomia.\nDa vedere.\nSono da vedere, tra l'altro:"}
{"id": "2488793", "revid": "6923", "url": "https://it.wikipedia.org/wiki?curid=2488793", "title": "Kurytyba", "text": ""}
{"id": "2488796", "revid": "287204", "url": "https://it.wikipedia.org/wiki?curid=2488796", "title": "Football Club Le Mont Lausanne", "text": "Il Football Club Le Mont Lausanne \u00e8 una societ\u00e0 calcistica svizzera della citt\u00e0 di Le Mont-sur-Lausanne.\nLa sua fondazione risale al 1\u00ba luglio 1942 e disputa le sue partite casalinghe nello stadio Olimpico La Pontaise di Losanna.\nAttualmente milita nella Challenge League.\nStoria.\nNella stagione 2013-2014 il Le Mont si classifica al primo posto in Prima Lega Promotion, guadagnandosi la promozione in Challenge League, ove milita fino all'annata 2016-2017, al termine della quale rinuncia a richiedere il rinnovo della licenza (precedentemente revocata per inadempienze finanziarie e amministrative). Pertanto la stagione successiva il club si iscrive al campionato vodese di quarta lega.\nStadio.\nIl Le Mont gioca le partite casalinghe allo stadio Sous Ville di Baulmes. Fino al termine della stagione 2013-14 lo stadio che ospitava le gare interne della squadra era lo Stade du Chata\u00eegnier di Le Mont-sur-Lausanne, ma questo impianto non rispondeva alle esigenze della lega di calcio svizzera dopo la promozione del club in Challenge League.\nRosa 2016-2017.\n\"Rosa aggiornata al 25 agosto 2016\"."}
{"id": "2488797", "revid": "25681407", "url": "https://it.wikipedia.org/wiki?curid=2488797", "title": "Stadio Olimpico La Pontaise", "text": ""}
{"id": "2488800", "revid": "767487", "url": "https://it.wikipedia.org/wiki?curid=2488800", "title": "Il sesso delle ciliegie", "text": "Il sesso delle ciliegie \u00e8 un romanzo di Jeanette Winterson del 1989.\nIl libro si divide in due fasce temporali, il passato ed il futuro, confrontando le due realt\u00e0 in un'unica metafora: l'eterno presente.\nGli eventi si svolgono a Londra.\n\u00c8 la storia di una madre ambigua che adotta un bambino che trova per caso, e che chiamer\u00e0 Giordan.\nIl ragazzo crescer\u00e0 con la costante condizione di precariet\u00e0 dovuta all'incertezza di vita che le offre la donna, ma non togliendogli mai la voglia di scoprire nuove opportunit\u00e0 e nuove terre.\nLa storia si intreccia nella metafora della propria percezione del tempo e nel mito di se stessi, partorendo ad ogni accadimento un nuovo elemento vitale.\nGiordan, nel corso della sua avventura che fino alla fine sar\u00e0 interminabile, avr\u00e0 modo di incontrare personaggi molto singolari che lo metteranno sulla retta via e che gli faranno comprendere la vera importanza del percepire il proprio eterno presente.\nAd un certo punto il ragazzo si innamora di una ballerina che a quanto pare, appartiene solo al mondo della sua immaginazione, cos\u00ec facendo, Giordan inizier\u00e0 un lungo percorso che in realt\u00e0 si riveler\u00e0 il suo reale percorso di vita: l'immaginazione; che lo porta ovunque e lo sostiene negli eventi.\nIn tutto questo, la madre, condurr\u00e0 la sua esistenza in maniera selvaggia ma allo stesso tempo formativa, lontano dal figlio che ad un certo punto prender\u00e0 la via del mare grazie ad un giardiniere della corona.\nLa donna, di cui non verr\u00e0 rivelato il nome, redenta dei suoi blasfemi peccati di cui nel corso dei fatti resteranno a lei come azioni dovute, attender\u00e0 l'arrivo del figlio, per poi fuggire dalla pestilenza che si \u00e8 abbattuta ormai da tempo a Londra.\nQuasi sul finire, il testo offre al lettore il confronto tra diverse realt\u00e0, facendo un balzo temporale in un'altra epoca, quella attuale, facendo rivivere le stesse vicende ai nuovi protagonisti; mettendo a confronto la loro consapevolezza del tempo e dello spazio, riunendo due realt\u00e0 simili ma consapevolmente prive di se stesse allo stesso modo del doversi credere \"qui ed ora\"; nel loro presente eterno."}
{"id": "2488806", "revid": "767487", "url": "https://it.wikipedia.org/wiki?curid=2488806", "title": "Casely", "text": "Ha debuttato nel 2005 con l'album \"Ill'Be\". Il disco ha catturato l'attenzione dei Diaz Brothers, che lo hanno messo sotto contratto nella la loro etichetta nel 2007. Il suo secondo album, \"1985\", \u00e8 in uscita nel 2009; la hit \"Emotional\" (scritta dallo stesso Casely) \u00e8 stata pubblicata nel febbraio 2008 ed \u00e8 riuscita ad entrare nel \"Billboard\" \"Hot R&amp;B/Hip-Hop Songs\".\nDiscografia.\nAlbum studio.\n2005: \"I'll Be\" \n2009: \"1985\""}
{"id": "2488812", "revid": "338769", "url": "https://it.wikipedia.org/wiki?curid=2488812", "title": "Papi Portal", "text": ""}
{"id": "2488815", "revid": "10125", "url": "https://it.wikipedia.org/wiki?curid=2488815", "title": "Rosanilina", "text": ""}
{"id": "2488818", "revid": "338769", "url": "https://it.wikipedia.org/wiki?curid=2488818", "title": "Pillin Guerra", "text": ""}
{"id": "2488819", "revid": "1442080", "url": "https://it.wikipedia.org/wiki?curid=2488819", "title": "Indian Summer", "text": "Indian summer (letteralmente \"estate indiana\") \u00e8 un'espressione idiomatica della lingua inglese per indicare quella che in lingua italiana \u00e8 chiamata l'estate di San Martino.\nIndian Summer pu\u00f2 inoltre riferirsi a:"}
{"id": "2488821", "revid": "124686197", "url": "https://it.wikipedia.org/wiki?curid=2488821", "title": "Lyrica", "text": "Lyrica \u00e8 un'opera di Enrico Panzacchi uscita in prima edizione nel 1877 e costituita da liriche inedite o gi\u00e0 apparse singolarmente su riviste o in opuscolo. L'opera ebbe abbastanza successo e nel 1878 fu pubblicata una seconda edizione, seguita, nel 1882, da una terza.\nL'opera.\nLa raccolta poetica \"Lyrica\" \u00e8 divisa in quattro libri pi\u00f9 un'appendice. Di gran lunga pi\u00f9 pregevoli sono le liriche incluse nella terza sezione, intitolata \"Piccolo romanziere\", che furono lodate dallo stesso Carducci. Le poesie contenute in questa sezione sono tutte destinate alla musica e si contraddistinguono dalla produzione coeva per la delicatezza e l'eleganza. A livello metrico dominano le canzoni-odi e le odi-canzonette.\nIl libro influenz\u00f2 Giovanni Pascoli: non solo ne \u00e8 prova una lettera scritta a Emma Corcos, datata 16 gennaio 1901, in cui Pascoli dice di amare molto Panzacchi e che le sue romanze lo impressionarono molto; un'altra conferma, infatti, \u00e8 fornita dal sonetto pascoliano \"Serenit\u00e0\" (datato 1885 e presente nelle \"Poesie varie\") che per il titolo e l'attacco prende senz'altro spunto da una lirica del Panzacchi contenuta in \"Lyrica\" e intitolata .\nStruttura del libro.\nQueste le poesie contenute nel libro:\nLibro primo.\nSerenitas.\nQuartine di endecasillabi piani e tronchi.\nUn notturno di Chopin.\nStudioso di storia della musica, Panzacchi in questa lirica introduce \u00abil tema della musica nella letteratura e nella poesia italiana contemporanea\u00bb\nLibro secondo (Funeralia).\nIn questa sezione ci sono delle liriche commemorative: alcune sono dedicate a uomini famosi del tempo, altre ad amici del poeta.\nMassimo D'Azeglio.\nOde di endecasillabi e settenari dedicata al celebre statista Massimo D'Azeglio.\nVincenzo Caldesi.\nEpodo di endecasillabi e settenari, dedicato a Vincenzo Caldesi.\nGiuseppe Mazzini.\nDue sonetti dedicati a Giuseppe Mazzini.\nCostantino Dall'Argine.\nPer l'amico Costantino Dall'Argine.\nLibro terzo (Piccolo romanziere).\nLe poesie di questa sezione erano state incluse precedentemente nel libro di Panzacchi intitolato \"Piccolo romanziere\".\nLa stanza vuota.\nRispetti continuati.\nLibro quarto.\nMeriggio.\nUna delle liriche pi\u00f9 celebri dell'intera raccolta e di cui si ricorder\u00e0 Gabriele D'Annunzio.\nL'Arena del Sole.\nLirica dedicata all'Arena del Sole, uno dei teatri di Bologna.\nAppendice.\nL'Appendice si compone di sole due poesie, dedicate a due personalit\u00e0 insigne dell'epoca, il Re Vittorio Emanuele II e il papa Pio IX, morti da poco.\nA Superga.\nDedicata a Vittorio Emanuele II, sepolto a Superga.\nA Pio IX.\nPolimetro dedicato al papa Pio IX morto da poco."}
{"id": "2488824", "revid": "326822", "url": "https://it.wikipedia.org/wiki?curid=2488824", "title": "Fattore di qualit\u00e0 (Terra)", "text": ""}
{"id": "2488825", "revid": "2153076", "url": "https://it.wikipedia.org/wiki?curid=2488825", "title": "Michael Bubl\u00e9 Meets Madison Square Garden", "text": "Michael Bubl\u00e9 Meets Madison Square Garden \u00e8 il terzo album live del cantante canadese Michael Bubl\u00e9, pubblicato il 15 giugno 2009 dalla Warner Music.\nL'album \u00e8 composto da un CD ed un DVD: nel CD sono contenute le tracce registrate durante il concerto al Madison Square Garden di New York, nel DVD sono presenti interviste, backstage e parte del concerto."}
{"id": "2488827", "revid": "889336", "url": "https://it.wikipedia.org/wiki?curid=2488827", "title": "Unione Sportiva Citt\u00e0 di Palermo 2009-2010", "text": "Questa voce raccoglie le informazioni riguardanti l'Unione Sportiva Citt\u00e0 di Palermo nelle competizioni ufficiali della stagione 2009-2010.\nStagione.\nIl nuovo allenatore per questa stagione \u00e8 Walter Zenga, che si porta Massimo Pedrazzini come vice, mentre la societ\u00e0 si arricchisce di una nuova figura, il Direttore Generale Mathias Greiner.\nLa preparazione atletica inizia il 9 luglio 2009 a Sankt Veit an der Glan (Austria), seguendo la tradizione degli ultimi anni. Sotto la nuova guida tecnica sono state giocate 6 amichevoli con squadre delle serie minori austriache, tutte vinte con un totale di 29 gol fatti e 4 reti subite.\nLa seconda parte del ritiro \u00e8 stata fatta come di consuetudine a Bad Kleinkirchheim, sempre in Austria, nella quale sono state giocate tre amichevoli (anche tutte queste vinte) contro Denizlispor (1-0), Rad Belgrado (3-2) e Pordenone (5-0). Il 2 agosto c'\u00e8 stata l'ultima seduta di allenamento. Fabrizio Miccoli, con 7 reti realizzate, \u00e8 stato il miglior marcatore del ritiro.\nL'8 agosto, in occasione della presentazione della squadra, viene allestito un triangolare con le spagnole Siviglia e Maiorca nell'ambito del \"1\u00ba Torneo Win Win Palermo - Trofeo Provincia Regionale di Palermo\". La compagine rosanero ha vinto la prima partita da 45' contro il Siviglia (1-0, rete di Miccoli) e perso quella contro il Maiorca (0-2) a cui \u00e8 andato il trofeo. In questa seconda partita l'attaccante pugliese ha riportato un trauma distorsivo-contusivo al ginocchio sinistro, che non gli ha comunque impedito di essere il grande protagonista della prima partita ufficiale della stagione, ovvero il Terzo turno di Coppa Italia contro la (4-2), nel quale ha realizzato una doppietta; le altre reti sono state segnate da F\u00e1bio Simpl\u00edcio e Edinson Cavani.\nIl campionato inizia sulla stessa falsariga di quello precedente: risultati positivi in casa (nella fattispecie la vittoria per 2-1 sul alla prima giornata) e risultati negativi in trasferta (sconfitta di misura contro la per 1-0 alla giornata numero due).\nA mercato chiuso, e dopo aver trovato squadra anche a molti calciatori Campioni d'Italia con la Primavera, un articolo de \"La Gazzetta dello Sport\" ha fatto evincere che la societ\u00e0 rosanero \u00e8 al nono posto di una speciale classifica che tiene conto del monte stipendi totale, il quale ammonta a 30 milioni di euro; inoltre, grazie alla presenza in rosa di molti giovani, la squadra \u00e8 stata paragonata a quella inglese dell'Arsenal, che ha tratto dalla presenza di giovani giocatori in squadra la propria fonte per i successi dei primi anni del 2000.\nDurante la prima sosta per le partite di qualificazione ai Mondiali della Nazionale italiana, scende in campo la Primavera rosanero Campione d'Italia in carica, a contendersi la Supercoppa italiana 2009 contro il , rispettivamente vincitore della Coppa Italia Primavera 2008-2009: la partita dell'8 settembre, che si celebra allo Stadio Renzo Barbera, termina 6-7 ai tiri di rigore, dopo che i tempi regolamentari si erano conclusi sul 2-2 e non vi era stata nessuna rete ai supplementari. I gol portano la firma di Daniele Conti e Stephan El Shaarawi, entrambi autori di una doppietta.\nL'11 settembre 2009 si \u00e8 conclusa la campagna abbonamenti, che ha fatto registrare 16.156 tessere sottoscritte: di queste, 12.327 sono stati i rinnovi e 3.829 sono stati i nuovi abbonamenti.\nLe prime due partite alla ripresa del campionato sono il pareggio casalingo contro il (1-1) e la sconfitta di misura in trasferta contro il (1-0), risultati negativi ottenuti anche a causa di errori arbitrali puntualmente denunciati dalla societ\u00e0 al termine della partita contro i ducali del 20 settembre. Seguiranno due pareggi: il primo per 3-3 contro la nel primo turno infrasettimanale della stagione, nel quale si \u00e8 visto il reparto offensivo in crescita e il primo gol di un centrocampista in campionato, Antonio Nocerino; l'altro quattro giorni dopo in trasferta con l'altra squadra capitolina, la (1-1). Dunque si assiste a una serie negativa di cinque partite senza vittorie, e con soli 6 punti in sei partite di campionato.\nDopo questa fase, la squadra inanella una serie di tre vittorie consecutive che la portano al 4\u00ba posto (la posiziona pi\u00f9 alta raggiunta in campionato, senza considerare il primo posto in coabitazione con altre cinque squadre dopo la vittoria alla prima giornata), con le prime due intermezzate dalla sosta per la Nazionale: nell'ordine le partite sono il 2-0 casalingo del 4 ottobre contro la Juventus (reti di Cavani e Simpl\u00edcio), l'1-2 in trasferta contro il del 18 ottobre a sette mesi dall'ultima vittoria esterna, fatta registrare l'8 marzo contro la Fiorentina (2-0), e infine l'1-0 contro l'Udinese che viene battuto con gol allo scadere di Bovo. Questa serie viene interrotta nella serata del 29 ottobre, nel turno infrasettimanale contro l', nella quale la squadra subisce una sconfitta per 5-3.\nSeguiranno poi altre tre partite senza vittoria, nell'ordine contro il Genoa in casa (0-0), il in trasferta (sconfitta per 3-1) e il (1-1): a seguito di questi risultati non positivi e il dodicesimo posto in classifica lontano dalla zona Europa, il presidente Zamparini prende la decisione di sollevare il mister Zenga dall'incarico di allenatore in data 23 novembre 2009 sostituendolo con Delio Rossi, che nella stagione precedente aveva vinto la Coppa Italia con la Lazio. Rossi Porta con s\u00e9 il suo staff composto dall'allenatore in seconda Fedele Limone e dal preparatore atletico Walter Vio, mentre Mario Paradisi viene confermato preparatore dei portieri.\nL'esordio di Rossi avviene il 26 novembre nel Quarto turno di Coppa Italia contro la (4-1), partita in cui segnano Igor Budan due volte, Miccoli su rigore e Cavani.\nLa vittoria per 2-1 contro il Cagliari alla 15\u00aa giornata - che segue la sconfitta per 1-0 della settimana precedente in trasferta a Verona contro il - interrompe la striscia di cinque partite senza vittoria, iniziata alla 10\u00aa giornata e conclusa quindi alla 14\u00aa. \u00c8 stata la prima vittoria in campionato sotto la nuova gestione tecnica, ed \u00e8 stata seguita da un'altra vittoria contro il Milan a San Siro per 2-0 con reti di Miccoli e Mark Bresciano.\nL'anno solare 2009 viene chiuso da una vittoria casalinga per 1-0 ai danni del (terza vittoria di fila); il girone di andata viene invece concluso con un pareggio in trasferta contro la Sampdoria (1-1) e la vittoria casalinga contro l'Atalanta (1-0). In tutte queste partite il marcatore rosanero \u00e8 stato Cavani, che ha segnato quindi tre reti consecutive.\nIl 14 dicembre viene giocato l'ottavo di finale di Coppa Italia contro la Lazio, con cui il Palermo perde per 2-0 venendo eliminato dalla competizione.\nIl girone di ritorno si apre con un pareggio a reti bianche nel posticipo al San Paolo contro il Napoli, mentre nella giornata successiva il Palermo sconfigge la Fiorentina per 3-0 con la prima doppietta in massima serie di Abel Hern\u00e1ndez. Con questi risultati la squadra rosanero ha inanellato sette risultati utili consecutivi (cinque successi e due pareggi), trattandosi della miglior serie utile dal ritorno in Serie A, serie interrotta con la sconfitta per 4-2 contro il Bari alla 22\u00aa giornata nella quale Javier Pastore ha segnato la sua prima rete sia in Serie A che con la maglia del Palermo.\nA seguito del ritorno alla vittoria della squadra nel successivo turno casalingo contro il Parma, la societ\u00e0, come successo all'andata proprio contro i ducali, ha ancora denunciato degli errori arbitrali a danno del Palermo, che nella persona di Zamparini sono stati quantificati in undici.\nSuccessivamente sono arrivate una sconfitta contro la Roma in trasferta (4-1) e due vittorie: la prima casalinga contro la Lazio per 3-1 e la seconda in trasferta a Torino contro la Juventus per 2-0, bissando il risultato pieno ottenuto anche nella precedente stagione. Al termine di questo periodo, i giocatori rosanero convocati dalle varie formazioni Nazionali, soprattutto in vista delle amichevoli pre-Mondiali, sono nove, un record per la societ\u00e0.\nDa questo momento in poi la compagine rosanero si piazza al quarto posto in campionato, mantenendolo per otto giornare, fino alla 34\u00aa partita. Seguirano infatti un'altra vittoria contro il Livorno (1-0), poi una sconfitta in trasferta contro l'Udinese (3-2), poi il pareggio casalingo per 1-1 contro l'Inter, quindi alla 29\u00aa giornata la squadra esce dallo Stadio Luigi Ferraris con un pareggio contro il Genoa per 2-2 ottenuto dai padroni di casa solo al 98' su calcio di rigore.\nLa squadra quindi si conferma molto solita tra le mura amiche, e pi\u00f9 fragile in trasferta. A riprova ne sono i seguenti risultati ottenuti in casa contro il Bologna (2-1) in cui esordiscono in Serie A sia Marco Calderoni che Ond\u0159ej \u010cel\u016fstka, in trasferta nel derby contro il Catania (sconfitta per 2-0), in casa contro il Chievo (vittoria per 3-1) e nuovamente in trasferta contro il Cagliari (pareggio per 2-2 con le due reti segnate nei minuti finali). Al termine di quest'ultima partita, il Palermo cala di una posizione piazzandosi al quinto posto, scavalcato dalla Sampdoria. Con la successiva vittoria casalinga contro il Milan per 3-1, il Palermo ottiene aritmeticamente la qualificazione alle coppe europee con tre giornate d'anticipo.\nSegue la vittoriosa trasferta contro il Siena per 2-1, preludio dello scontro diretto alla penultima giornata contro la Sampdoria. Gli ospiti hanno due risultati su tre a loro favore, mentre il Palermo deve solo vincere: alla fine la partita termina 1-1. Alla luce di questo risultato, solo la vittoria all'ultima giornata contro l'Atalanta in contemporanea a un passo falso della Sampdoria permetterebbe l'accesso dei rosanero alla UEFA Champions League 2010-2011, ma, se la vittoria dei rosanero arriva grazie alla prima e unica doppietta stagionale di Cavani, puntualmente arriva anche la vittoria dei blucerchiati: la posizione finale del Palermo in campionato \u00e8 dunque il 5\u00ba posto, raggiunto per la terza volta nella storia.\nL'ottima stagione, probabilmente la migliore della storia rosanero, ha fatto registrare vari record: l'imbattibilit\u00e0 casalinga, il nuovo record di 65 punti totali, i 59 gol fatti come nella stagione 1950-1951, le sole 9 sconfitte come nella stagione 2004-2005 e infine le 18 vittorie totali, una in pi\u00f9 della stagione 2008-2009. Considerando la classifica avulsa tra le prime sette classificate in campionato, ovvero le societ\u00e0 qualificatesi alle coppe europee, il Palermo \u00e8 stata la migliore squadra negli scontri diretti, trovandosi in testa a questa speciale classifica con 20 punti, uno in pi\u00f9 di Inter e Sampdoria. Di pi\u00f9, l'allenatore Rossi stabilisce il miglior rendimento in carriera facendo 48 punti in sole 25 partite.\nIl calciatore pi\u00f9 presente \u00e8 stato Mattia Cassani, con 37 partite giocate in campionato e 3 in Coppa Italia. Il miglior marcatore \u00e8 stato Fabrizio Miccoli, con 19 reti in campionato e 22 se si comprendono anche quelle nella coppa nazionale; la coppia formata da lui ed Edinson Cavani \u00e8 stata la terza per reti totali segnate.\nA fine stagione sono sette i giocatori rosanero convocati nelle rispettive Nazionali, in vista del campionato mondiale di calcio 2010: il portiere Salvatore Sirigu, i difensori Mattia Cassani, Simon Kj\u00e6r e Dorin Goian, i centrocampisti Javier Pastore e Mark Bresciano e l'attaccante Edinson Cavani. Tranne Sirigu, Cassani e Goian, gli altri sono tutti inseriti nelle liste per la competizione.\nDa dati diffusi dalla Lega Calcio in data 19 maggio 2010, il Palermo risulta al decimo posto in relazione al numero di spettatori che hanno seguito le gare casalinghe della propria squadra: la media \u00e8 di 24.978 spettatori a partita. Per quanto riguarda la percentuale di posti occupati, il Palermo si trova al nono posto con il 67.80% dei posti occupati per gli incontri casalinghi.\nMaglie e sponsor.\nLo sponsor tecnico per la stagione 2009-2010 e per l'ultima volta \u00e8 Lotto, mentre lo sponsor ufficiale \u00e8 stato, come nella stagione precedente, BetShop Italia fino all'inizio di marzo, quando \u00e8 stato sostituito con Gruppo Eurobet in seguito a una rottura, maturata nel tempo, a causa della squalifica per doping di Moris Carrozzieri che ha portato la BetShop a non rispettare pi\u00f9 gli accordi presi.\nPer il secondo anno consecutivo le maglie saranno le stesse. La prima maglia, con il colletto a \"V\", \u00e8 rosa con strisce nere sulle spalle e sul fianco e presenta cuciture in oro; la seconda maglia \u00e8 bianca con dettagli rosa; la terza maglia \u00e8 come la prima, con i colori opposti.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\nGli acquisti iniziali pi\u00f9 importanti sono stati gli argentini Javier Pastore e Nicol\u00e1s Bertolo, pi\u00f9 i vari rientri dai prestiti e le cessioni con la stessa formula dei giovani Campioni d'Italia a squadre di serie inferiori per maturare e fare esperienza.\nIl 5 agosto viene ufficializzato lo scambio di portieri tra Palermo e Genoa: il Campione del Mondo Marco Amelia passa in rossoblu mentre il brasiliano Rubinho arriva in Sicilia. \u00c8 il secondo scambio di portieri fatto dalla societ\u00e0 in questa sessione di mercato, in quanto in precedenza un'altra trattativa simile era stata fatta con il Novara con lo scambio Ujkani-Giacomo Brichetto. Il giorno seguente viene acquistato il difensore della Nazionale rumena Dorin Goian.\nGli ultimi acquisti sono stati quelli di Cristian Melinte, giovane rumeno svincolato, e Manuele Blasi, centrocampista del preso alla chiusura il 31 agosto.\nNel mercato di riparazione invernale tutti i movimenti, a eccezione di quello che ha portato il poco utilizzato Davide Succi al Bologna, si cono concretizzati l'ultimo giorno utile, ovvero il 1\u00ba febbraio 2010. C'\u00e8 stato lo scambio dei prestiti dei portieri Benussi-Rubinho con il Livorno e quello dei terzini Calderoni-Melinte con il Piacenza; Conti, mai utilizzato, \u00e8 passato in compartecipazione all'Arezzo mentre \u00e8 stato prelevato dallo Slavia Praga il terzino Ond\u0159ej \u010cel\u016fstka; chiudono il quadro altre operazioni minori."}
{"id": "2488828", "revid": "765341", "url": "https://it.wikipedia.org/wiki?curid=2488828", "title": "Mirebeau-sur-B\u00e8ze (accampamento romano)", "text": "Laccampamento legionario di Mirebeau fu creato probabilmente per la prima volta nel territorio dei Lingoni, non molto distante da \"Vesontio\", all'epoca di Augusto, dopo circa 30 anni dall'occupazione della Gallia di Cesare degli anni 58-50 a.C. e la successiva fase di romanizzazione, e riaperto attorno al 70. Si trattava di un centro strategico non molto distante dalla capitale \"Lugdunum\" e dal \"limes renano\" della \"Germania inferiore\".\nStoria.\nDa Cesare ad Augusto (52 - 13 a.C.).\nIl campo sorse in una zona utilizzata gi\u00e0 da Gaio Giulio Cesare, durante la conquista della Gallia (58-50 a.C.). Sappiamo, infatti, che nel 53 a.C. Cesare colloc\u00f2 due legioni nel Paese dei Lingoni, mentre dopo la resa di Alesia invi\u00f2 nei pressi di \"Vesontio\" (tra i Sequani) le legioni VII, XV e la cavalleria con Tito Labieno ed il suo luogotenente, Marco Sempronio Rutilo..\nL'accampamento di Mirebeau, che sorse in et\u00e0 augustea attorno al 19 a.C. (e comunque prima del 15 a.C.) quando la legio XIV \"Gemina\" fu trasferita dalla Gallia Aquitania (localit\u00e0 Aulany). Fu costruito non molto distante da dove lo stesso Cesare aveva posto i suoi \"hiberna\" oltre un ventennio prima. Il \"castra\" fu probabilmente chiuso nel 13 a.C., in vista delle campagne di Druso maggiore del 12-9 a.C. in Germania Magna, quando la legio XIV \"Gemina\" fu trasferita a \"Mogontiacum\" sul Reno; pi\u00f9 difficilmente cess\u00f2 la sua attivit\u00e0 militare dopo la disfatta di Varo del 9.\nDa Vespasiano a Domiziano (70-90 c.a.).\nQui fu acquartierata la legio VIII Augusta ai tempi dell'imperatore romano Vespasiano, o fores solo sue \"vexillationes\" in seguito alla rivolta dei Lingoni guidati da un certo Giulio Sabino, considerando la sua importante posizione strategica lungo la strada romana che conduceva da Langres, a Pontailler fino a Besan\u00e7on e monitorare le trib\u00f9 galliche dei Sequani e degli Edui. \nFu utilizzato quale centro strategico arretrato, a ridosso della frontiere renana, nel corso delle campagne germaniche dell'imperatore Domiziano degli anni 83-84. Dopo circa vent'anni di permanenza in questo \"castrum\" la legione VIII \"Augusta\" fu inviata ad \"Argentoratae\", a difesa del \"limes\" del Reno (attorno all'89). Il campo militare era di ben 25 ettari circondata da fossati ed un muro alto fino a 5 metri."}
{"id": "2488830", "revid": "611126", "url": "https://it.wikipedia.org/wiki?curid=2488830", "title": "R410a", "text": ""}
{"id": "2488833", "revid": "767487", "url": "https://it.wikipedia.org/wiki?curid=2488833", "title": "Ziggy Marley and the Melody Makers", "text": "Gli Ziggy Marley and the Melody Makers sono stati un gruppo reggae giamaicano fondato da quattro figli di Bob e Rita Marley.\nStoria.\nIl gruppo nasce nel 1986 da una precedente richiesta del padre. Inizialmente Ziggy era visto come frontman del gruppo, anche se Stephen partecipava alla stesura dei testi e vestiva la stessa importanza del fratello maggiore nel gruppo. Il primo singolo si chiama \"Children Playing in the Streets\", risale al 1979, ed \u00e8 scritto da Bob Marley, e verr\u00e0 cantato da Ziggy e Stephen al funerale del padre, nel 1981. Il secondo singolo \u00e8 \"What a Plot\", prodotto dalla Tuff Gong, che suonano al Reggae Sunsplash. Nel 1984 i quattro collaborano con un produttore britannico, Steve Levine, che li porter\u00e0 a produrre il primo album, \"Play the Game Right\". Nel 1986 arriva il secondo album, \"Hey World!\", in cui Stephen si fa notare affiancandosi a Ziggy come leader del gruppo. Dopo l'album il gruppo parte per il primo tour, accompagnato da Nadine Sutherland e dalle I-Threes.\nNel 1988 il gruppo ha gi\u00e0 ottenuto una buona popolarit\u00e0, e si chiude in studio con Tina Weymouth e Chris Frantz dei Talking Heads pre registrare il nuovo album, \"Conscious Party\", che vince il Grammy Award come Miglior album reggae; il singolo \"Tomorrow People\" \u00e8 una grande hit. Nel 1989 viene pubblicato \"One Bright Day\", che vince ancora il Grammy e si posiziona al 26\u00ba posto nella classifica statunitense. L'anno successivo i quattro pubblicano \"Jahmekya\", che per\u00f2 non ottiene un buon successo, viene nominato ai Grammy Awards ma vince \"Time Will Tell - a Tribute to Bob Marley\" di Bunny Wailer ed il singolo \"Good Time\" passa praticamente inosservato.\nIl gruppo decide allora di cambiare direzione, tornando al roots classico, e viene accompagnato in studio da Aston Barrett, gi\u00e0 bassista dei Wailers, per realizzare ' che verr\u00e0 pubblicato nel 1993 per la Virgin Records. L'etichetta realizza la prima raccolta, ', che contiene 17 singoli del passato. Successivamente i Melody Makers fondano l'etichetta Ghetto Youth United, in collaborazione con Elektra Entertainment con cui pubblicano nel 1995 \"Free Like We Want 2 B\", un album pi\u00f9 R'n'B. Due anni dopo esce \"Fallen is Babylon\", un album che mescola R'n'B e raggamuffin, che li porta a vincere un altro Grammy Awards. Nel 1998 tornano al Reggae Sunsplash e, prima dell'arrivo del nuovo millennio, pubblicano \"Spirit of Music\". L'ultimo lavoro \u00e8 \"Ziggy Marley &amp; the Melody Makers Live Vol. 1\", pubblicato nel 2000. Il gruppo si scioglie ufficialmente nel 2002."}
{"id": "2488834", "revid": "9531", "url": "https://it.wikipedia.org/wiki?curid=2488834", "title": "Libro dei versi", "text": ""}
{"id": "2488835", "revid": "1702319", "url": "https://it.wikipedia.org/wiki?curid=2488835", "title": "Chiesa di San Lodovico (Orvieto)", "text": "La chiesa di San Lodovico \u00e8 una chiesa di Orvieto situata in piazza de' Ranieri.\nStoria e descrizione.\nL'assetto attuale della struttura si deve ad un restauro eseguito nel 1778; con esso fu cambiata la disposizione e la facciata della chiesa, che in precedenza era rivolta verso la rupe.\nAll'interno della chiesa sono visibili due dipinti: \"Gli Innocenti che adorano Ges\u00f9 Bambino\" (1410), tempera su tela del pittore Andrea di Giovanni, ed il dipinto raffigurante San Ludovico di Girolamo Nebbia (1636)."}
{"id": "2488837", "revid": "184925", "url": "https://it.wikipedia.org/wiki?curid=2488837", "title": "Ziggy Marley and The Melody Makers", "text": ""}
{"id": "2488838", "revid": "184925", "url": "https://it.wikipedia.org/wiki?curid=2488838", "title": "Ziggy Marley &amp; the Melody Makers", "text": ""}
{"id": "2488841", "revid": "184925", "url": "https://it.wikipedia.org/wiki?curid=2488841", "title": "Melody Makers", "text": ""}
{"id": "2488843", "revid": "17204", "url": "https://it.wikipedia.org/wiki?curid=2488843", "title": "The Lost Vikings II", "text": ""}
{"id": "2488846", "revid": "110157", "url": "https://it.wikipedia.org/wiki?curid=2488846", "title": "Wind in the Wires", "text": "Wind in the Wires \u00e8 il secondo album del cantautore britannico Patrick Wolf, pubblicato dall'etichetta discografica Tomlab il 2 febbraio 2005.\nL'album, che presenta un suono tipicamente folk, \u00e8 stato prodotto in onore delle origini del cantautore, risalenti alla Cornovaglia e all'Irlanda, e parla in particolare di tradizioni e leggende di quelle zone.\nDal CD sono stati tratti tre singoli di successo: \"The Libertine\", brano estremamente accurato e dalle frasi azzeccate, che invita alla ribellione, \"Wind in the Wires\" e \"Tristan\", che parla della leggenda di Tristano ed Isotta, dal noto racconto epico di Alfred Tennyson)."}
{"id": "2488864", "revid": "1924342", "url": "https://it.wikipedia.org/wiki?curid=2488864", "title": "Dime/Tell Me (Remix)", "text": "Dime/Tell Me (Remix) \u00e8 un brano musicale del cantante statunitense hip hop Pitbull. \u00c8 il terzo singolo tratto dal suo album \"El Mariel\"."}
{"id": "2488865", "revid": "767487", "url": "https://it.wikipedia.org/wiki?curid=2488865", "title": "Next Generation Hardcourts 2005", "text": "Il Next Generation Hardcourts 2005 \u00e8 stato un torneo di tennis giocato sul cemento.\n\u00c8 stata la 29\u00aa edizione del Next Generation Hardcourts,\nche fa parte della categoria International Series nell'ambito dell'ATP Tour 2005.\nSi \u00e8 giocato ad Adelaide in Australia dal 3 al 9 gennaio 2005.\nJoachim Johansson ha vinto il titolo nel singolare.\nCampioni.\nSingolare.\n Joachim Johansson ha battuto in finale Taylor Dent 7-5, 6-3\nDoppio.\n Xavier Malisse / Olivier Rochus hanno battuto in finale Simon Aspelin / Todd Perry 7-6 (7-5), 6-4"}
{"id": "2488870", "revid": "287204", "url": "https://it.wikipedia.org/wiki?curid=2488870", "title": "Campina do Sim\u00e3o", "text": "Campina do Sim\u00e3o \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488876", "revid": "287204", "url": "https://it.wikipedia.org/wiki?curid=2488876", "title": "Goioxim", "text": "Goioxim \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 275 km dalla capitale dello Stato Curitiba."}
{"id": "2488884", "revid": "1543377", "url": "https://it.wikipedia.org/wiki?curid=2488884", "title": "David Camus", "text": "Ha lavorato come editore, traduttore e ha realizzato documentari per la televisione. Insieme a Duvic Patric, come co-direttore della Pocket terreur, ha pubblicato circa 200 libri. Tra gli autori pubblicati fa parte Valerio Evangelisti. Nel 2002 si dimette dal ruolo di co-direttore presso la Pocket Terreur. Nel 2005 pubblica il suo primo libro \"Les Chevaliers du Royaume\", con cui vince\nil \"Prix Relay du Meilleur Roman d'\u00c9vasion 2005\". Il libro \u00e8 il primo della saga, formata da 5 cinque libri, intitolata \"Roman de la Croix\". Nel 2008 esce il secondo libro della serie intitolato \"Morgennes\". L'uscita del terzo libro della serie \"Crucif\u00e8re\" \u00e8 prevista verso la fine del 2009. Mentre le uscite degli ultimi due capitoli, sono previste nel 2010 e 2011. I primi due libri sono stati pubblicati in Italia, dalla casa editrice Edizioni Piemme. \"Il cavaliere della vera croce\" nel 2005 e \"La croce e la spada\" nel 2008. Stranamente in Italia la serie non \u00e8 titolata.\nCuriosit\u00e0.\n\u00c8 il nipote di Albert Camus, vincitore del premio Nobel nel 1957. Questo ha ritardato molto il suo esordio letterario, perch\u00e9 spaventato di essere paragonato al nonno. Per questo motivo ha scelto il romanzo storico come punto di partenza, dicendo: \u00ab\"Volevo cimentarmi in un genere in cui mio nonno non avesse messo piede\"\u00bb."}
{"id": "2488885", "revid": "125806748", "url": "https://it.wikipedia.org/wiki?curid=2488885", "title": "Ricky Gervais", "text": "Noto per la sua comicit\u00e0 feroce e politicamente scorretta, Ricky Gervais ha vinto sette BAFTA, cinque British Comedy Awards, due Emmy Awards, tre Golden Globes e due Rose d'Oro; \u00e8 inoltre stato nominato per uno Screen Actors Guild Award nel 2008, nella categoria Miglior attore in una serie commedia, grazie al suo ruolo in \"Extras\".\nBiografia.\nGervais \u00e8 nato a Reading, nel Berkshire, il 25 giugno 1961 da padre franco-canadese, Lawrence Raymond \"Jerry\" Gervais (1919-2002), trasferitosi nel Regno Unito durante la seconda guerra mondiale, e da madre britannica, Eva Sophia House (1925-2000). Inizia la sua carriera come cantante nel gruppo new wave Seona Dancing con il quale raggiunge una discreta popolarit\u00e0 all'inizio degli anni ottanta, prosegue diventando speaker alla radio e partecipando a diversi programmi televisivi comici. Il successo arriva nel 2001 con la serie televisiva della BBC \"The Office\", della quale \u00e8 anche autore, interpretando il ruolo di David Brent.\nDalla fine degli anni novanta inizia a esibirsi come stand-up comedian. Dal 2003 al 2010 si esibisce in molteplici tour internazionali e rilascia quattro spettacoli in DVD, poi trasmessi anche in televisione. Nel 2016 torna sul palco e nel 2018, dopo oltre un anno di tour, viene rilasciato in esclusiva Netflix il suo ultimo \"special\" chiamato \"Humanity\". Nel 2006 ha scritto una puntata de \"I Simpson\" e partecipato come guest star doppiando il proprio personaggio.\nNel 2008 ha prestato la sua voce e la sua persona al videogame per PC, Xbox 360 e PS3 \"GTA IV\", nel quale ha recitato nel ruolo di se stesso. Alcuni suoi sketch sono infatti riproposti nel locale di cabaret \"Split Sides\" a Liberty City (citt\u00e0 in cui \u00e8 ambientato il videogame). Il 2009 vede il suo esordio alla regia cinematografica con \"Il primo dei bugiardi\". Ha ricevuto diversi premi importanti tra i quali figurano sette BAFTA, cinque British Comedy Awards, tre Golden Globe e due Emmy. Ha presentato le cerimonie di premiazione dei Golden Globe del 2010, 2011, 2012, 2016 e 2020.\nVita privata.\nHa conosciuto la sua compagna, la scrittrice Jane Fallon, durante gli studi universitari a Londra nel 1982. Si dichiara ateo agnostico, inoltre fa parte del National Secular Society. \u00c8 anche un sostenitore dei diritti degli animali ed \u00e8 vegetariano. Gervais ha dichiarato, durante una puntata del Graham Norton Show, di non possedere una patente di guida, dal momento che \"non si pu\u00f2 bere e allo stesso tempo guidare\".\nDoppiatori italiani.\nDa doppiatore \u00e8 sostituito da:"}
{"id": "2488886", "revid": "287204", "url": "https://it.wikipedia.org/wiki?curid=2488886", "title": "Cantagalo (Paran\u00e1)", "text": "Cantagalo \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488887", "revid": "109638935", "url": "https://it.wikipedia.org/wiki?curid=2488887", "title": "La Terra moltiplicata", "text": "La Terra moltiplicata (\"Quarantine\") \u00e8 un romanzo di fantascienza hard del 1992 dello scrittore australiano Greg Egan.\nNella cornice di un poliziesco il romanzo esplora le conseguenze dell'Interpretazione di Copenaghen (o piuttosto della variante Coscienza causa del collasso) della meccanica quantistica, che Egan riconosce di aver scelto pi\u00f9 per il suo valore di intrattenimento che per la sua probabilit\u00e0 di essere corretta.\nAmbientazione.\nIl romanzo \u00e8 ambientato nel prossimo futuro (2034-2080), dopo che il sistema solare \u00e8 stato racchiuso nella Bolla: uno scudo impenetrabile costruito da alieni o da esseri umani extra-solari; la Bolla non consente alla luce di entrare e pertanto le stelle non possono pi\u00f9 essere viste.\nQuesto elemento, che in un primo momento sembra essere il mero sfondo, in realt\u00e0 \u00e8 centrale nella trama.\nNel romanzo si ipotizza che un processo fisico nel cervello umano provochi il collasso delle funzioni d'onda quantistiche che rappresentano i sistemi, in particolari stati quantici. \nL'osservazione umana dell'universo ne stava riducendo le diversit\u00e0 e potenzialit\u00e0: ad esempio, rendendolo inabitabile agli esseri che si affidavano alle stelle come a qualcosa di diverso dalle enormi fornaci a fusione nucleare osservate dagli astronomi umani.\nQuindi si suppone che la Bolla fosse stata costruita per impedire all'umanit\u00e0 di provocare distruzioni massicce sul resto dell'universo attraverso il mero processo di osservazione.\nNel corso del romanzo, la situazione si complicata ulteriormente quando i ricercatori umani scoprono un modo per modificare il cervello per fornire un controllo cosciente sul processo, consentendo alle persone di sospendere a volont\u00e0 il collasso della funzione d'onda e di scegliere in quale stato farla collassare.\nCi\u00f2 consente a una persona di scegliere l'esito di qualsiasi evento non deterministico (come il lancio di una moneta) a condizione che non sia osservato da chiunque ancora provochi involontariamente il collasso delle funzioni d'onda.\nCi\u00f2 \u00e8 usato per realizzare una serie di eventi a bassa probabilit\u00e0, come un effetto tunnel attraverso porte chiuse o il passare davanti a delle guardie senza essere visti perch\u00e9 accade che tutte stiano guardando da un'altra parte.\nIl romanzo contiene anche idee non legate alla meccanica quantistica: in particolare il fatto che la gente normalmente scarica software che viene eseguito all'interno del proprio cervello, in \"mod neurali\" (i cui titoli sono sempre indicati in grassetto, come Sentinel o P3) che si installano inalando alcune gocce di un fluido contenente microrganismi geneticamente modificati che trasportano nanomacchine in grado di riconfigurare le cellule cerebrali.\nTrama.\nIl protagonista e narratore della storia \u00e8 Nick Stavrianos, un investigatore privato che accetta il caso di una donna scomparsa da un istituto psichiatrico, le sue indagini lo conducono all'Ensemble: un'organizzazione che sta sviluppando un mod neurale che inibisce quella parte del cervello che causa il collasso della funzione d'onda: il \"mod di autostato\".\nQuesto mod permette all'utente di smettere di essere un osservatore nel senso della meccanica quantistica e di conseguenza di \"moltiplicarsi\", ossia di esistere in una sovrapposizione di stati diversi allo stesso tempo e di scegliere l'autostato preferito dalla gamma di stati possibili quando la personale funzione d'onda viene collassata.\nNick viene assoggettato al controllo dell'Ensemble attraverso l'installazione forzata nel cervello di un \"mod di lealt\u00e0\" che rende il fedele appoggio all'organizzazione lo scopo primario della sua vita.\nIn seguito egli incontra il Canon: un gruppo di persone costrette come lui ad essere fedeli all'Ensemble che hanno scoperto che i loro guardiani non hanno specificato esattamente qual \u00e8 l'oggetto della loro fedelt\u00e0 (ad eccezione del nome); di conseguenza, essendone i membri pi\u00f9 fedeli, cominciano essi stessi a definire ci\u00f2 che \u00e8 l'Ensemble.\nNick si unisce al Canon, per poi rubare il mod di autostato.\nUn membro deviato del Canon infetta tutta l'umanit\u00e0 con il software (normalmente, n\u00e9 i microrganismi n\u00e9 le nanomacchine utilizzate per l'installazione dei mod neurali possono sopravvivere a lungo al di fuori del corpo umano, ma in questo caso lo scienziato deviato ha utilizzato il mod di controllo dell'autostato per modificare tale loro caratteristica), di conseguenza la causalit\u00e0 \u00e8 indebolita in tutto il mondo e gli umani impreparati, senza sapere che cosa fare con la loro nuova libert\u00e0, rompono il tessuto della realt\u00e0; le stelle riappaiono improvvisamente nel cielo.\nPoi le cose improvvisamente tornano alla normalit\u00e0 (tranne il mod di lealt\u00e0), Nick si interroga cercando di capire perch\u00e9 l'umanit\u00e0 \"moltiplicata\" abbia scelto di restituire il mondo alla normalit\u00e0.\nEdizioni.\nIl romanzo \u00e8 stato tradotto da Nicola Fantini e pubblicato in Italia nel 1995 e nel 1998 dalla Editrice Nord."}
{"id": "2488890", "revid": "339392", "url": "https://it.wikipedia.org/wiki?curid=2488890", "title": "Fisiomedia Manacor", "text": ""}
{"id": "2488892", "revid": "287204", "url": "https://it.wikipedia.org/wiki?curid=2488892", "title": "Espig\u00e3o Alto do Igua\u00e7u", "text": "Espig\u00e3o Alto do Igua\u00e7u \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 356\u00a0km dalla capitale dello Stato Curitiba."}
{"id": "2488893", "revid": "287204", "url": "https://it.wikipedia.org/wiki?curid=2488893", "title": "Foz do Jord\u00e3o", "text": "Foz do Jord\u00e3o \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488895", "revid": "830939", "url": "https://it.wikipedia.org/wiki?curid=2488895", "title": "Purismo (letteratura)", "text": "In generale, col termine Purismo si \u00e8 soliti indicare un atteggiamento di conservazione della lingua fondato sul rifiuto ad accogliere neologismi e parole provenienti da lingue straniere; in letteratura il purismo \u00e8 caratterizzato anche dalla tendenza ad assumere come modello un secolo, o uno scrittore, definito \"aureo\". Per Purismo, in particolare, si indica quel movimento che si svilupp\u00f2 in Italia nella prima met\u00e0 del XIX secolo proponendo il ritorno all'uso della lingua italiana dell'aureo Trecento.\nStoria.\nPrecursori del Purismo sono presenti gi\u00e0 alla fine del XVIII secolo. Nel 1791 Giovanni Francesco Galeani Napione scrisse un libello in cui, in nome della purit\u00e0 della lingua, si criticava Melchiorre Cesarotti reo di aver teorizzato la lingua come una materia in continuo e inevitabile divenire con l'uso. Il padovano Giulio Cesare Becelli nei cinque dialoghi \"Se oggid\u00ec scrivendo si debba usare la lingua italiana del buon secolo\" (1737) sostenne, contro il Cesarotti, che la lingua italiana potesse essere \"artifiziosa e sublime\" solo se fossero stati imitati \"i tre lumi della lingua\" del Trecento, Dante, Petrarca e Boccaccio.\nIl movimento letterario del Purismo si svilupper\u00e0 ai primi del XIX secolo in Veneto, sulle orme del Beccelli. Il suo principale rappresentante, il padre Antonio Cesari, gi\u00e0 nel 1805, come membro della \"Societ\u00e0 dei Veronesi\" per la ristampa del Vocabolario della Crusca, aveva pubblicato un \"Manifesto\" in cui si divulgavano le due idee fondamentali del Purismo: 1) la lingua come entit\u00e0 chiusa e perfetta (e in questo il Cesari si opponeva al Cesarotti) e 2) la superiorit\u00e0 del dialetto toscano del Trecento sugli altri dialetti sia per la bellezza e la spontaneit\u00e0 di quell'idioma lingua, sia perch\u00e9 Dante, Petrarca e Boccaccio avrebbero dovuto essere il modello per gli scrittori di ogni tempo. Il Cesari infatti giunse a sostenere il ripristino di vocaboli utilizzati nel Trecento e ormai decaduti. Gli interessi del Cesari erano prevalentemente lessicali; non dava infatti molta importanza alle regole grammaticali.\nLa pubblicazione del Manifesto della \"Societ\u00e0 dei Veronesi\" suscit\u00f2 adesioni, ma anche avversioni. Vincenzo Monti non risparmi\u00f2 l'ironia, in alcuni articoli apparsi sulla rivista \"Poligrafo\" (1813), riguardo ad alcuni discutibili criteri di scelta lessicale e agli eccessi ideologici del Purismo. Cesari rispose alle critiche con varie opere polemiche: \"Dissertazione sopra lo stato presente della lingua italiana\" (1808), \"Le Grazie\" (1813), \"Articolo per giovani studiosi contro le novit\u00e0 in opere di lingua italiana\" (postumo, 1828). I letterati classicisti del primo Ottocento furono seguaci alquanto cauti del purismo. Per es., l'abate Angelo Dalmistro, di Murano, pur accettando gli autori del Trecento come modello di lessico e stile, diversamente dal Cesari rifiuta gli arcaismi, \"i rancidumi che puzzano di morto\"; il trevigiano Giuseppe Bianchetti, purista moderato \", anche se d'accordo con i puristi nel bandire i vocaboli stranieri, accetta i neologismi se sanciti dall'uso comune. Il trevigiano Michele Colombo, pur riconoscendo la preminenza della lingua trecentesca, afferma che gli scrittori moderni devono adattarla alle condizioni culturali e scientifiche del tempo.\nA Napoli il movimento purista fu rappresentato dal marchese Basilio Puoti di cui Francesco De Sanctis, che di Puoti fu allievo, lasci\u00f2 un affettuoso ritratto nella \"Giovinezza\" e nell'\"Ultimo dei puristi\". Per Puoti il periodo aureo, accanto al Trecento, era il Cinquecento. Puoti apr\u00ec il suo palazzo ai giovani pi\u00f9 colti di Napoli che educ\u00f2 allo studio dei classici italiani precedenti il XVI secolo: escludeva pertanto tutti gli autori moderni e quelli stranieri. In particolare, Puoti si sforzava di eliminare i termini derivati dal francese e di sostituirle con vocaboli desunti da autori del Trecento. La posizione del Puoti \u00e8 tuttavia meno intransigente di quella del Cesari per quanto riguarda la parte lessicale: il marchese infatti rifuggiva dai vocaboli del Trecento caduti in disuso che, a differenza del Cesari, giudicava ridicoli. Rimaneva tuttavia un purista nell'additare a modello lo stile degli autori del '300, soprattutto Boccaccio. Posizioni analoghe a quelle del marchese Puoti ebbero Saverio Baldacchini di Barletta, che peraltro di Puoti fu allievo, Luigi Fornaciari di Lucca, e il gesuita Luigi Maria Rezzi che fu per Roma quello che Basilio Puoti era stato per Napoli: un maestro capace, con il suo insegnamento, di condurre alla conoscenza effettiva degli studi di filologia e di linguistica. Ferdinando Ranalli (1813-1894), classicista e purista fervente, pubblic\u00f2 numerose opere di teoria letteraria, di storiografia e politica contemporanea utilizzando tuttavia la lingua dei cinquecentisti, con esiti talora sconcertanti.\nDel tutto differente dagli altri puristi fu invece Pietro Giordani. Additava la lingua dei testi trecenteschi, di cui apprezzava l'eleganza e la purezza; ma aggiungeva che quella lingua doveva essere appresa \"ai fonti, non alle cisterne\"."}
{"id": "2488897", "revid": "115233", "url": "https://it.wikipedia.org/wiki?curid=2488897", "title": "Libri rari", "text": ""}
{"id": "2488898", "revid": "287204", "url": "https://it.wikipedia.org/wiki?curid=2488898", "title": "Laranjeiras do Sul", "text": "Laranjeiras do Sul \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 360 km dalla capitale dello Stato Curitiba."}
{"id": "2488901", "revid": "6923", "url": "https://it.wikipedia.org/wiki?curid=2488901", "title": "Leslie Johnson", "text": "Prese parte in Formula 1 al solo Gran Premio di Gran Bretagna 1950, gara inaugurale del Campionato Mondiale.\nPartito dodicesimo con una ERA del \"team\" Taso Mathieson, non riusc\u00ec a portare a termine la corsa.\nNegli anni a seguire prese parte alla 24 Ore di Le Mans e al Rally di Montecarlo.\nMor\u00ec nel 1959 a causa di problemi cardiaci."}
{"id": "2488902", "revid": "287204", "url": "https://it.wikipedia.org/wiki?curid=2488902", "title": "Marquinho", "text": "Marquinho \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488905", "revid": "212348", "url": "https://it.wikipedia.org/wiki?curid=2488905", "title": "Purismo", "text": ""}
{"id": "2488907", "revid": "287204", "url": "https://it.wikipedia.org/wiki?curid=2488907", "title": "Nova Laranjeiras", "text": "Nova Laranjeiras \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488911", "revid": "287204", "url": "https://it.wikipedia.org/wiki?curid=2488911", "title": "Virmond", "text": "Virmond \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava."}
{"id": "2488915", "revid": "838137", "url": "https://it.wikipedia.org/wiki?curid=2488915", "title": "Cuth Harrison", "text": "Partecip\u00f2 a 3 Gran Premi di Formula 1 validi per il Mondiale, debuttando a Silverstone il 13 maggio 1950. Termin\u00f2 la gara al settimo posto al volante di una ERA."}
{"id": "2488916", "revid": "341581", "url": "https://it.wikipedia.org/wiki?curid=2488916", "title": "Headingley", "text": "Headingley \u00e8 un sobborgo di Leeds, West Yorkshire, Inghilterra. La zona ha una grande popolazione studentesca. Headingley \u00e8 famosa per lo Headingley Stadium, che \u00e8 un complesso di due stadi, uno di cricket e uno di rugby."}
{"id": "2488917", "revid": "287204", "url": "https://it.wikipedia.org/wiki?curid=2488917", "title": "Porto Barreiro", "text": "Porto Barreiro \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 386\u00a0km dalla capitale dello Stato Curitiba."}
{"id": "2488918", "revid": "287204", "url": "https://it.wikipedia.org/wiki?curid=2488918", "title": "Chennai Open 2005", "text": "Il Chennai Open 2005 \u00e8 stato un torneo di tennis giocato sul cemento.\n\u00c8 stata l'10\u00aa edizione del Chennai Open,\nche fa parte della categoria International Series nell'ambito dell'ATP Tour 2005.\nSi \u00e8 giocato al SDAT Tennis Stadium di Chennai in India, dal 3 gennaio al 10 gennaio 2005.\nCampioni.\nSingolare.\n Carlos Moy\u00e1 ha battuto in finale Paradorn Srichaphan 3\u20136, 6\u20134, 7\u20136 (7\u20135)\nDoppio.\n Rainer Sch\u00fcttler / Yen-Hsun Lu hanno battuto in finale Mahesh Bhupathi / Jonas Bj\u00f6rkman 7\u20135, 4\u20136, 7\u20136 (7\u20134)"}
{"id": "2488920", "revid": "287204", "url": "https://it.wikipedia.org/wiki?curid=2488920", "title": "Quedas do Igua\u00e7u", "text": "Quedas do Igua\u00e7u \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 447 km dalla capitale dello Stato Curitiba."}
{"id": "2488922", "revid": "287204", "url": "https://it.wikipedia.org/wiki?curid=2488922", "title": "Rio Bonito do Igua\u00e7u", "text": "Rio Bonito do Igua\u00e7u \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 447 km dalla capitale dello Stato Curitiba.\nEtimologia.\nLa parola \"Rio Bonito\" significa \"fiume bello\" e \"Igua\u00e7u\" in Tupi vuol dire \"grande acqua\": \"y\" (acqua) e \"g\u00fbasu\" (\"grande\")."}
{"id": "2488923", "revid": "125820983", "url": "https://it.wikipedia.org/wiki?curid=2488923", "title": "Topolino (libretto)", "text": "Topolino \u00e8 una rivista periodica che pubblica storie a fumetti con personaggi Disney edito dall'aprile 1949 per iniziativa dell'Arnoldo Mondadori Editore in collaborazione con la Walt Disney Company; ha preso il posto della precedente versione a giornale edita dal 1932 a differenza della quale presenta storie solo con i personaggi della Disney in parte estere e in parte italiane, le quali col tempo sono diventate preponderanti. Dal 1988 la testata venne pubblicata dalla sola Disney e dal 2013 anche dalla Panini Comics ed \u00e8 ancora in corso di pubblicazione dopo aver superato i 3000 numeri. Una copia originale del primo numero della serie \u00e8 fra gli albi a fumetti pi\u00f9 ricercati dai collezionisti arrivando a quotazioni di circa 1300 euro.\nStoria editoriale.\nA seguito del calo di vendite che alla fine degli anni quaranta colp\u00ec i giornali a fumetti come \"Topolino\", la Mondadori, per non perdere i diritti delle pubblicazioni da libreria che sarebbero stati ritirati dalla Disney se avesse interrotto la testata, decise di rilanciarla cambiandone il formato e la periodicit\u00e0. Il nuovo formato sarebbe stato lo stesso di un'altra pubblicazione della Mondadori, il mensile Selezione dal Reader's Digest, per stampare la quale veniva utilizzava una nuova e costosa macchina che per\u00f2 restava inutilizzata nei periodi di attesa tra un numero e il successivo; si pens\u00f2 allora di usarla per stampare Topolino che ne ricalcher\u00e0 cos\u00ec il formato (12,5 \u00d7 18 cm) e tutti i successivi cambiamenti (aumenti di pochi centimetri nelle dimensioni, il passaggio dalla spillatura alla brossura, cambi nel tipo di carta impiegata). Il nuovo corso venne ampiamente pubblicizzato sugli ultimi due numeri di Topolino formato giornale, il n. 737 e il n. 738 e nell'aprile 1949 Topolino nella nuova veste editoriale esordiva nelle edicole con un nuovo n. 1, con una periodicit\u00e0 inizialmente mensile, cento pagine di storie esclusivamente disneyane, al prezzo di 60 lire anzich\u00e9 le 15 del precedente settimanale. In alto a sinistra sotto l'indicazione del mese e dell'anno compariva la dicitura \"Vol. I\" in quanto avrebbe dovuto far parte di una raccolta di sei numeri con numerazione delle pagine che continuava da un numero al successivo realizzando cos\u00ec alla fine di un semestre un volume unico.\nInizialmente la testata ebbe una periodicit\u00e0 mensile (anche se nei mesi di luglio del 1950 e 1951 usciranno due numeri); divenne quindicinale dal n. 40 (10 aprile 1952) e infine settimanale dal n. 236 (5 giugno 1960) con uscita il mercoled\u00ec. I primi 74 numeri furono spillati e dal n. 75 si pass\u00f2 definitivamente alla brossura. La veste grafica rimase simile negli anni tranne quando dal n. 605 del 2 luglio 1967 fu inserita per la prima volta la caratteristica banda gialla sul fianco con l'indicazione della testata, dell'editore, del numero oltre che la firma di Disney; essa negli anni ha subito dei leggeri restyling. Con la pubblicazione del \"Topolino\" n. 1702 del 1988 la Walt Disney Company subentra alla Mondadori con la sua divisione locale Walt Disney Company Italia mantenendo lo stesso personale. Nel 2013 col n. 3019 la testata passa dalla Disney Italia alla Panini Comics.\nIl 1949 e gli anni cinquanta.\nNell'aprile del 1949 esce il primo numero stampato con una tiratura di copie con una copertina che ritraeva Topolino in divisa tratta dal retro del n. 9 della collana Walt Disney's Comics and Stories realizzata tramite un ricalco di autore ignoto mentre sul retro appare un disegno di Ken Hultgren raffigurante Minni intenta nel giardinaggio. In alto a sinistra, sotto l'indicazione del mese e dell'anno troviamo la dicitura Vol. I. All'inizio della sua avventura, infatti, il \"libretto\" era pensato come una raccolta di sei numeri, chiamati \"fascicoli\", e con numerazione delle pagine continua da un numero a un altro, realizzando cos\u00ec alla fine di un semestre una volume unico. Le storie a fumetti presenti sono in gran parte americane tranne \"Eta Beta l'uomo del 2000\" e \"Topolino e il cobra bianco\" che era iniziata nel Topolino giornale e che si concluder\u00e0 nel primo numero della nuova serie e. Tre storie sono di Carl Barks: \"Paperino milionario al verde\", \"Pluto salva la nave\" e 'Paperino e il segreto del vecchio castello'. Il volume venne poi completato da \"Le storie dello zio Remo - Coniglietto e l'arcobaleno d'oro\", di George Stallings e Dick Moores, con protagonisti i personaggi animati del film \"I racconti dello zio Tom\"; \"Buci\" \"e le pulizie di primavera\", di Don Gunn, \"Il piccolo Lupo Mannaro e Cappuccetto Rosso\", di Carl Buettner e tutta una serie di rubriche scritte principalmente da Guido Martina a quel tempo unico sceneggiatore Disney a lavorare per Mondadori.\nNel 1952 Topolino diventa quindicinale in seguito a un referendum fatto fra i lettori e basato sull'invio di una cartolina presente nel n. 8. A questo cambiamento venne dato molto risalto anche con slogan presenti sulle copertine. Nel 1953 con il n. 75 non sar\u00e0 pi\u00f9 spillato ma brossurato e dal numero 77 comparir\u00e0 la scritta \"Arnoldo Mondadori Editore\". Nel 1955 vengono pubblicate 8 storie italiane tra le quali \"Paperino e il misterioso Mister Moster\" di Guido Martina e Giovan Battista Carpi. Il numero delle pagine \u00e8 100 con le uniche eccezioni rappresentate dal primo numero dell'anno (106), che ospita l'ultimo numero della rubrica \"Toposport\", e dall'ultimo numero dell'anno (129) che essendo uno speciale natalizio ha 132 pagine e per questo numero costa 100 lire, 20 in pi\u00f9 del solito. Nel 1956 fino a settembre il prezzo rimane 80 lire ma dal n. 148 le pagine diventano 132 e il prezzo passa a 100 lire. A partire dal n. 145 spariscono dalla costa di copertina le immagini con i personaggi disneyani. Nel 1957 dal n. 165 il disegno della costa \u00e8 caratterizzato da un motivo a quadretti bianchi e rossi o bianchi e blu e vengono prodotte 30 storie italiane. Nel 1959 dal n. 220 le pagine sono met\u00e0 a colori e met\u00e0 in bianco e nero alternativamente.\nAnni sessanta.\nIl 5 giugno 1960 la testata diventa settimanale con il n. 236 e l'anno successivo dal n. 289 diventa tutto a colori. Da ottobre 1963 il prezzo sale a 120 lire e il numero delle pagine a 148. Viene pubblicata la famosa parodia \"Paperino fornaretto di Venezia\" di Osvaldo Pavese e Giovan Battista Carpi. Nel 1965 a causa di uno sciopero il n. 479 verr\u00e0 integrato nel n. 480. Viene pubblicato il n. 500 (che \u00e8 quindi in realt\u00e0 il 499\u00ba) che ha 180 pagine e costa 150 lire e contiene in allegato una lettera di Walt Disney che si complimenta con il direttore Mario Gentilini per il traguardo raggiunto. Nel 1966 nel n. 578 viene data notizia della morte di Walt Disney. Nel 1967 con il n. 605 la grafica del dorso assume il fondo giallo utilizzato ancora oggi. Inoltre Giorgio Cavazzano esordisce con la storia \"Paperino e il singhiozzo a martello\" pubblicato nel n. 611\nDal 1969 l'influenza della pubblicit\u00e0 fa s\u00ec che il numero di pagine diventi variabile. Nello stesso anno esordisce Paperinik nel n. 706 nella a storia \"Paperinik il diabolico vendicatore\" e dal n. da 708 al n. 713 viene presentata l'iniziativa editoriale \"Operazione Dollaro\", un concorso che mette in palio premi e monete dorate.\nAnni settanta.\nAll'inizio del decennio la redazione si trova con una carenza di sceneggiatori e si decide di avvalersi degli stessi disegnatori nell'ideazione delle storie oltre a cercarne di nuovi come Abramo e Giampaolo Barosso. Il 1973 \u00e8 segnato dall'\"Operazione Quack\", una lunga iniziativa editoriale con gadget allegati per 11 settimane all'albo e che permetteva di collezionare francobolli dorati dedicati ai diversi personaggi Disney. Il francobollo veniva accompagnato da una storia che riguardava il personaggio raffigurato impegnato nella soluzione del \"mistero del totem decapitato\".\nAltra iniziativa l'anno successivo con l'\"Operazione Monaco 74\", in occasione del Campionato mondiale di calcio, con allegati album e figurine dedicate ai mondiali. In questo stesso anno Guido Martina e Giovan Battista Carpi creano la coppia \"Topolino Kid\" e \"Pippo sei colpi\". Il traguardo del millesimo numero viene raggiunto il 26 gennaio 1975 (in realt\u00e0 corrisponderebbe al 999-esimo considerando come numero unico il n. 479/80).\nUn altro concorso vi fu nel 1979 quando a partire dal n. 1211 per 16 settimane venne lanciata l'iniziativa \"Occhio al numero\": su ogni copia veniva stampato un numero diverso i cui possessori se estratti si aggiudicavano diversi premi.\nAnni ottanta.\nDopo quasi trent'anni nel 1980 cambia per la prima volta direttore: Mario Gentilini passa il testimone a Gaudenzio Capelli. Dal n. 1305 cambia lievemente anche la grafica di copertina. Il numero 1370, prima volta nella storia della testata, non venne stampato a causa di uno sciopero e si pass\u00f2 direttamente dal 1369 al 1371. Nel 1982 vengono pubblicate ben tre saghe a fumetti: \"La Spada di Ghiaccio\" di Massimo De Vita e due famose parodie di Guido Martina, \"Il Milione di Marco Polo\" e \"Paperino e il Vento del Sud\" disegnate rispettivamente da Romano Scarpa e Giovan Battista Carpi ispirate a uno sceneggiato televisivo RAI del tempo e al film \"Via col vento\" rispettivamente. Ci fu poi l'abbinamento al programma televisivo Topolino show di Rete 4 (all'epoca di propriet\u00e0 della Mondadori) in cui ogni settimana veniva proposto un personaggio da indovinare ritratto in una caricatura di Scarpa. Il traguardo del numero 1500 (che in realt\u00e0 \u00e8 il 1498-esimo) si raggiunge nel 1984 e viene allegata una targa metallica riproducente la copertina.\nNel 1988 la Walt Disney Company Italia diventa l'unico editore della rivista alla Mondadori e il n. 1701 \u00e8 l'ultimo pubblicato in collaborazione con la Mondadori, in copertina sulla costa gialla il cambio viene evidenziato con un volto stilizzato di Topolino che prende il posto del logo dell'editore milanese. Nello stesso anno per le storie di produzione italiana (riconoscibili da sempre dal codice I-xxxx, che sta per il numero di Topolino) sono indicati per la prima volta gli autori dei testi e dei disegni, inizialmente solo per cognome poi anche per nome. Dallo stesso anno iniziano a uscire annualmente i primi gadget estivi come un orologio biodegradabile e la macchina fotografica con cui il settimanale supera le 700.000 copie vendute.\nAnni novanta.\nDal numero 1989 del 1994 vengono pubblicate (tranne sporadiche eccezioni) solo storie italiane, e nello stesso anno esce il n. 2000 (in realt\u00e0 il 1998-esimo) con 385 pagine e in allegato una cornice riproducente una versione in tre dimensioni della copertina di Giorgio Cavazzano.\nDal 1993 al 1996 dalla testata spariscono gradualmente alcune rubriche storiche come \"Qui Paperino Quack\", in cui Elisa Penna, spacciandosi per Paperino, rispondeva alle lettere dei lettori, \"Saranno famosi\", raccolta di foto dei lettori, \"Cambi e scambi\" in cui i lettori pubblicavano annunci, e il calendario, un'agenda presente sotto vari nomi e aspetti grafici sin dagli anni '80 in cui venivano inserite curiosit\u00e0, eventi, notizie, compleanni di personaggi famosi che dopo un ridimensionamento nel 1995 sparir\u00e0 nel 1998. Con il n. 1936 del 3 gennaio 1993 cambia formato passando da 13\u00a0cm a 14\u00a0cm di larghezza, e con il n. 2115 dell'11 giugno 1996, oltre a un restyling della testata, la costa \u00e8 semplificata, spariscono i contorni rossi delle scritte ed il simbolo di Topolino da nero e piatto diviene rosso e tridimensionale. In tale numero debutta anche una delle storie pi\u00f9 lunghe per numero di episodi: Il papero del mistero di Silvia Ziche.\nDal 1997 compare il codice a barre e l'indirizzo del sito internet della Disney. A dicembre 1998 cambia la struttura stessa della testata: dal blocco storie-rubriche-storie, si passa a un'alternanza tra storie e rubriche gi\u00e0 usata in passato. Il n. 2243 \u00e8 interamente dedicato al 70\u00ba compleanno del personaggio. Dopo Gaudenzio Capelli, che lascia la direzione nel 1994 arriva Paolo Cavaglione dal 1994 al 1999, e Gianni Bono dal 1999 al 2000.\nAnni duemila.\nDal 2000 si hanno altre modifiche della sola veste grafica. La direzione poi \u00e8 affidata dapprima a Claretta Muci (2000 - 2007) e poi Valentina De Poli (2007 - 2018). Arrivano nuovi autori usciti anche dall'Accademia Disney e continua la tradizione di realizzare parodie ispirate stavolta anche a prodotti televisivi come \"Paperino e il Grande Zio\" (2000) e \"Zio Paperone e l'isola dei granosi\" (2004) che parodiano i reality show, e \"Paperina di Rivondosa\" (2005) ispirata a uno sceneggiato televisivo. Dal 2007 con il n. 2717 cambia completamente la veste grafica e le copertine tendono sempre pi\u00f9 a essere ispirate alla storia principale. Dal n. 2430 del 2 luglio 2002 in copertina viene tolta la scritta Walt dalla scritta Walt Disney, analogamente a quanto accade sulle altre testate Disney. Vi \u00e8 un ulteriore avvicinamento al pubblico pi\u00f9 giovane anche se sotto la nuova direzione si cerca di rendere la lettura interessante anche per un pubblico pi\u00f9 maturo. I temi pi\u00f9 trattati nelle rubriche sono l'ambiente, lo sport e lo spettacolo ma non mancano rubriche a carattere scientifico e geografico.\nAnni duemilaedieci.\nIl n. 2902 del 6 luglio 2011 \u00e8 il primo numero disponibile anche in digitale in occasione del restyling del settimanale.\nIl 22 maggio 2013 esce in edicola Topolino n. 3000 (in realt\u00e0 il 2997\u00ba) in edizione speciale con un formato doppio rispetto al normale, quindi di 324 pagine. Dal 2 ottobre dello stesso anno, per la pubblicazione dei nuovi numeri della rivista, la Disney collabora con la Panini Comics, con tanto di copertina celebrativa di Giorgio Cavazzano, in cui Topolino imita la celebre rovesciata dell'album dei Calciatori Panini.\nAd aprile 2018 viene effettuato un importante restyling di tutta la rivista.\nIl 1\u00ba ottobre 2018 Valentina De Poli lascia l'incarico di direttrice.\nNello stesso giorno le subentrano Alex Bertani come direttore editoriale (cio\u00e8 direttore che si occupa della \"gestione\" del giornale) e Marco Marcello Lupoi come direttore responsabile (cio\u00e8 responsabile legalmente della rivista). Il primo numero diretto dai nuovi direttori \u00e8 il 3280, uscito il 3 ottobre.\nSul numero 3281 (secondo della direzione Bertani-Lupoi) \u00e8 presente l'ultimo editoriale, quello di addio, della ormai ex direttrice Valentina De Poli.\nIl numero 3286 celebra i 90 anni del personaggio di Topolino.\nIl direttore Bertani fin da subito inizia una serie di cambiamenti sulla rivista: per esempio dopo soli 9 mesi dal precedente, avviene un nuovo restyling dell'indice e dell'editoriale di apertura. Viene dedicata una pagina intera all'anteprima del numero successivo e viene reinserita la pagina della Posta.\nDopo pochi mesi, assume il ruolo di direttore responsabile, subentrando a Lupoi, Fabrizio Melegari.\nI numeri 3306 e 3307 celebrano i 70 anni della rivista, con il primo che omaggia la copertina anonima del 1949 rivisitata da Cavazzano.\nNell'aprile 2019 viene annunciato che il disegnatore Andrea Freccero si occuper\u00e0 della consulenza artistica per la rivista.\nMaggio segna l'addio di due dei maggiori disegnatori italiani Disney. Luciano Gatto, dopo 61 anni di carriera, annuncia di lasciare dalla redazione, insieme ad altri autori (dopo il grande numero di persone coinvolte nella realizzazione del periodico nei due anni precedenti); inoltre il disegnatore veneziano comunica anche che Massimo De Vita andr\u00e0 in pensione.\nAnni duemilaventi.\nCon l'inizio del nuovo decennio vengono introdotte nuove storie e novit\u00e0 dalla direzione, tra le caratteristiche principali vi \u00e8 l'inizio del lavoro da parte di Marco Nucci, giovane autore esordiente scelto direttamente dal direttore.\nLa pandemia di Covid-19 non ha influito sulla riuscita della rivista, sia per quanto concerne la realizzazione che la vendita; saltano, per\u00f2, tutte le fiere in loco dell'anno.\nIn un'intervista nell'autunno del 2020, il direttore Bertani ha annunciato che, cos\u00ec come Andrea Freccero \u00e8 il supervisore per i disegni, lui stesso \u00e8, invece, il supervisore per le sceneggiature.\nScuola italiana.\nLa testata, diversamente dalla sua precedente incarnazione a giornale, presenta solo storie con personaggi della Disney realizzati da autori americani come Gottfredson e Barks ma anche altre realizzate da autori italiani. Inizialmente vengono realizzate da autori italiani solo le copertine (Ambrogio Vergani, Michele Rubino e lo stesso Mario Gentilini, direttore della testata) ma gi\u00e0 dal n. 7 compare la prima storia realizzata in Italia scritta da Guido Martina e disegnata da Angelo Bioletto: \"L'inferno di Topolino\", parodia interpretata dai personaggi Disney dell'Inferno dantesco. A questi autori se ne affiancheranno molti altri quali Ennio Missaglia, Abramo Barosso, Luciano Bottaro, Romano Scarpa e che porter\u00e0 l'Italia a realizzare, secondo INDUCKS, la maggior parte della produzione mondiale di fumetti Disney.\nNella lunga vita editoriale della testata si trovano diverse cifre stilistiche: da quella iniziale di Martina, seguito da Missaglia, Barosso, Dalmasso con atmosfere \"noir\", a quella di Chendi che partendo dallo stile di Martina concepisce un'opera pi\u00f9 approfondita simile al lavoro di Barks inserendo pi\u00f9 frequentemente situazioni comiche e leggere nelle sue storie. pi\u00f9 recentemente si \u00e8 avuta una svolta tendente al comico anche se le epiche avventure delle origini sono spesso riprese da artisti come Rudy Salvagnini, Giorgio Pezzin, Carlo Panaro, Attilio Martellone e Fabio Michelini (capace di fondere la scuola italiana di Martina con gli elementi classici delle storie di Barks), cui si aggiunge Rodolfo Cimino che ha interpretato in maniera originale e personale le grandi epopee avventurose barksiane. Fra i disegnatori i principali sono Giovan Battista Carpi che ha influenzato una gran numero di giovani artisti, Luciano Bottaro che ha fuso nel stile gli insegnamenti di Gottfredson e Barks, Angelo Bioletto, Romano Scarpa nel doppio ruolo di scrittore e disegnatore, per arrivare a Giorgio Cavazzano e Massimo De Vita, figlio del celebre Pier Lorenzo che alcuni decenni prima aveva disegnato il Tuffolino del periodo bellico.\nFasi della rivista.\nData la lunga vita editoriale della testata \u00e8 possibile suddividerla in periodi in funzione dell'editore, della periodicit\u00e0 e dalla veste grafica.\nDati di vendita.\nPer molto tempo \u00e8 stato il fumetto pi\u00f9 venduto in Italia. Inizialmente le vendite si attestavano sulle copie per poi incrementarsi e avvicinarsi al milione. Nella seconda met\u00e0 degli anni '70 le vendite calarono a . Nel 1980 erano . Si risollevarono ulteriormente nel corso degli anni '80 ritornando a toccare e a superare, nei primi anni 90, un milione di copie vendute. Dagli anni novanta in poi si ha un nuovo calo, ritornando tuttavia per un breve periodo ai livelli di vendita precedenti. Nel 2007 i dati dell'Accertamenti Diffusione Stampa, riferiti all'anno mobile Ads marzo 2006 \u2013 febbraio 2007, indicano circa copie vendute settimanalmente, in calo dell'11% rispetto all'anno precedente. \u00c8 il secondo fumetto venduto in Italia dopo Tex, che per\u00f2 \u00e8 mensile, mentre Topolino esce ogni settimana. In seguito le vendite subiscono un nuovo drastico calo (a marzo 2013 si assestano a copie settimanali) e si fa strada l'ipotesi di una vendita della pubblicazione alla Panini Comics avvenuta effettivamente ad ottobre 2013.\nVersioni Variant.\nA partire dal 2013, da quando \"Topolino\" \u00e8 passato alla Panini Comics vengono pubblicate per particolari eventi o ricorrenze delle versioni \"variant\" del fumetto con copertine diverse rispetto alla copia pubblicata in edicola. Tali versioni vengono vendute solo online, presso fumetterie o fiere come \"Romics\", (Roma) \"Lucca Comics\" (Lucca), \"Cartoomics\" (Milano), \"Comicon\" (Napoli), \"Etna Comics\" (Catania).\nI box \"Topolino - Lo scrigno dei 500\" e \"Topolino - Lo scrigno dei 1000\" contengono le ristampe di alcuni fumetti in una versione \"variant\" con copertina dorata: 500 - 1000 - 1500 - 2000 - 2500 - 3000.\nIn edicola sono state stati inoltre commercializzati fumetti con 2 copertine diverse: \nI gadget.\nNel corso degli anni vari gadget sono stati allegati alla testata. I primi sono stati delle figurine gi\u00e0 nel 1951 (\"Topolino\" n. 29) e in seguito il giornale allegher\u00e0 occhiali 3D (\"Topolino\" n. 75, 25 settembre 1953), francobolli, modellini e monete con \"Operazione Dollaro\" (\"Topolino\" dal n. 708 al n. 713, 22 giugno - 27 luglio 1969), ma anche manuali e cataloghi. Dal 1989 si inaugura una nuova fase allegando in omaggio ogni estate un gadget distribuito in pi\u00f9 parti da montare insieme una volta completata la raccolta, preceduto talora da un mazzo di carte francesi a tema prodotto da Modiano (nel 1995 fu edito da Dal Negro).\nA settembre 2015, dal n. 3120 al n. 3123, viene lanciata l'iniziativa \"Paperi che valgono oro\": 4 monete da collezione ispirate a Zio Paperone, Rockerduck, Gastone e Paperino e disegnate da Giorgio Cavazzano.\nNel 2015 il gadget estivo \u00e8 sostituito dall'iniziativa \"Topolino4you\", composta dai numeri del fumetto con doppia copertina e a costo 1\u20ac. Nel 2016, anno olimpico, il gadget estivo \u00e8 sostituito dall'iniziativa \"I Grandi Campioni di Topolino\": 12 medaglie da collezione ispirate ai personaggi del mondo Disney e a vari sport olimpici, tutte disegnate da Alessandro Perina, di cui cinque allegate sui numeri dal n. 3166 al n. 3170 e le restanti su altri periodici Panini Comics.\nDal 2018 il gadget estivo gratuito viene nuovamente sostituito da altre iniziative, cio\u00e8 un portachiavi a forma di guanto di Topolino nel 2018 e dalla 313 di Paperino e una nuova edizione di carte (questa volta disegnate da Paolo Mottura) nel 2019, tutti con sovrapprezzo al numero del fumetto."}
{"id": "2488924", "revid": "287204", "url": "https://it.wikipedia.org/wiki?curid=2488924", "title": "Reserva do Igua\u00e7u", "text": "Reserva do Igua\u00e7u \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Guarapuava. Si trova a 350 km dalla capitale dello Stato Curitiba."}
{"id": "2488925", "revid": "1873140", "url": "https://it.wikipedia.org/wiki?curid=2488925", "title": "66\u00aa Mostra internazionale d'arte cinematografica di Venezia", "text": "La 66\u00aa edizione della Mostra internazionale d'arte cinematografica si \u00e8 svolta a Venezia, Italia, dal 2 settembre al 12 settembre 2009.\nLa madrina della rassegna \u00e8 stata l'attrice e produttrice italiana Maria Grazia Cucinotta.\nIn questa edizione, fu istituito per la prima volta il premio Persol 3-D destinato al \"Miglior lungometraggio 3-D stereoscopico dell\u2019anno\", che comprende i film girati in 3-D stereoscopico e usciti in Italia nei dodici mesi che precedono la Mostra biennale, oppure presentati nelle diverse sezioni della stessa. Restano esclusi i titoli girati in 2-D e successivamente trasformati in 3-D, prima dell'uscita nei cinema.\nLe giurie.\nLe giurie internazionali della 66\u00aa Mostra internazionale d'arte cinematografica di Venezia sono state composte da:\nSezioni principali.\nFilm in concorso.\nConcorso internazionale di lungometraggi in 35\u00a0mm e in digitale, proiettati in anteprima mondiale, in gara per il Leone d'oro.\nI premi.\nPremi principali.\nLa mostra ha assegnato i seguenti riconoscimenti:"}
{"id": "2488926", "revid": "74801", "url": "https://it.wikipedia.org/wiki?curid=2488926", "title": "Armley", "text": "Armley \u00e8 un distretto della citt\u00e0 di Leeds, West Yorkshire, Inghilterra. La zona \u00e8 cresciuta durante la rivoluzione industriale ed \u00e8 abitata soprattutto dalla classe operaia. Ospita ancora alcune fabbriche."}
{"id": "2488929", "revid": "1543377", "url": "https://it.wikipedia.org/wiki?curid=2488929", "title": "Associazione Sportiva Bari 2009-2010", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 2009-2010.\nStagione.\nPrecampionato e Coppa Italia.\n Dopo la partenza di Antonio Conte, avvenuta il 23 giugno 2009 viene designato come suo sostituto Gian Piero Ventura. Alla conferenza stampa di presentazione il coach genovese dichiara: \u00ab\"sono un allenatore che allena per libidine\"\u00bb.\nPer il mercato estivo sono poche le operazioni del club pugliese a titolo definitivo e numerosi i prestiti, accompagnati da alcune compartecipazioni. La societ\u00e0 biancorossa conferma buona parte della squadra vincitrice del campionato di Serie B, vengono ceduti Esposito a titolo definitivo, e Galasso e Caputo in prestito alla in serie cadetta; Guberti rimane svincolato e non rinnova il contratto con il Bari. Fra gli altri viene acquistato il centrocampista Massimo Donati a titolo definitivo dal Celtic Glasgow (calciatore con esperienze passate anche in diverse formazioni di Serie A italiana), e in prestito dalla il centrocampista Sergio Bernardo Almir\u00f3n. Diverse operazioni sono effettuate sui giovani.\nIl 12 luglio comincia la stagione 2009-2010 per il Bari, tornato in Serie A dopo 8 anni di cadetteria, con la squadra in ritiro in Val Ridanna (BZ, la stessa sede del ritiro dell'anno precedente). All'esordio stagionale in Coppa Italia, al San Nicola il 15 agosto, la squadra biancorossa viene eliminata dall'Empoli 5-4 ai tiri di rigore, decisivo l'errore di Andrea Masiello; i 120 minuti di gioco si erano conclusi con il punteggio di 1-1.\nIl 18 agosto viene formalizzato il passaggio del 100% delle azioni societarie dalla famiglia Matarrese al magnate texano Timothy L. Barton, che dovrebbe assumere la carica di presidente dal 31 ottobre. Il costo dell'operazione sarebbe di 25 milioni di euro.\nGirone d'andata.\nI galletti esordiscono in campionato al Meazza di Milano contro l' di Jos\u00e9 Mourinho, disputando una buona gara e sfiorando la vittoria nei minuti finali con due tiri di Rivas, di poco alti sulla traversa. Seguono altri due pareggi con e . In 4\u00aa giornata la vittoria in casa 4-1 contro l': a segno una volta Barreto (la sua prima in Serie A con il Bari), tornato a giocare dopo un infortunio. Dopo la prima sconfitta in campionato in casa con il , altri due pareggi tra cui quello al Meazza con il , dove il gioco del Bari viene giudicato migliore di quello rossonero (in diverse circostanze i biancorossi trovano pronto il portiere milanista Storari).\nIl 30 settembre la famiglia Matarrese annuncia in un comunicato l'interruzione della trattativa per la vendita dell'azienda, a causa del mancato versamento della caparra da parte di Burton.\nNella 8\u00aa e 9\u00aa giornata il Bari raccoglie due vittorie consecutive, la prima in trasferta 1-2 contro il ChievoVerona, prima esterna in questa stagione di campionato. Fino a fine girone d'andata il Bari alterna vittorie a sconfitte, assieme a qualche pareggio. Nella sconfitta di Roma, 3-1 contro i \"lupacchiotti\", all'Olimpico ci sono pi\u00f9 di diecimila tifosi biancorossi, in una che sar\u00e0 fra le trasferte pi\u00f9 seguite nella storia del Bari. Contro la Juventus, il 12 dicembre in uno Stadio San Nicola pieno, i pugliesi si aggiudicano i tre punti al termine di una gara combattuta, 3-1 il risultato finale; la prestazione dei biancorossi viene giudicata positiva (questa gara apre una crisi per \"la Signora\", allenata da Ferrara).\nA fine girone d'andata il Bari \u00e8 al nono posto, a un punto dalla zona Uefa Europa League (nella stagione 2009-2010 \u00e8 ammessa a tale competizione anche la settima classificata), con la seconda miglior difesa del campionato assieme alla Lazio con 18 reti subite, ed \u00e8 considerata una delle rivelazioni della Serie A 2009-2010. Il gioco impartito da Ventura riscuote diversi apprezzamenti e Ventura le simpatie dei tifosi baresi. Barreto e Almiron sono diventati i beniamini della tifoseria.\nGirone di ritorno.\nIl mercato invernale vede l'acquisto a titolo definitivo della punta Jos\u00e9 Ignacio Castillo, voluto da Ventura (che lo ha allenato alcuni anni prima nel ), e il prestito di altri quattro giovani giocatori (due centrocampisti e due difensori).\nIl girone di ritorno si apre con un'altra prova dei galletti giudicata avvincente, contro l'Inter capolista nell'anticipo serale, in cui i baresi prevalgono sui nerazzurri per i primi 65 minuti, divertendo gli spettatori e andando in doppio vantaggio con due rigori siglati da Barreto; vengono poi raggiunti sul 2-2 finale. La formazione milanese contesta la mancata espulsione di Bonucci per fallo da ultimo uomo in occasione del rigore agli interisti al 74\u00ba minuto (poi trasformato in 2-2 dal \"principe\" Milito). Dopo la seguente sconfitta di , i biancorossi ottengono la vittoria di goleada, 4-2 in casa contro il di Pastore e Cavani, al termine di un incontro ancora gradito al pubblico (per i siciliani viene espulso Liverani al 57\u00ba minuto). Dopo una flessione di un mese, chiusa dallo 0-4 sub\u00ecto a Catania, il Bari ottiene due vittorie come all'andata contro Chievo e Lazio, proseguendo la serie positiva per altre tre giornate fino allo stop 0-1 in casa contro la Roma in lotta per lo scudetto, che apre un nuovo mese di sconfitte consecutive. Alla fine della 36\u00aa giornata i pugliesi sono salvi, con tre settimane d'anticipo sulla fine del campionato in virt\u00f9 della vittoria interna 3-0 sul e del pareggio dell'Atalanta con il Bologna. Nelle ultime tre giornate il Bari ricava sette punti e chiude la stagione al decimo posto con 50 punti, mai raggiunti dai biancorossi in massima serie.\nMaglie e sponsor.\nLo sponsor tecnico per la stagione 2009-2010 \u00e8 l'Erre\u00e0, mentre lo sponsor ufficiale \u00e8 Radionorba. L'11 dicembre 2009 si aggiunge come sponsor ufficiale del Bari la Banca Popolare di Bari, sottoscrivendo un accordo biennale.\nOrganigramma societario.\nArea tecnica\nArea sanitaria\nRosa.\n\"Aggiornato al 1\u00ba febbraio 2010.\""}
{"id": "2488930", "revid": "74801", "url": "https://it.wikipedia.org/wiki?curid=2488930", "title": "Joe Fry", "text": "Carriera.\nLa sua carriera nel mondo dell'automobilismo inizi\u00f2 gi\u00e0 negli anni trenta, per riprendere al termine della seconda guerra mondiale.\nNoto soprattutto come grande pilota di gare di cronoscalata, partecip\u00f2 al Gran Premio inaugurale del Campionato mondiale di Formula 1, quello di Gran Bretagna, il 13 maggio 1950, terminando la gara al decimo posto con una Maserati condivisa con Brian Shawe-Taylor.\nPerse la vita due mesi dopo in un incidente alla cronoscalata di Blandford, nel Dorset; venne sepolto nel cimitero parrocchiale di \"Santa Caterina e dell'arma nobile\" a Felton, nel Somerset."}
{"id": "2488932", "revid": "98077", "url": "https://it.wikipedia.org/wiki?curid=2488932", "title": "Reprografia", "text": ""}
{"id": "2488933", "revid": "12290", "url": "https://it.wikipedia.org/wiki?curid=2488933", "title": "S (disambigua)", "text": ""}
{"id": "2488934", "revid": "6923", "url": "https://it.wikipedia.org/wiki?curid=2488934", "title": "Lancia Aprilia/risultati sportivi", "text": ""}
{"id": "2488935", "revid": "8660", "url": "https://it.wikipedia.org/wiki?curid=2488935", "title": "Bramley", "text": "Bramley \u00e8 un sobborgo di Leeds, West Yorkshire, Inghilterra. La zona \u00e8 una miscela di architettura di diverse epoche. Nel 1960 il centro storico \u00e8 stato demolito e sostituito con un moderno centro commerciale. La zona \u00e8 vicino alla Armley."}
{"id": "2488938", "revid": "767487", "url": "https://it.wikipedia.org/wiki?curid=2488938", "title": "Un incontro voluto dal cielo", "text": "Rab Ne Bana Di Jodi (Hindi: - \u0930\u092c \u0928\u0947 \u092c\u0928\u093e \u0926\u0940 \u091c\u094b\u0921\u0940 ) \u00e8 un film di Bollywood del 2008, diretto da Aditya Chopra, con Shah Rukh Khan.\nVi sono inoltre molte comparse speciali da parte di star del cinema indiano.\nIl titolo significa \"Un incontro fatto da Dio\".\nIl 14 agosto 2012 \u00e8 stato trasmesso da Rai Movie con il titolo Un incontro voluto dal cielo con una durata pi\u00f9 breve (79') rispetto all'originale, tagliando tutta la prima parte e facendo cominciare il film con i due protagonisti gi\u00e0 sposati.\nTrama.\nLa giovane e bella Taani apprende la notizia della morte del suo promesso sposo proprio nel giorno previsto per le nozze. Suo padre colto da malore per la notizia chiede, in fin di vita, a Suri Sani, che di Taani era segretamente innamorato, di sposare sua figlia affinch\u00e9 ella possa crescere e invecchiare a fianco di un uomo fidato. I due accettano la proposta del padre e Taani promette a Suri che sar\u00e0 una buona sposa ma che mai potr\u00e0 amarlo poich\u00e9 troppo forte \u00e8 il dolore che la affligge. Suri, timido e grigio impiegato, decide allora di cominciare una doppia vita: all'uscita dall'ufficio si trasforma in Raj, brillante ballerino damerino che corteggia Taani al corso di ballo. Taani, che non capisce nulla dell'inganno, si innamora lentamente di Raj a cui chiede di portarla via per sempre! Suri \u00e8 per\u00f2 deluso perch\u00e9 sua moglie \u00e8 pronta a tradirlo con uno sconosciuto ma quando lui, nelle vesti di Raj, le propone di portarla via lei rinuncia per il bene del marito. Solo allora, in una danza sfrenata, il mistero viene svelato con buona pace di tutti."}
{"id": "2488939", "revid": "38120", "url": "https://it.wikipedia.org/wiki?curid=2488939", "title": "T (disambigua)", "text": ""}
{"id": "2488940", "revid": "1874129", "url": "https://it.wikipedia.org/wiki?curid=2488940", "title": "Kirkstall", "text": "Kirkstall \u00e8 un sobborgo di Leeds, West Yorkshire, Inghilterra. L'area \u00e8 situata sul fiume Aire. Kirkstall \u00e8 famosa per l'Abbazia di Kirkstall."}
{"id": "2488945", "revid": "1560243", "url": "https://it.wikipedia.org/wiki?curid=2488945", "title": "Gole dell'Infernaccio", "text": "Le gole dell'Infernaccio sono gole naturali scavate dal fiume Tenna tra il Monte Priora e il Monte Sibilla, sui Monti Sibillini. Comprese nel territorio comunale di Montefortino (FM), nel Parco nazionale dei Monti Sibillini, sono tra le gole pi\u00f9 suggestive dell'Appennino umbro-marchigiano.\nMeta popolare di escursioni e passeggiate turistiche, probabilmente una delle pi\u00f9 frequentate del Monti Sibillini, grazie ad un percorso di accesso relativamente semplice e pressoch\u00e9 alla portata di tutti, ma contemporaneamente ricco di elementi di alto interesse naturalistico, dagli ampi panorami sulla valle del Tenna e sulle montagne soprastanti, ai suggestivi ambienti di fondo valle, stretti tra le fredde e scure forre rocciose o immersi nei verdi boschi di faggio.\nOltre alle incontaminate bellezze naturali che offre, l'Infernaccio \u00e8 un luogo ricco di storia, cultura e spiritualit\u00e0: l'eremo di San Leonardo al Volubrio \u00e8 ogni anno meta di continui pellegrinaggi nonostante il terremoto dell'agosto 2016 ne abbia compromesso la struttura. La chiesa, situata su un poggio sovrastante le gole, \u00e8 l'ultimo retaggio di una societ\u00e0 atavica basata sulla pastorizia e la selvicoltura, ormai perduta da secoli.\nGeografia fisica.\nPochi chilometri pi\u00f9 a valle delle sorgenti, il fiume Tenna scava le pareti rocciose dei monti Sibilla (a sud, sponda destra) e Priora (a nord, sponda sinistra) dando vita alla gola dell'Infernaccio.\nTutto il tratto percorso dal fiume all'interno delle gole \u00e8 incastonato tra gli altissimi e impervi contrafforti calcarei delle montagne, dei quali \u00e8 possibile ammirare le pi\u00f9 fantasiose conformazioni e stratificazioni. Nei tratti pi\u00f9 aperti e accessibili delle gole, l'ambiente fluviale \u00e8 immerso in una fitta e rigogliosa faggeta che risale ininterrottamente il fondo valle fino ai prati di quota.\nVerso est, scendendo a valle oltre i punti pi\u00f9 stretti delle gole, gli spazi tendono gradualmente ad aprirsi, tuttavia il fiume continua a scorrere nel suo alveo sempre incassato dentro ad una profonda vallata rocciosa, fino all'altezza delle frazioni di Vetice e Rubbiano (Montefortino). Questo tratto, ormai fuori dalle gole vere e proprie, \u00e8 sovrastato a sud dalla parete rocciosa del Monte Zampa (propaggine orientale del Monte Sibilla), e a nord dalle impervie rocce di Monte Pizzo (propaggine orientale del M. Priora), ed \u00e8 caratterizzato da pareti di rosso ammonitico su cui appoggiano gli ampi pianori e balconi rocciosi dove sorgono appunto gli abitati di Vetice e Rubbiano contrapposti sulle due sponde del Tenna.\nValleria.\nTutta la zona ai piedi della Sibilla, compresa tra le gole e la frazione di Rubbiano prende il nome di \"Valleria\", in quanto questo era il luogo dove pastori e fate della Sibilla tenevano i loro balli (reso \"\"valli\" nel dialetto locale che tende a trasformare la B in V in diversi casi).\nLa zona della Valleria \u00e8 sovrastata dall'impervio dirupo di roccia che costituisce la punta settentrionale del Monte Zampa, prima propaggine delle pareti rocciose delle gole; e proprio tra le rocce di questo irto scoglio \u00e8 intagliato un balcone di roccia naturale, affacciato a picco sulla vallata ad una altezza ragguardevole: questa impressionante cengia (detta \"Fonte Pal\u00f9\") \u00e8 da sempre stata utilizzata dai pastori come ricovero per il bestiame, come testimoniano anche alcune recinzioni di legno. Oggi decisamente fuori mano, questo luogo doveva essere un tempo facilmente raggiungibile dai prati sovrastanti Rubbiano.\nLe Pisciarelle.\nDalla Valleria, poco prima di addentrarsi nel punto pi\u00f9 stretto della gola, vi \u00e8 un tratto di fiume in cui l'alveo diviene pi\u00f9 pianeggiante e si allarga dando vita ad un ampio guado: questo luogo \u00e8 identificato come \"le Pisciarelle\" in quanto dalle sovrastanti rocce che sporgono sulla valle scende un fitto e continuo flusso di gocce e rivoli d'acqua provenienti dallo scioglimento delle nevi o da falde affioranti.\nIn prossimit\u00e0 del guado delle Pisciarelle c'\u00e8 un canale dal quale praticamente ogni anno scende una slavina che spesso occlude il corso del fiume e il sentiero, e non si riserva a volte di distruggere persino il ponte, pi\u00f9 volte ricostruito nel corso degli anni. Recandosi qui in condizioni favorevoli si pu\u00f2 ammirare l'arco di neve ghiacciata che il fiume scava nella valanga nel tentativo di ripristinare il proprio percorso.\nProprio da questo slargo partiva anticamente un sentiero che risaliva ripido il versante della Priora fino in cima al poggio dove \u00e8 sito l'eremo di San Leonardo. Questa doveva essere la vecchia strada che collegava l'eremo alla Valleria quando ancora il passaggio all'interno delle gole non era praticabile. In questa zona si trova ora l'ingresso di un tunnel che attraversa le gole, di propriet\u00e0 del consorzio idrico \"Tennacola\", normalmente chiuso ai turisti.\nLa valle del Rio.\nDal versante sinistro del Tenna, tra il poggio roccioso su cui sorge l'eremo di San Leonardo e le asperit\u00e0 del Monte Pizzo (M. Priora), scende un piccolo corso d'acqua chiamato semplicemente \"Rio\", il quale \u00e8 alimentato dai nevai accumulati nei vari canali che scendono dall'anfiteatro naturale del Monte Priora (\"la Rota\"). Il ruscello, dopo aver scavato un profondo canale che separa la propaggine di Monte Pizzo dai pascoli della Priora, si getta nel Tenna da un'altissima cascata conosciuta come \"Casco di Rio\"\", visibile dalla strada della Valleria.\nDall'eremo di San Leonardo \u00e8 possibile raggiungere invece un'altra pi\u00f9 piccola cascatella formata dal corso d'acqua, che i turisti identificano spesso come \"la cascata nascosta\", ma che gli anziani della zona chiamano \"\"Pisciarelle\" (da non confondere per\u00f2 con il toponimo identico di cui si parla nella sezione precedente). Lungo il suo corso, il torrente presenta diversi altri balzi anche di altezze ragguardevoli: un altro si trova ad esempio presso \"la Rota\", vicino alla sorgente.\nCapotenna.\nRisalendo verso le sorgenti del Tenna, le strette pareti si aprono cedendo man mano il passo ad un'ampia vallata glaciale che sale fino a Passo Cattivo: un impervio valico che fa da spartiacque tra la vallata del Tenna e quella del Nera (ormai nel territorio comunale di Castelsantangelo sul Nera). La conca glaciale \u00e8 sovrastata a sud dalla cima Cannafusto e a nord dal Pizzo Berro e dalla Cima Sud del Monte Bove. In questa vallata ne confluiscono da sud altre due:\nNella parte inferiore della vallata glaciale si estendono i prati di Sant'Antonio, cos\u00ec chiamati in quanto anticamente vi sorgeva un eremo dedicato al Santo, dal quale pass\u00f2 anche Il Guerrin Meschino durante la sua salita alla Grotta della Sibilla. \u00c8 in questi prati che le varie vene d'acqua provenienti dall'anfiteatro dei monti circostanti confluiscono nelle sorgenti del fiume Tenna.\nQui il consorzio idrico \"Tennacola\" ha predisposto una captazione delle sorgenti per alimentare l'acquedotto che rifornisce diversi comuni delle province di Macerata e Fermo. La galleria che attraversa la gola dell'Infernaccio \u00e8 stata scavata proprio per facilitare il transito dei mezzi adibiti ai lavori sull'acquedotto.\nStoria.\nIl toponimo originale che indicava l'area dell'Infernaccio \u00e8 \"Volubrio\" (o \"Golubro\", inteso come \"gola scivolosa\" dal latino \"lubricus\"\").\nDi quello che fu anticamente il centro di aggregazione sociale del Volubrio, oggi resta solo la chiesa di San Leonardo, la quale originariamente doveva essere parte di un eremo o di un monastero. La struttura, che oggi risulta completamente isolata dalla societ\u00e0, sorge in realt\u00e0 lungo un'antica via di montagna che collegava l'Adriatico a Roma. La vecchia strada doveva risalire da Vetice (frazione di Montefortino), attraverso le asperit\u00e0 di M. Pizzo, fino a San Leonardo, per poi scendere lungo il fiume e costeggiarlo fino a Capotenna, e infine valicare l'Appennino all'altezza di Passo Cattivo. Le gole rimasero invece inaccessibili dalla parte di Rubbiano fino al 1820, quando un'impresa di San Severino costru\u00ec i ponti e le infrastrutture per il trasporto di legname.\nUn toponimo della zona tramandato dai montefortinesi \u00e8 \"\"Arcuf\u00f9\" (\"arco fu\"), come a dire \"vi fu l'arco\". Il luogo cos\u00ec chiamato \u00e8 un tratto di gola che secondo la tradizione orale era un tempo occluso da una fortificazione con un arco di ingresso.\nPunti di interesse naturalistico.\nIl Laghetto dell'Infernaccio.\nAll'incirca in corrispondenza della Corona della Sibilla, il Tenna riceve da destra le acque dei nevai che scendono da un ripidissimo canale (segnato sulle carte come \"le Vene\"). In questa zona le pareti della gola e il fitto bosco si aprono per un breve tratto, scoprendo interamente la vista sulle alte pareti rocciose a picco sulla valle. Il sentiero di fondo valle che conduce dall'eremo di San Leonardo a Capotenna \u00e8 qui soggetto a continui mutamenti causati dalle slavine e dalle frane che, riversandosi a valle dal fosso delle \"Vene\" durante i disgeli, modificano sistematicamente il corso del fiume.\nIn seguito al sisma del novembre 2016, alcune rocce staccatesi dal M. Sibilla hanno modificato questo tratto del letto del fiume facendo il modo che l'acqua formasse un nuovo laghetto naturale, battezzato dai fortinesi \"Laghetto dell'Infernaccio\"\".\nTempio della Sibilla.\nIn cima ad uno dei contrafforti rocciosi che dalla Priora si gettano nel fondovalle si trova un piccolo arco di pietra naturale identificato da alcuni come \"Arco dei Grottoni\" o \"Tempio della Sibilla\", che per la sua particolare conformazione attira l'attenzione di molti amanti della montagna. Inoltre poco distante dal tempio si trova una grotta (\"Grotta della Pernice\") tra le cui stratificazioni rocciose \u00e8 facile osservare dei fossili di ammonite.\nPoco pi\u00f9 a ovest sgorgano le acque sotterranee della Fonte del Traco.\nIl pilastro di roccia del contrafforte in cima al quale sorge il \"Tempio della Sibilla\" presenta un particolare foro che attraversa la parete di roccia da una parte all'altra. L'occhio di roccia \u00e8 ben visibile dal basso, da alcuni tratti del sentiero che conduce a Capotenna. La zona sottostante si chiama per questo \"Vazu Sfonn\u00e0tu\" (balzo sfondato)."}
{"id": "2488946", "revid": "87865", "url": "https://it.wikipedia.org/wiki?curid=2488946", "title": "Anushka Sharma", "text": "Si tratta di uno dei volti nuovi di Bollywood. Ha lavorato come modella per Wendell Rodricks, per poi passare al mondo del cinema, con l'interpretazione di Taani nel film di successo \"Un incontro voluto dal cielo\" (\"Rab Ne Bana Di Jodi\").\nPer questa interpretazione \u00e8 stata nominata ai Filmfare Awards (gli Oscar indiani), nelle categorie di miglior attrice e miglior debutto femminile."}
{"id": "2488947", "revid": "293377", "url": "https://it.wikipedia.org/wiki?curid=2488947", "title": "Niklas Andersen", "text": "Biografia.\n\u00c8 figlio di J\u00f8rn Andersen, allenatore di calcio ed ex calciatore norvegese.\nCarriera.\nHa giocato nelle giovanili di Amburgo, Eintracht Francoforte e .\nViene acquistato dal la sessione estiva di calciomercato, squadra con la quale debutta in Champions League, tuttavia il Werder non va oltre la fase a gironi, nonostante la vittoria all'ultima giornata ai danni dell': terminer\u00e0 invece terzo alle spalle del e proprio dell'. Andr\u00e0 meglio in Coppa UEFA dove il , dopo aver eliminato e e i connazionali dell'Amburgo, arriver\u00e0 in finale, ove per\u00f2 verr\u00e0 battuto dagli ucraini dello ai tempi supplementari. A fare da contraltare \u00e8 il decimo posto in campionato, peggior risultato del decennio. A fine anno vince il suo primo trofeo, la DFB-Pokal battendo in finale il grazie ad un goal di Mesut \u00d6zil nella ripresa. La stagione successiva con la maglia del riesce a vincere il suo secondo trofeo, battendo in finale di Supercoppa di Germania i rivali del Wolfsburg grazie ai goal di Per Mertesacker e Clemens Fritz. In campionato il Werder otterr\u00e0 un buon 3 posto, alle spalle del , e sempre in campo nazionale, la squadra raggiunge per la seconda volta consecutiva la finale di DFB-Pokal; tuttavia la squadra di Thomas Schaaf dovr\u00e0 arrendersi al . Invece in Europa League il Werder dovr\u00e0 arrendersi agli ottavi al Valencia, per mano della differenza reti. La stagione successiva Andersen gioca per la seconda volta la Champions League. Dopo aver eliminato la ai preliminari, la sua squadra viene sorteggiata nella fase a gironi con Twente, i detentori in carica dell' e il Tottenham. Il Werder Brema termina ultimo nel girone, nonostante una vittoria sull' per 3 reti a 0. Il campionato termina con un disastroso quattordicesimo posto. Nella stagione 2011-2012 il Werder, per tutto il girone d'andata si ritrova a lottare per la Bundesliga, ma nel girone di ritorno la squadra di Schaaf accusa un calo, terminando il campionato al nono posto. Finita la stagione, visto il poco spazio trovato, Andersen lascia il Werder Brema."}
{"id": "2488948", "revid": "1742477", "url": "https://it.wikipedia.org/wiki?curid=2488948", "title": "Assenzio", "text": "L'assenzio \u00e8 un distillato ad alta gradazione alcolica all'aroma di anice, derivato da erbe quali i fiori e le foglie dell'assenzio maggiore (\"Artemisia absinthium\"), dal quale prende il nome.\nStoria.\nL'assenzio fu inventato da un medico francese, Pierre Ordinaire, che in fuga dalla Rivoluzione francese si trasfer\u00ec a Couvet, in Svizzera, nel 1792. Tra le erbe officinali della zona, che i medici di campagna dell'epoca utilizzavano per preparare rimedi naturali, trov\u00f2 l'assenzio maggiore, di cui conosceva l'uso nei tempi antichi. Sperimentando con questa pianta inizi\u00f2 a produrre un forte distillato da circa 60\u00b0, contenente oltre all'assenzio molte altre erbe tra cui anice, issopo, dittamo, acoro e melissa. Il liquore di Ordinaire divenne un famoso toccasana a Couvet e assunse gi\u00e0 il soprannome \"la F\u00e9e Verte\" (la Fata Verde). Si pensa che alla sua morte ne tramand\u00f2 la ricetta segreta alle sorelle Henriod di Couvet, ma \u00e8 possibile che in realt\u00e0 le Henriod producessero il proprio assenzio gi\u00e0 da prima di Ordinaire.\nNel corso del XIX secolo si diffusero in Francia e Svizzera molte distillerie di assenzio con vari marchi, ma il liquore divenne particolarmente noto alla fine del secolo, grazie alla fama che ebbe tra gli artisti e gli scrittori di Parigi. L'assenzio, consumato da molti artisti famosi con rituali elaborati e accessori stravaganti, divenne un'ispirazione dello stile di vita \"boh\u00e9mien\". La bevanda ebbe enorme successo in Europa, ma declin\u00f2 nel giro di poco pi\u00f9 di un decennio, a causa di vari fattori: il movimento contro l'alcolismo che si diffuse all'inizio del XX secolo, gli studi scientifici dell'epoca che individuarono la pericolosit\u00e0 del tujone contenuto, e le pressioni dei produttori di vino francesi che ne temevano la concorrenza.\nCaratteristiche.\nEssendo generalmente di colore verde (naturalmente o mediante l'uso di coloranti), l'assenzio si \u00e8 affermato anche con l'epiteto \"F\u00e9e Verte\" (\"Fata Verde\"). Viene generalmente bevuto aggiungendo dell'acqua ghiacciata e/o dello zucchero.\nL'assenzio \u00e8 noto specialmente a causa dell'associazione con gli scrittori ed artisti parigini del Decadentismo per la popolarit\u00e0 che ebbe in Francia alla fine di quel secolo e all'inizio del successivo, fino alla sua proibizione nel 1915. Carlo Dossi, nelle sue Note Azzurre, dice che Rovani, il romanziere della scapigliatura, faceva un uso smodato di assenzio. La marca di assenzio pi\u00f9 conosciuta nel mondo era la Pernod Fils.\nL'assenzio appare incolore o di tutte le sfumature della clorofilla, dal giallo tenue al verde smeraldo e ha un sapore complesso dovuto agli aromi delle varie erbe con le quali viene prodotto. In aggiunta alle foglie di assenzio, esso contiene semi di anice verde (l'anice stellato, frequente invece nei suoi surrogati, raramente era utilizzato e solo in modeste quantit\u00e0), semi di finocchio, issopo, melissa, artemisia pontica e diversi altri ingredienti che cambiavano da distilleria a distilleria quali angelica, menta, genep\u00ec, camomilla, coriandolo.\nL'assenzio \u00e8 prodotto per macerazione e diretta distillazione degli ingredienti. Successivamente, qualora opportuno, lo si colora con un'ulteriore macerazione di erbe tra cui l'artemisia pontica, l'issopo e la melissa. Variet\u00e0 meno pregiate di questa bevanda sono fatte per mezzo di essenze o olii mischiati a freddo nell'alcool. Il contenuto alcolico \u00e8 estremamente elevato per permettere alla clorofilla di restare stabile il pi\u00f9 a lungo possibile (tra il 45% ed il 75%).\nStoricamente, c'erano 4 variet\u00e0 di assenzio: \"ordinario\", \"semi-eccellente\", \"eccellente\", e \"superiore\" o \"svizzero\", l'ultima delle quali aveva un tenore alcolico maggiore rispetto alle altre. Il miglior assenzio contiene dal 65% al 75% di alcol. Nel diciannovesimo secolo l'assenzio, come molti cibi e bevande del tempo, era occasionalmente contraffatto da affaristi con rame, zinco, indaco, o altre sostanze coloranti per conferirgli il colore verde; questo non fu ovviamente mai fatto dalle migliori distillerie.\nSembrerebbe una tesi priva di fondamento, sorta con l'intenzione di attribuire all'assenzio ottocentesco propriet\u00e0 proprie di droghe diverse dall'alcol, quella secondo cui l'assenzio venisse in alcuni casi adulterato con oppio: non esiste infatti nessuna ricetta storica che ne parli.\nLa diceria che l'assenzio venisse spesso bevuto con gocce di laudano nasce per lo pi\u00f9 da esaltazioni dei media di rari casi storicamente documentati. Il laudano era assai poco diffuso e solo tra chi se lo poteva veramente permettere, e questi erano soliti utilizzarlo ovunque capitasse (il pi\u00f9 delle volte nel vino): \u00e8 possibile che costoro lo mettessero anche nell'assenzio, poich\u00e9 l'assenzio era molto bevuto; quest'usanza \u00e8 perci\u00f2 da attribuire solo a pochi ricchi oppiomani.\nLa notevole popolarit\u00e0 che l'assenzio ebbe durante il XIX secolo (grazie anche a prezzi relativamente contenuti e accessibili a tutti i ceti) port\u00f2 i produttori di vini, cognac e whisky a iniziare una vera e propria guerra contro l'assenzio, guerra che fu prontamente accolta dai governi per poter porre fine al diffuso alcolismo, piaga del XIX secolo francese.\nPreparazione del distillato.\nIl distillato si ottiene per distillazione dell'intera pianta, previa macerazione della stessa in alcool.\nIn un secondo momento, \u00e8 possibile trattare il distillato cos\u00ec ottenuto, in infusione con erbe scelte, sia per dare una colorazione al distillato stesso e fargli acquisire la tonalit\u00e0 desiderata nella presentazione estetica del prodotto, che permettergli di acquisire nuovi aromi.\nNei trattati sulla preparazione dell'assenzio di fine ottocento pervenuti, l'assenzio \u00e8 prodotto solamente per distillazione. Per specifiche si rimanda alla bibliografia. Gli ingredienti distillati base sono:\nAltre erbe possono essere miscelate e variano da ricetta a ricetta. Possono trovarsi nella preparazione:\ne ancora: altre tipologie di artemisia (pontica, dracunculus, genepi...), cannella, liquirizia, salvia, carcad\u00e8, lavanda...\nPer la colorazione, possono essere utilizzate: melissa, menta, \"Artemisia pontica\" e issopo. Alcune ricette prevedono dai 6 ai 12 ingredienti e ogni distilleria utilizza la sua miscela di erbe. La base dell\"'absinthe\" resta tuttavia la stessa ed \u00e8 comune a tutte le ricette: il distillato del macerato di artemisia absinthium, semi di anice verde e finocchio.\nNella fabbricazione degli alcolici, \u00e8 possibile trovare preparati con oli essenziali estratti dai vegetali in questione; anche nel caso dell'Assenzio, alcuni produttori utilizzano questo metodo. Ovviamente, si ottiene un prodotto differente da una distillazione diretta dei macerati; ma pi\u00f9 economico per la commercializzazione.\nPreparazione della bevanda.\nGeneralit\u00e0.\nL'assenzio, originariamente, non veniva mai bevuto puro, ma solo preparato con acqua. Classicamente la preparazione avveniva aggiungendo acqua ghiacciata con un rapporto che andava da 3:1 a 5:1, ed una zolletta di zucchero per dolcificare la bevanda. Tale preparazione venne col tempo canonizzata fino a prevedere l'uso di appositi bicchieri e cucchiai forati.\nI tipici bicchieri d'assenzio erano in genere dei piccoli calici, eventualmente con una linea di livello per segnalare la giusta dose di liquore. In particolare, il tipo \"Pontarlier\", dal nome dell'omonima cittadina francese, prevede una base ad ampolla per un'immediata determinazione della quantit\u00e0 di liquore da utilizzare\nMetodo classico.\nSul bicchiere contenente assenzio viene posto un cucchiaio forato su cui viene posata una zolletta di zucchero. Sopra la zolletta viene versata delicatamente, eventualmente goccia a goccia, dell'acqua ghiacciata, in modo da provocare lo scioglimento dello zucchero e la diluizione del liquore, in un rapporto in genere da 3:1 a 5:1.\nDurante questa fase, i componenti del liquore che non sono solubili in acqua, quali anice verde, e semi di finocchio, emergono dalla soluzione e tendono ad opacizzarla, andando a dar vita ad un'opalescenza lattiginosa, detta \"louche\", dal francese, opaco o ombreggiato. La diluizione in acqua non era importante solo dal punto di vista dell'abbassamento della gradazione alcolica (tipicamente intorno ai 70\u00b0) del liquore, ma anche per consentire all'intero \"bouquet\" aromatico della bevanda di svelarsi, poich\u00e9 nel liquore puro si ha una netta prevalenza dell'anice.\nLa bevanda veniva poi delicatamente mescolata con lo stesso cucchiaio forato. L'aggiunta di una zolletta di zucchero, ed eventualmente anche pi\u00f9 d'una, non nasceva come necessit\u00e0 dal tipo di liquore ma piuttosto dal tipico gusto francese dell'epoca, fine Ottocento, che vedeva una netta prevalenza di bevande dolci.\nMetodi alternativi e spuri.\nUn metodo alternativo per la diluizione del liquore, di cui si hanno testimonianze dell'epoca, era basato sull'uso di due bicchieri e non prevedeva l'uso di zollette di zucchero. In un calice sufficientemente capiente era deposto un calice pi\u00f9 piccolo contenente la dose di distillato. Si provvedeva ad aggiungere acqua ghiacciata, analogamente al metodo classico, fino a che il distillato contenuto nel bicchiere pi\u00f9 piccolo non tracimasse completamente. Il metodo era evidentemente macchinoso e non prese mai del tutto piede.\nNella seconda met\u00e0 dell'Ottocento, quando l'assenzio inizi\u00f2 la sua fase di crescente popolarit\u00e0, iniziarono a fare comparsa nei bar e \"bistrot\" le fontane. Questi grossi contenitori per l'acqua, lo zucchero ed eventualmente il ghiaccio disponevano di due o pi\u00f9 cannelle di modo che gli avventori potessero diluire i loro bicchieri in maniera pi\u00f9 agevole.\nCon il recente \"revival\" conosciuto dall'assenzio a partire dagli anni '90 del '900, seguendo la moda di assimilare l'assenzio alle droghe, ha fatto la sua comparsa un metodo alternativo, \"flambeau\", che, basandosi sul metodo classico, prevede per\u00f2 di bagnare la zolletta di zucchero con dell'assenzio, darle fuoco e poi versarvi sopra l'acqua. A contribuire al successo del metodo, il film \"Moulin Rouge!\" di Baz Luhrmann del 2001, in cui, per iniziare il protagonista, Ewan McGregor, alla vita boh\u00e8mienne, brindano con assenzio preparato in questo modo. Il film ha prodotto una vera e propria \"canonizzazione\" di questo stile di preparazione, tanto che lo stesso viene fatto erroneamente risalire all'Ottocento, ed \u00e8 talvolta indicato come \"metodo boh\u00e8mienne\".\nIn realt\u00e0, il rituale della preparazione dell'assenzio ha una storia precisa. Agli inizi, l'assenzio era bevuto puro, come medicinale, a piccoli sorsi o \"cucchiai\" come uno sciroppo. L'abitudine di allungarlo con acqua nasce dall'usanza dei soldati francesi in Algeria. Questi infatti erano soliti disinfettare le acque malsane dell'Africa con l'assenzio. Una volta tornati in patria, questa abitudine si diffuse rapidamente. In breve, si inizi\u00f2 ad addolcirlo con sciroppo di gomma o con orzata, e solo negli ultimi 30-35 anni del XIX secolo si prese l'abitudine (che divent\u00f2 molto presto il rituale per eccellenza) di sciogliere un pezzo di zucchero, e una zolletta di zucchero in seguito, tramite il cucchiaio forato.\nIl rituale flamb\u00e9, al contrario, ha una storia ben pi\u00f9 recente. Tra il 1990 e il 1995, a Praga iniziarono a diffondersi i primi surrogati d'assenzio (che d'assenzio avevano soltanto il nome) e poich\u00e9 i baristi altro non sapevano se non che le leggende lo volevano come \"la droga dei poeti maledetti\" non fecero altro che prendere in prestito il rituale dell'eroinomane che scalda l'eroina sul cucchiaio e la adattarono all'assenzio. Questi assenzi avevano un gusto molto pi\u00f9 simile all'alcool puro che al tradizionale distillato per tanto tale rituale non ne alterava le qualit\u00e0, ma anzi serviva a conferirgli un qualche sapore.\nDel 2001 \u00e8 l'uscita di un altro film, \"La vera storia di Jack lo squartatore - From Hell\", che ha contribuito a consolidare un'altra delle leggende moderne in tema, ovvero che la bevanda fosse spesso bevuta con l'aggiunta di laudano.\nPolemiche.\nL'Assenzio \u00e8 fonte di discussione in Europa. Infatti, il Parlamento Ue ha bocciato la proposta finalizzata a definire la bevanda, chiamata anche 'Fee Verte', o la fata verde, che pi\u00f9 di ogni altro prodotto alcolico ha sollevato polemiche. Per 409 voti a favore, 247 contro e 19 astensioni, \u00e8 arrivato il no dalla corte di Strasburgo. Quindi non esiste un parametro di riferimento per la produzione di questa bevanda.\nConsiderazioni generali.\nSi pensava che un eccessivo uso di assenzio conducesse ad effetti che erano specificamente peggiori rispetto a quelli associati ad altre forme di alcol \u2013\u00a0il che \u00e8 vero per alcuni dei prodotti meno meticolosamente adulterati (soprattutto quelli colorati con solfato di rame)\u00a0\u2013, creando lo stato fisico chiamato absintismo, che in realt\u00e0 sorge soltanto alla stregua dell'alcolismo, da cui non si differenzia, in soggetti dipendenti da questa bevanda.\nL'olio essenziale di \"Artemisia absinthium\" contiene un terpene chiamato tujone, il quale in dosi elevate pu\u00f2 portare a crisi epilettiche, \"delirium tremens\" e morte. In realt\u00e0, le quantit\u00e0 di intossicazione da tujone sono pari a 80-100 g, una quantit\u00e0 impossibile da assumere bevendo assenzio che normalmente non pu\u00f2 contenere pi\u00f9 di 30-40 mg/kg di tujone.\nUn assenzio ben fatto, infatti, deve essere distillato, e gran parte del tujone che non si \u00e8 perso nella fase di essiccazione dell'\"Artemisia absinthium\" (il tujone \u00e8 estremamente volatile e un buon 70-80% evapora durante questa fase) si perde tagliando la \"testa\" del distillato. Studi pi\u00f9 recenti hanno dimostrato che nell'assenzio distillato correttamente \u2013\u00a0anche in quelli prodotti seguendo le ricette ed i procedimenti tradizionali\u00a0\u2013 rimane solo una minima quantit\u00e0 di tujone.\nIn realt\u00e0, il mito del tujone \u00e8 da sfatare, poich\u00e9 gi\u00e0 le argomentazioni dell'epoca, che permisero di mettere al bando l'assenzio, facevano riferimento a ben tre sostanze: tujone, anetolo e fenitolo. Probabilmente, il tujone \u00e8 rimasto l'unico componente che crea scalpore, poich\u00e9 anetolo e fenitolo, che sono tossici tanto quanto il tujone e altre sostanze presenti in comunissime piante di uso quotidiano (come prezzemolo, alloro, rosmarino, noce moscata ecc.), erano pi\u00f9 facilmente riscontrabili in molti amari e anisette. Il tujone al contrario era esclusiva di assenzio, vermouth e genep\u00ec (che non vennero tuttavia mai incriminati come l'assenzio).\nLa grafia non francese della parola \"Absinth\" venne introdotta per le bevande a base di assenzio prodotte nell'Europa centrale (fino all'inizio degli anni novanta). Questi prodotti in realt\u00e0 avevano a malapena il nome in comune con l'assenzio del XIX secolo.\nTipicamente, il basso contenuto di erbe presente in queste bevande impedisce la formazione del \"louche\".\nContenuto di tujone.\nLa leggenda dell'assenzio \u00e8 resa intrigante proprio da quanto si narra circa il tujone, peraltro uno dei tantissimi oli essenziali presenti. Sono pochi gli studi scientifici inerenti quest'olio essenziale, e molti di questi non sono oggettivi poich\u00e9 finanziati all'inizio del XX secolo proprio dai governi che volevano mettere l'assenzio al bando.\nStudi condotti negli anni '70 hanno portato (probabilmente in modo erroneo) a considerare il tujone (e i suoi effetti) simili a quelli del THC della cannabis solo perch\u00e9 le due molecole avevano una disposizione spaziale molto simile. Il tujone in verit\u00e0 \u00e8 un terpene presente in diverse piante come le artemisie (tra cui l'Artemisia absinthium, ma anche il genep\u00ec, ovvero l'Artemisia glacialis) e le salvie (anche la \"Salvia officinalis\" usata in cucina). Il suo profumo \u00e8 molto simile a quello del mentolo e lo troviamo tra gli eccipienti del farmaco da banco \"Vicks Vaporub\".\nAd alti dosaggi il tujone ha effetti devastanti sul sistema nervoso: difficile \u00e8 definire quali siano questi \"alti dosaggi\". Gli esperimenti scientifici descrivevano che bastava un grammo di tujone iniettato in vena ad una cavia di laboratorio per portare l'animale al \"delirium tremens\"; talvolta, la cavia moriva. Nell'uomo, il cui peso \u00e8 notevolmente pi\u00f9 grande di quello di una cavia, la forza di resistenza \u00e8 decisamente superiore: un grammo di tujone iniettato in un porcellino d'India equivarrebbe a 100 grammi per un uomo; non ci sarebbe da meravigliarsi se l'iniezione improvvisa di 100 grammi di tujone in un corpo umano potesse avere come conseguenza disturbi seri o addirittura la morte.\nTuttavia, stando ai dati sopra riportati, gli assenzi hanno sempre avuto quantit\u00e0 tali di tujone che una persona, per assumerne tali quantit\u00e0, dovrebbe bere un centinaio di litri di assenzio. Va da s\u00e9 che l'alcool porterebbe a danni gravi ben prima. Stesso discorso vale per gli altri due oli essenziali condannati a suo tempo: l'anetolo, ricavato dall'anice e il fenitolo, ricavato dal finocchio. Da rilevare che non sono mai stati considerati come allucinogeni il vermouth, il genep\u00ec e i liquori di salvia, che contengono tujone, o l'anice, il mistr\u00e0 o l'anisetta, che contengono anetolo.\n\u00c8 vero che la pianta \"Artemisia absinthium\" contiene moltissimo tujone, ma questo viene perso quasi tutto per evaporazione durante l'essiccazione, e altro tujone ancora si perde nella \"testa\" della distillazione. \u00c8 quindi incorretto stimare, come fece nel 1989 Wilfred Arnold, che gli assenzi storici avessero 250\u00a0mg/kg di tujone. Arnold fece questa stima considerando la pianta fresca, senza calcolare n\u00e9 l'essiccazione n\u00e9 la distillazione.\nUn noto chimico e biologo americano, Ted Breaux, ha passato gli ultimi 11 anni a studiare l'assenzio per capire se veramente fosse quel veleno che le leggende narrano. Egli estrasse con una siringa l'assenzio da antiche bottiglie del XIX secolo arrivate intatte fino ai nostri giorni e le analizz\u00f2. I risultati furono stupefacenti: gran parte degli assenzi d'epoca avevano tujone che andava dai 5 ai 9\u00a0mg/kg, e solo qualcuno sfiorava i 20\u201330\u00a0mg/kg. Considerando che le normative CEE permettono un limite massimo di 35\u00a0mg/kg di tujone, gran parte degli assenzi storici sarebbe tuttora legale da questo punto di vista.\nCaratteristiche del vero assenzio.\nNon tutto l'assenzio \u00e8 verde. Anche in passato non tutti gli assenzi erano verdi. Considerando solo i veri assenzi e non quei pericolosi surrogati che gi\u00e0 in passato circolavano, i colori andavano dal giallino fino al verde smeraldo, passando per tutte le gradazioni di verde. Alcuni erano lasciati addirittura incolore: questa tipologia ebbe una maggiore diffusione dopo la messa al bando perch\u00e9 pi\u00f9 facile da contrabbandare.\nTenendo presente che in un vero assenzio la fase pi\u00f9 delicata e complessa \u00e8 proprio la colorazione, va da s\u00e9 che gran parte degli assenzi colorati di verdi sgargianti e cristallini non siano vero assenzio, ma qualche surrogato colorato artificialmente; sono davvero pochi ai nostri giorni i veri assenzi, colorati naturalmente come vuole la tradizione, ad essere davvero verdi, e molto spesso sono piuttosto costosi.\nL'assenzio per essere definito tale deve assolutamente essere distillato. Non esiste vero assenzio solo macerato o fatto con aggiunta di oli essenziali ed essenze all'alcool, e alcuni produttori senza scrupoli, sapendo che il bevitore di assenzio tende a scartare quei prodotti ottenuti con oli essenziali aggiunti, dichiarano di produrre assenzio distillato semplicemente perch\u00e9 loro stessi preparano gli oli essenziali. Per assenzio distillato, al contrario, si intendono solamente quegli assenzi distillati direttamente dalle erbe.\nLa differenza al palato tra un assenzio distillato e uno macerato o fatto con oli essenziali \u00e8 enorme. I macerati tendono ad essere pesanti e invasivi esattamente come quelli fatti con oli essenziali, che inoltre lasciano uno sgradevole senso di \"unto\" al palato. Un vero assenzio deve contenere semi di anice verde. L'anice stellato \u00e8 un ingrediente tipico dei pastis e raramente veniva usato negli assenzi e solo in minime quantit\u00e0.\nL'anice verde ha un sapore molto aromatico, profumato e secco, mentre l'anice stellato (probabilmente l'anice per come \u00e8 conosciuto in Italia, quello usato per le caramelle e per la sambuca) \u00e8 estremamente morbido e rotondo e con un sapore che ricorda molto la liquirizia. Il sapore simile alla liquirizia che si pu\u00f2 notare nei veri assenzi non \u00e8 dato tanto dall'anice stellato bens\u00ec dai semi di finocchio.\nGli assenzi di nuova generazione tendono ad utilizzare enormi quantit\u00e0 di anice stellato, tanto da rendere il sapore generale monotematico. In un vero assenzio, al contrario, si devono trovare i profumi e gli aromi di tutte le erbe, per lo meno di quelle principali: l'amarezza piacevole dell'artemisia absinthium nel retrogusto, la morbidezza del finocchio, l'aroma di anice verde, quell'aspetto erbaceo unico dato dall'issopo, la melissa, il coriandolo.\nIl sapore dell'assenzio dovrebbe essere un continuo rincorrersi di aromi perfettamente bilanciati: nessun ingrediente dovrebbe dominare. Gran parte dei prodotti moderni non sono troppo diversi dai pastis, ma ce ne sono anche di qualit\u00e0, specie se seguono ricette e metodi di distillazione originali. Si possono riassumere sinteticamente le caratteristiche del vero assenzio:\nGli esperti utilizzano queste cinque regole per riconoscere il vero assenzio. Alcuni esperti, oltre ad utilizzare queste regole, usano come confronto l'assenzio prodotto dalle distillerie storiche poich\u00e9 sono state le prime a dettare le regole gustative e olfattive che definiscono l'absinthe. La \"Pernod fils\" \u00e8 indubbiamente la pi\u00f9 antica distilleria storica, seguita a ruota (nel giro di pochi anni) da \"Berger\", \"Premier fils\", \"Fritz Duval\" e da innumerevoli altre.\nGli absinthe da loro prodotti hanno ricette, almeno a grandi linee, sostanzialmente simili e metodi di produzione pressoch\u00e9 identici. L'assenzio viene prodotto dall'alcool di vino prodotto esattamente come nell'800 partendo da uve coltivate esattamente come se fossero coltivate negli anni d'oro dell'assenzio e da erbe selvatiche raccolte solo nel periodo di massima maturazione. Anche l'imbottigliamento \u00e8 autentico: bottiglie dalla forma che rispecchia l'antica bottiglia di absinthe, etichette che ricalcano quasi perfettamente le etichette degli assenzi a cui si rifanno, tappo in sughero e cera lacca.\nStatus legale.\nConsiderazioni generali.\nDopo la diffusione della notizia secondo cui alcuni crimini violenti sarebbero stati commessi sotto l'influenza diretta della bevanda (risultata successivamente essere falsa, perch\u00e9 questi crimini erano in realt\u00e0 stati commessi da persone ubriache, che avevano bevuto molto pi\u00f9 che i due bicchieri della leggenda) e alla tendenza generale al consumo di superalcolici a causa della carenza di vino in Francia causata dalla fillossera negli anni tra il 1880 e il 1900, le associazioni contro l'uso di alcoolici e quelle dei produttori di vini presero di mira l'assenzio indicandolo come una minaccia sociale.\nAffermarono che \"rende folli e criminali, trasforma gli uomini in selvaggi e costituisce una minaccia per il nostro futuro\". Il dipinto di Edgar Degas \"L'assenzio\", risalente al 1876 (ora conservato al Museo d'Orsay), riassunse la mentalit\u00e0 popolare che vedeva i bevitori \"dipendenti\" di assenzio come istupiditi e mentalmente offuscati. \u00c9mile Zola descrisse le loro gravi intossicazioni nel suo romanzo \"L'ammazzatoio\". Nel 1915, l'assenzio venne ritirato dal commercio in molti paesi e la sua produzione vietata.\nRecentemente, l'Unione europea ha legalizzato il commercio di assenzio e liquori simili; \nFrancia.\nLa proibizione dell'assenzio in Francia comport\u00f2 la nascita di un sostituto dell'assenzio a base di anice stellato (raramente presente nell'assenzio del XIX secolo ma comunissimo nei moderni prodotti) al posto dei semi di anice verde e liquirizia: il pastis. Il pastis, come tutti i liquori a base d'anice furono soggetti a severissimi controlli nei primi anni che ne limitavano la qualit\u00e0 al fine di allontanarli sempre pi\u00f9 dal vituperato assenzio: la gradazione alcolica non poteva superare i 32\u00b0, non doveva intorbidire con aggiunta di acqua.\nSuccessivamente, la gradazione alcolica venne portata a 40\u00b0 ma durante il secondo conflitto mondiale il governo francese proib\u00ec i pastis poich\u00e9 intorbidivano le menti dei soldati in trincea. Solo nel 1951 venne rilegalizzato e per festeggiare tale data la Pernod-Ricard (la multinazionale nata dall'aggregazione di alcune delle pi\u00f9 importanti distillerie d'assenzio) mise sul mercato il Pastis51. La Francia non ha mai abrogato la legge del 1915, ma una legge del 1988 ha chiarito che il divieto riguarda solo le bevande non conformi con le regolamentazioni dell'Unione europea riguardo al contenuto di tujone, o che sono chiamate esplicitamente \"assenzio\".\nQuesto ha provocato una ricomparsa dei bevitori francesi di assenzio, ora rinominato \"spirito a base di piante d'assenzio\". Dal momento che la legge del 1915 regolava solo la vendita dell'assenzio ma non la sua produzione, certe aziende francesi producono varianti destinate all'esportazione denominate semplicemente \"assenzio\". I primi assenzi a tornare sul mercato erano in realt\u00e0 poco pi\u00f9 di pastis \"arricchiti\" con ulteriori erbe e a volte aumentati di gradazione.\nMan mano che la popolarit\u00e0 di questa nuova generazione di assenzi cresceva, le vecchie distillerie iniziarono a distillare in segreto i loro antichi assenzi, li fecero analizzare e con lo stupore di tutti potevano essere tranquillamente commercializzati poich\u00e9 il quantitativo di tujone era ben sotto i limiti previsti (la legge prevede 10\u00a0mg/kg di tujone per i liquori e 35\u00a0mg/kg di tujone per gli amari. Poich\u00e9 l'assenzio pu\u00f2 a tutti gli effetti rientrare nella categoria \"amari\" il limite \u00e8 veramente ampio. Non sono noti assenzi del XIX secolo che superassero queste quantit\u00e0).\nItalia.\nCon le direttive 88/388/CEE e 91/71/CEE relative agli aromi destinati a essere impiegati nei prodotti alimentari e ai materiali di base per la loro preparazione, il Consiglio dell'Unione europea e la Commissione europea hanno, tra le altre cose, tolto all'assenzio la condizione d'illegalit\u00e0, permettendo cos\u00ec ai vari Stati membri di adottare normative che riportassero tale distillato nel libero commercio.\nIn attuazione di tali direttive, il Governo Andreotti VII ha emanato il pubblicato sulla Gazzetta Ufficiale della Repubblica Italiana - Serie Generale n. 39 del 17 febbraio 1992 (Supplemento Ordinario n. 31) ed entrato in vigore il 3 marzo 1992.\nLe sue successive modificazioni e integrazioni non hanno sostanzialmente cambiato, nei riguardi dell'assenzio, tale quadro normativo permissivo. In Italia, in precedenza, in base all'Art. 105 del TULPS vigeva invece un divieto di fabbricazione, importazione e distribuzione per l'assenzio e per le altre bevande la cui gradazione alcolica era superiore al 21%, se aromatizzate con assenzio.\nPaesi Bassi.\nNei Paesi Bassi, una legge datata 1909 proib\u00ec la vendita e il consumo di assenzio, ma questa legge fu sfidata con successo da un venditore di vino, tale Menno Boorsma, nel luglio 2004, facendo tornare l'assenzio ancora una volta legale. Tuttavia, i querelanti fecero appello e quindi ci dovr\u00e0 essere un secondo processo in una corte di livello superiore.\nPortogallo e Spagna.\nL'assenzio non venne mai vietato in Spagna o Portogallo, dove continua ad essere prodotto.\nRegno Unito.\nNegli anni novanta, un importatore, BBH Spirits, si accorse che non c'era nessuna legge riguardo alla vendita di assenzio nel Regno Unito (non era mai stato vietato), a parte le regolamentazioni presenti su tutte le bevande alcoliche, e divenne nuovamente disponibile per la prima volta dopo quasi un secolo (anche se tassato in modo proibitivo a causa dell'elevato contenuto di etanolo).\nStati Uniti d'America.\nIn base a quanto sancito dall'United States Customs, \u00abl'importazione di assenzio o altro tipo di liquore contenente \"Artemisia absinthium\" \u00e8 proibita\u00bb.\nL'interpretazione della legge statunitense condivisa dalla maggior parte dei bevitori di assenzio \u00e8 questa:\nUn falso-assenzio chiamato Absente, prodotto con \"Artemisia abrotanum\" invece che con \"Artemisia absinthium\" (assenzio), viene venduto legalmente negli Stati Uniti, sebbene la proibizione della FDA si estenda a tutte le specie di Artemisia, inclusa quindi, in teoria, l\"'Artemisia dracunculus\", conosciuta come dragoncello. Ad ogni modo, l'Absente viene venduto nei negozi di liquore al dettaglio perch\u00e9 la qualit\u00e0 esportabile fatta per gli Stati Uniti non contiene assenzio.\nSvizzera.\nIn Svizzera, la proibizione dell'assenzio fu addirittura scritta nella costituzione nel 1907, in seguito a una iniziativa popolare. Nel 2000 questo articolo fu sostituito durante una revisione generale della costituzione, ma la proibizione fu semplicemente spostata nel codice di legge ordinaria. Successivamente questa legge fu revocata, cos\u00ec il 1\u00ba marzo 2005, l'assenzio divenne ancora legale nel suo paese d'origine, dopo circa cento anni di proibizione."}
{"id": "2488950", "revid": "773636", "url": "https://it.wikipedia.org/wiki?curid=2488950", "title": "Unione Sportiva Lecce 2009-2010", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2009-2010.\nStagione.\nPrecampionato.\nDopo l'ultimo posto e la conseguente retrocessione nella stagione precedente, il Lecce incomincia la preparazione in vista dell'inizio della stagione 2009-2010, il 25\u00ba campionato di Serie B nella storia dei giallorossi. Il luogo del ritiro viene confermato Tarvisio, in provincia di Udine. Il 12 luglio 2009 si aggrega in ritiro l'ex giocatore della Stefano Fiore, libero da vincoli contrattuali.\nIl primo colpo di mercato \u00e8 la riconferma di Luigi De Canio, nonostante alcune sue dichiarazioni rilasciate alla stampa nelle quali esprimeva la volont\u00e0 di rimanere ad allenare in Serie A. Il contratto di 4 anni lo vede nelle vesti di allenatore-manager, figura inglese sconosciuta al campionato italiano. Per il nuovo campionato il Lecce decide di ringiovanire l'organico. Attorno a colonne come capitan Giacomazzi, Angelo, Fabiano, Gianni Munari e Giuseppe Vives, la dirigenza costruisce una squadra ambiziosa, pronta a ricoprire il ruolo di outsider del campionato. Ceduti attaccanti importanti come Tiribocchi (va all'Atalanta a titolo definitivo), Castillo (si accorda con la Fiorentina), Axel Konan e Cacia, il reparto offensivo \u00e8 completamente rinnovato con gli ingaggi del francese Baclet (arrivato dall'), Bergougnoux (ex nazionale francese U21), Guido Marilungo (prodotto del vivaio della Sampdoria) e Daniele Corvia (un ritorno dopo la promozione nella stagione 2007-2008). Mentre a centrocampo lasciano Lecce il capitano Zanchetta, Andrea Ardito, Luca Ariatti (tutti grandi protagonisti della promozione del 2008) e Fabio Caserta, viene confermato il mediano brasiliano Edinho, arriva dal il leccese Franco Lepore e Marino Defendi (ex esterno dell'Atalanta). In porta, ceduto Francesco Benussi, torna titolare tra lo scetticismo dei tifosi Antonio Rosati che avr\u00e0 come compagno di reparto il giovane portiere leccese Petrachi. Il reparto arretrato vede le partenze a stagione iniziata di Diamoutene e Polenghi, ma l'arrivo di un terzino di grande esperienza come Manuel Belleri (ex Udinese e Brescia). Sempre in difesa vengono acquistati elementi di prospettiva come Emanuele Terranova, affiancato in difesa dal terzino algerino Djamel Mesbah (la cui ottima annata sar\u00e0 premiata con la convocazione in Nazionale per il ) e dal difensore dell'Under-20 Antonio Mazzotta, i cui ingaggi contribuiscono ad abbassare l'et\u00e0 media della rosa salentina. Altri arrivi minori sono Dig\u00e3o (il fratello pi\u00f9 piccolo di Kak\u00e1) e il ritorno dai prestiti dei giovani Ingrosso, Triarico Tateo, Vicedomini, Tundo e Agnelli.\nA gennaio il Lecce, in piena lotta promozione, rinforzer\u00e0 la rosa con elementi di qualit\u00e0 come Di Michele e Loviso (entrambi dal ). Arriver\u00e0 anche il centrale di difesa Ferrario (che diverr\u00e0 presto titolare), il giovane centrocampista della , Bertolacci e il portiere Gragnaniello. Lasceranno invece il Salento Edinho (che far\u00e0 ritorno in Brasile), Dig\u00e3o, Diarra, Vicedomini, Tateo, Agnelli e Ingrosso.\nCoppa Italia.\nPer i salentini l'esordio in Coppa Italia 2010, arriva il 9 agosto contro il Vico Equense, formazione campana di Serie D. Grande protagonista della gara \u00e8 l'attaccante francese Baclet, autore di 4 reti, che diventa cos\u00ec il terzo giocatore ad aver realizzato pi\u00f9 gol in una partita nella storia del Lecce (dopo Otello Torri che ne fece 6 nel 1943 e Aurelio Pavesi De Marco che ne fece 5 nel 1947).\nNel secondo turno, il 16 agosto, i giallorossi incontrano la Sampdoria allo stadio Marassi di Genova. Questa volta per\u00f2, i blucerchiati hanno la meglio e travolgono il Lecce 6-2 con doppiette di Pazzini e Cassano. Defendi mette a segno il 4-1 ma tre minuti dopo arriva il gol su rigore di Palombo. All'81 Vives realizza la seconda rete per il Lecce prima del gol conclusivo di Padalino che fissa il risultato sul 6-2 finale. A fine torneo comunque, Baclet risulter\u00e0 essere uno dei capocannonieri del torneo insieme a Mutu e Arma con 4 reti.\nSerie B.\nLa partenza in campionato non \u00e8 delle migliori: dopo la netta vittoria interna contro l' (3-0) arrivano le sconfitte a Piacenza e in casa contro il Frosinone, seguite da due pareggi a reti bianche. La vittoria per 4-1 al sesto turno sul campo della Triestina segna una svolta. Nelle successive sei giornate, infatti, il Lecce ottiene cinque vittorie, di cui quattro consecutive (tra cui quella storica contro il nel primo derby salentino in serie cadetta), e una sola sconfitta. Al tredicesimo turno i giallorossi raccolgono un punto in trasferta contro il Torino e, dopo aver vinto in casa contro il e perso a Brescia, conquistano due vittorie di fila contro , in casa, e in trasferta. A quel punto il Lecce \u00e8 da solo in testa alla in classifica con 33 punti (frutto di 10 vittorie, 3 pareggi e 4 sconfitte) e ci rester\u00e0 per altri cinque mesi. Il 3-1 patito a Cesena prima della sosta natalizia non compromette il successivo rendimento della squadra. La sconfitta contro i romagnoli, infatti, rester\u00e0 l'unica di l\u00ec a tre mesi. La squadra torna a vincere gi\u00e0 contro il Vicenza, prima di pareggiare sul campo del , diretta concorrente per la promozione.\nIl girone di ritorno si apre con la sfida al vertice tra i giallorossi e l'Ancona, che si conclude con un pareggio (1-1) che arride ai salentini. Nel mercato di gennaio la societ\u00e0 compie un ulteriore sforzo, prelevando dal Torino David Di Michele e Massimo Loviso. Il primo, in particolare, riesce a ritagliarsi un ruolo importante nell'undici titolare, contribuendo alla cavalcata verso la Serie A. Al pareggio di Ancona, infatti, seguono due vittorie contro e Frosinone, che consentono alla squadra di De Canio di consolidare la propria posizione in vetta alla graduatoria. Malgrado un rallentamento tra met\u00e0 febbraio e met\u00e0 marzo (4 punti in 5 partite), il vantaggio sulle inseguitrici \u00e8 mantenuto. Al successivo ritorno alla vittoria al Granillo contro la alla 30\u00aa giornata, fanno seguito i sei punti guadagnati contro Salernitana e Gallipoli, il pareggio di Empoli e la vittoria interna (2-1) nel confronto diretto contro il Torino alla 34\u00aa giornata, che permette ai giallorossi di acquisire un ampio margine sulla seconda in classifica. Il Lecce prosegue nella sua corsa verso la massima serie pareggiando a Padova e in casa contro il Brescia, la rivale pi\u00f9 accreditata, prima di ottenere tre vittorie consecutive contro Grosseto, Albinoleffe e . La successiva sconfitta interna contro il (1-2) nella prima gara che pu\u00f2 valere la promozione aritmetica (era sufficiente un pari) assottiglia il margine della capolista sulle rivali, ma il pareggio a reti bianche a Vicenza consente ai giallorossi di consolidare il primo posto, prima della festa al Via del Mare all'ultima giornata, quando il Lecce, sospinto da oltre 25.000 tifosi, raggiunge la promozione pareggiando 0-0 contro il . Per la prima volta nella sua storia il club salentino vince il campionato di Serie B e il 30 maggio 2010 alza al cielo la Coppa Ali della Vittoria.\nMaglie e sponsor.\nLo sponsor tecnico per la stagione 2009-2010 \u00e8 Asics, mentre al centro sul petto non compare alcuno sponsor; non viene rinnovato il contratto con lo sponsor della stagione precedente, Salento d'Amare. Viene riconfermato invece Lachifarma, sul petto in alto a destra.\nCome sponsor ufficiale dalla 23\u00aa alla 26\u00aa giornata (dal match contro il del 25 gennaio), troviamo per la prima volta sulle divise di gioco la dicitura: \"HAITI - SMS 48541\", con il numero per gli aiuti dopo il terremoto del 2010. Dalla 38\u00aa giornata fino all'ultima (dal match contro l' del 1\u00ba maggio), lo sponsor principale diventa Better, gi\u00e0 Partner Nazionale nella stagione in corso.\nLa prima maglia \u00e8 ovviamente a strisce gialle e rosse, pi\u00f9 larghe rispetto agli ultimi campionati con il colletto in rosso con dei bordini neri cos\u00ec come sulle maniche. Seconda maglia sempre a strisce verticali, ma bianche e grigie (quasi invisibili) con inserti giallorossi sulle maniche. Torna invece la maglia nera come terza divisa, cos\u00ec come nella stagione 1999-2000. A renderla pi\u00f9 accattivante tre \"graffi\" gialli e rossi sotto il colletto.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\n\"Rosa e ruoli sono aggiornati al 1\u00ba febbraio 2010.\"\nStatistiche.\n\"Statistiche aggiornate al 30 maggio 2010\""}
{"id": "2488951", "revid": "1793900", "url": "https://it.wikipedia.org/wiki?curid=2488951", "title": "Houston Theater District", "text": "Lo Houston Theater District \u00e8 un quartiere di 17 isolati di Houston, negli Stati Uniti. \u00c8 caratterizzato da un elevato numero di gallerie d'arte, centri di divertimento, ristoranti, cinema, piazze e parchi.\nEsso costituisce il secondo quartiere di intrattenimento negli Stati Uniti dopo Broadway (New York). I suoi cinema e teatri hanno in totale 12.948 posti a sedere. Il quartiere attrae oltre due milioni di spettatori ogni anno"}
{"id": "2488953", "revid": "547034", "url": "https://it.wikipedia.org/wiki?curid=2488953", "title": "Brian Shawe Taylor", "text": "La sua prima presenza fu al Gran Premio di Gran Bretagna 1950 in cui condivise l'auto con Joe Fry."}
{"id": "2488954", "revid": "296238", "url": "https://it.wikipedia.org/wiki?curid=2488954", "title": "Brian Shawe-Taylor", "text": ""}
{"id": "2488956", "revid": "25683828", "url": "https://it.wikipedia.org/wiki?curid=2488956", "title": "Bellinzona Calcio", "text": ""}
{"id": "2488959", "revid": "1086846", "url": "https://it.wikipedia.org/wiki?curid=2488959", "title": "Calcio Catania 2009-2010", "text": "Questa voce raccoglie le informazioni riguardanti il Calcio Catania nelle competizioni ufficiali della stagione 2009-2010.\nStagione.\nLa stagione 2009-2010 \u00e8 la tredicesima in Serie A per il Catania. Dopo l'addio del tecnico Walter Zenga, al suo posto viene ingaggiato Gianluca Atzori Il Catania parte molto male in campionato, subisce 3 sconfitte nelle prime 3 gare, ottenendo il primo punto alla quarta giornata nel pareggio casalingo con la Lazio. Seguono 11 giornate con 1 vittoria, 5 pareggi (uno dei quali con il Palermo fuori casa) e 5 sconfitte.\nL'8 dicembre 2009, dopo 15 giornate nelle quali il Catania ha raccolto solo 9 punti e si trova ultimo in classifica, Atzori viene esonerato; al suo posto viene ingaggiato il serbo Sini\u0161a Mihajlovi\u0107. Dopo aver perso per 1-0 contro il Livorno, il Catania ottiene una storica vittoria sulla Juventus a Torino, dopo 46 anni senza vittorie in casa dei bianconeri. Dopo 5 partite, in cui il Catania ottiene 2 vittorie contro e Parma, 2 pareggi contro l'Udinese e la Sampdoria a Marassi (che risulter\u00e0 imbattuta in casa) e 1 sconfitta, il Catania vince per 1-0 a Roma ai danni della Lazio uscendo dalla zona retrocessione. Nelle successive 4 gare, il Catania perde una sola volta (contro la Roma per 1-0) e vince per 4-0 contro il rivelazione della stagione. Il 14 marzo 2010 il Catania sconfigge in casa l'Inter capolista per 3-1, interrompendo una striscia negativa che vedeva i rossazzurri senza vittorie sui milanesi da 44 anni. Il 24 marzo 2010 nel turno infrasettimanale, il Catania sconfigge anche la per 1-0, dopo 46 anni senza vittorie.\nIl 3 aprile 2010 vince anche il derby della Sicilia sconfiggendo il Palermo 2-0 in casa. Il 9 maggio 2010, a seguito del pareggio per 1-1 sul Bologna fuori casa, il Catania ottiene la salvezza matematica. Il Catania chiude il campionato al 13\u00ba posto con 45 punti (36 fatti dal nuovo allenatore Mihajlovi\u0107), cifra che rappresenta il nuovo record di punti in Serie A dei siciliani, superato di due punti quello dell'anno precedente. I successi del girone di ritorno possono essere riconosciuti anche all'attaccante Maxi L\u00f3pez, autore di ben undici reti in soli sei mesi e capocannoniere stagionale della squadra.\nIn Coppa Italia, il Catania esordisce il 15 agosto sconfiggendo per 1-0 la Cremonese. Dopo aver eliminato al quarto turno l'Empoli per 2-0 e il Genoa per 2-1 in Liguria agli ottavi, il Catania viene eliminato dalla Roma ai quarti di finale per 1-0.\nMaglie e sponsor.\nMaglie e sponsor sono i medesimi della stagione precedente.\nLo sponsor tecnico per la stagione 2009-2010 \u00e8 Legea, mentre lo sponsor ufficiale \u00e8 SP Energia Siciliana. Il secondo sponsor, presente sulle maglie al di sotto dello sponsor principale \u00e8 la Provincia di Catania.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nGiovanili.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "2488964", "revid": "1086846", "url": "https://it.wikipedia.org/wiki?curid=2488964", "title": "Udinese Calcio 2009-2010", "text": "Questa voce raccoglie le informazioni riguardanti l'Udinese Calcio nelle competizioni ufficiali della stagione 2009-2010.\nStagione.\nNel periodo estivo, si registrano la cessione di Quagliarella e l'addio di Pietro Leonardi: il primo fa a ritorno a Napoli, mentre il secondo assume l'incarico di ds al Parma. Il posto di dg viene invece preso da Sergio Gasparin. In campionato, la squadra friulana ha un buon inizio toccando il quinto posto alla sesta giornata. Ma in seguito a 7 punti condite da due sole vittorie in 10 gare si ritrova a lottare per la salvezza: a dicembre, Marino viene esonerato e sostituito da De Biasi. Questi durer\u00e0 fino a febbraio con soli sei punti ottenuti, lasciando poi l'incarico al suo stesso predecessore: una buona striscia di risultati nelle gare finali, tra cui il successo per 3-0 sulla Juventus e la prima vittoria in trasferta la giornata successiva contro il Livorno dopo trentatr\u00e9 turni, porta i bianconeri alla salvezza concquistata con due giornate di anticipo dopo il pareggio contro il Cagliari. Positiva \u00e8 invece la stagione di Antonio Di Natale, il quale si laurea capocannoniere del torneo con 29 reti. In Coppa Italia, l'Udinese \u00e8 tra le semifinaliste.\nMaglie e sponsor.\nLo sponsor tecnico per la stagione 2009-2010 \u00e8 Lotto, mentre lo sponsor ufficiale \u00e8 Dacia, entrambi confermati dall'anno precedente.\nOrganigramma societario.\nArea direttiva\nArea marketing\nArea tecnica\nArea sanitaria\nRosa.\nAggiornata al 3 febbraio 2010\nStatistiche.\n\"Statistiche aggiornate al 15 maggio 2010\""}
{"id": "2488965", "revid": "125895050", "url": "https://it.wikipedia.org/wiki?curid=2488965", "title": "The Fall (film 2006)", "text": "The Fall \u00e8 un film del 2006 diretto da Tarsem Singh, remake della pellicola bulgara del 1981 \"Yo ho ho\" di Valeri Petrov.\nTrama.\nLos Angeles, 1915. In un ospedale nella periferia della citt\u00e0 \u00e8 ricoverato un uomo, Roy Walker, con le gambe paralizzate a seguito di una caduta riportata sul set del primo film in cui lavorava come stuntman. Egli incontra Alessandria, una bambina rumena che si \u00e8 rotta il braccio raccogliendo arance, paziente anche lei nell'ospedale. Roy la affascina con una storia su Alessandro il Grande e la invita a tornare da lui il giorno seguente per ascoltare un racconto epico. Il giorno dopo, come promesso, comincia a raccontarle le vicende di cinque personaggi: l'arciere Otta Benga (un ex schiavo africano), Luigi (un esperto italiano di esplosivi), un guerriero indiano, il naturalista inglese Charles Darwin con la sua scimmietta Wallace e il \"Bandito Mascherato\" (o \"Rosso\"), i quali vogliono tutti uccidere il malvagio governatore spagnolo Odious che, in modi diversi, ha recato loro offesa personale. Essi vengono presto affiancati da un mistico, che li aiuta a realizzare il loro intento. Alessandria, frattanto, immagina i suoi amici e le persone intorno a lei comparire come protagonisti nella storia di Roy.\nCon il passare dei giorni, bench\u00e9 la piccola e l'uomo si affezionino, si scopre che quest'ultimo ha un secondo fine: guadagnarsi la fiducia della piccola e indurla a rubare per lui della morfina dalla farmacia dell'ospedale, cosicch\u00e9 egli possa tentare il suicidio. Il movente \u00e8 la perdita della sua amata ragazza. Ella lo ha tradito preferendogli l'attore per il quale lui faceva da controfigura nelle scene acrobatiche, anteponendo la sua notoriet\u00e0 all'anonimato dello stuntman. Per\u00f2 a causa di un fraintendimento, Alessandria gli porta solamente tre pillole della medicina. La dose \u00e8 insufficiente perch\u00e9 egli possa darsi la morte e quindi la narrazione pu\u00f2 continuare.\nOrmai la bambina stessa comincia a collaborare al racconto, divenendone lei stessa un personaggio: mentre Roy \u00e8 il Bandito, ella ne \u00e8 la figlia. L'uomo la convince, in seguito, a rubare un flacone di morfina dall'armadietto di un paziente della camera e la sera stessa ne inghiotte l'intero contenuto. Il mattino dopo, per\u00f2, \u00e8 ancora vivo. Si rende allora conto che all'altro uomo viene somministrato del semplice zucchero con effetto placebo. La scoperta e il fallito tentativo suicida lo gettano nella disperazione. Credendo cos\u00ec di poter aiutare il suo amico, Alessandria si alza di nascosto di notte per sgattaiolare nella dispensa dei farmaci e rubare altra morfina. Mentre vi si reca, resta sconvolta nello scoprire che la sua infermiera preferita \u00e8 amante di un medico. Prosegue tuttavia verso la dispensa, ma arrampicandovisi per prendere il barattolo, perde l'equilibrio e cadendo si ferisce alla testa.\nViene operata d'urgenza e al suo risveglio Roy \u00e8 accanto a lei, su una sedia a rotelle. L'uomo le confessa il suo inganno e la incoraggia a chiedere che un altro finisca la storia, ma lei insiste per sentire la sua versione. Roy cede e comincia a raccontare, seppur con riluttanza. La ragazza del Bandito sta con Odious, e le due figure nella storia divengono le proiezioni del noto attore e dell'infermiera, cos\u00ec come accade similmente per gli altri personaggi. Roy fa morire gli eroi ad uno ad uno e Odious sembra trionfare incontrastato. Alessandria \u00e8 disperata e cerca di intervenire per cambiare gli eventi del racconto. Ma infine, il Bandito Mascherato e sua figlia sono gli unici rimasti che possano sconfiggere Odious. Roy non combatte pi\u00f9, si lascia andare, cerca di uccidere anche il proprio personaggio, ma l'affezione di Alessandria lo convince a farlo sopravvivere. La storia termina con il Bandito e la figlia che escono vincitori, il governatore \u00e8 ferito a morte, e la ragazza, che torna dal Bandito con una scusa, \u00e8 respinta definitivamente, con soddisfazione da parte di Alessandria.\nSuccessivamente, Roy e Alessandria guardano insieme ad altri ospiti dell'ospedale la pellicola cui ha preso parte lo stesso Roy. Egli, per\u00f2, rimane deluso quando si accorge che il salto in cui ha rischiato la vita \u00e8 stato tagliato dall'edizione finale ed \u00e8 stato sostituito da quello di un altro stuntman.\nAlla fine, Alessandria torna a raccogliere arance insieme alla famiglia. La sua voce fuori campo rivela che Roy si \u00e8 ripreso e ha continuato la carriera come controfigura. Il film termina con una sequenza di scene d'azione tratte da diversi celebri film muti: Alessandria mostra di credere che tutti gli stuntmen in azione siano Roy.\nProduzione.\nIl film \u00e8 stato girato presso le seguenti localit\u00e0: il complesso Jantar Mantar di Jaipur; l'area del Sossusvlei nel deserto del Namib; l'hotel Jag Niwas sul lago Pichola di Udaipur; lo stagno all'interno dell'hotel Jag Niwas; il lago Pangong sulla catena dell'Himalaya; Buland Darwaza di Fatehpur Sikri; le abitazioni blu di Jodhpur; il Forte Mehrangarh a Jodhpur; il Campidoglio a Roma; Villa Adriana a Tivoli; Chand Baori vicino a Jaipur; il Taj Mahal ad Agra; l'isla del pescado del Salar de Uyuni; il ponte Carlo di Praga; il Palazzo Umaid Bhawan a Jodhpur.\nColonna sonora.\nI titoli di testa del film sono accompagnati da una sequenza in bianco e nero, con l'allegretto della \"Sinfonia n. 7\" di Beethoven, che ritrae la rovinosa caduta di Roy che d\u00e0 nome al film.\nDistribuzione.\nIl film \u00e8 stato proiettato in anteprima il 9 settembre 2006 al Toronto International Film Festival. In Italia \u00e8 stato presentato il 14 giugno 2009 al Biografilm Festival di Bologna ed \u00e8 poi uscito direttamente in DVD il 14 settembre 2010.\nAccoglienza.\nIncassi.\nIl film ha incassato 3.669.465 dollari in tutto il mondo."}
{"id": "2488972", "revid": "36426", "url": "https://it.wikipedia.org/wiki?curid=2488972", "title": "Villa il Pozzino", "text": ""}
{"id": "2488976", "revid": "125215150", "url": "https://it.wikipedia.org/wiki?curid=2488976", "title": "Alain Baclet", "text": "Carriera.\nArrivo in Italia.\nAttaccante rapido, originario del Ghana, cresce nelle giovanili del Lille, che nel 2003 lo manda in prestito al Wasqueal, nella Ligue 2, dove Baclet gioca nella formazione giovanile come esterno sia nel 4-4-2 sia nel 4-3-3.\nBaclet arriva in Italia nel 2004 e firma un contratto coi dilettanti del Russi, nella cui formazione passa a ricoprire il ruolo di punta centrale. Nella stagione di debutto segna otto reti, ma \u00e8 fermo due mesi per un infortunio al ginocchio. Acquistato dall' nel 2005, fino al 2006 milita in prestito nel Gela e nell'annata seguente nella , prima di tornare all'Arezzo nel 2007. Scende in campo una sola volta con i toscani e poi fa ritorno alla Juve Stabia, con cui gioca nel 2007-2008. L'anno dopo \u00e8 ancora all'Arezzo, dove ottiene il posto da titolare e realizza 11 gol in 26 partite di Prima Divisione.\nEsordio in Serie B con il Lecce e Vicenza.\nNel 2009 \u00e8 acquistato a titolo di compropriet\u00e0 al Lecce, con cui firma un contratto triennale. Con il club salentino esordisce in Coppa Italia, il 9 agosto 2009, e segna quattro reti contro il Vico Equense, stabilendo il record di marcature in una sola partita con la maglia dei salentini. \nIl 21 agosto 2009 esordisce in Serie B e realizza il primo gol ufficiale del campionato 2009-2010, propiziando con una doppietta il successo interno del Lecce contro l' (3-0). Nel corso della stagione si distingue per le marcature di pregevole fattura. Il 28 ottobre 2009, ancora con una doppietta, ribalta il risultato nei minuti finali della partita che il Lecce stava perdendo in casa contro la , fissando il risultato sul 3-2 per i salentini. Dopo una grande partenza, la sua stagione si rivela poco soddisfacente, visto che \u00e8 relegato spesso in panchina.\nIl 25 giugno 2010 diventa interamente del Lecce, che riscatta l'altra met\u00e0 del cartellino, sino ad allora di propriet\u00e0 dell'Arezzo. Il 12 luglio si trasferisce in compropriet\u00e0 al Vicenza in uno scambio con Davide Brivio. \nIl 31 gennaio 2011 passa in prestito al Frosinone.. Il 16 aprile 2011, durante la partita Frosinone-Padova, si infortuna al crociato anteriore del ginocchio destro e viene di seguito operato alla clinica Villa Stuart di Roma. A fine stagione la squadra ciociara, retrocessa in Lega Pro, non riscatta l'attaccante francese che ritorna al Vicenza.\nNovara e Serie C.\nDopo una stagione ai piedi dei Colli Berici, in cui colleziona 10 presenze senza mai segnare, il 29 agosto 2012 passa a titolo definitivo al Novara, in uno scambio con Alex Pinardi, definitivo al Vicenza. Il 13 ottobre seguente trova il suo unico gol con i piemontesi, nella vittoria per 4-2 ai danni del Brescia. \nIl 29 luglio 2013 passa in prestito alla Casertana. Il 16 novembre realizza la sua prima rete in rossoblu contro l'Arzanese, partita finita poi 2-2 e l'8 dicembre seguente con una sua rete decide il derby 1-0 contro l'Aversa Normanna. \nLa stagione seguente \u00e8 alla Pro Patria, mentre il 22 agosto 2015 viene acquistato dal , con cui firmer\u00e0 un biennale. Esordisce con la nuova maglia il 6 settembre alla prima di campionato contro il Cosenza. Alla sesta giornata di campionato sblocca il risultato mettendo a segno la sua prima rete contro la , contribuendo alla vittoria della propria squadra per 2-0. Il 25 ottobre realizza la sua quinta doppietta in carriera, nella gara persa contro il 3-2, mentre la giornata successiva agguanta il risultato contro il Melfi su rigore al 90', chiudendo la gara sull'1-1. Nella partita interna contro l'Akragas, firma la sua quinta rete stagionale.\nCosenza e ritorno in Serie B.\nIl 6 luglio 2016 firma un biennale con il Cosenza Calcio. Il 10 dicembre 2017 sigla una tripletta alla Virtus Francavilla che vale 4-1 per il Cosenza. Nella stagione 2017-2018 contribuisce alla risalita dei calabresi in Serie B con 8 gol, 5 dei quali nei playoff. \nIl 3 novembre 2018 torna a segnare in B dopo pi\u00f9 di 6 anni, nella sconfitta per 2-1 sul campo del Palermo.\nPassaggio alla Reggina.\nIl 22 gennaio 2019 la acquista il suo cartellino per 60.000 euro e mette sotto contratto il calciatore fino al 2021. Alla prima ufficiale da calciatore della Reggina entrato a partita in corso sigla la rete del 1-1 a Monopoli che consente alla Reggina di proseguire la sua serie di partite senza sconfitta.\nVirtus Francavilla.\nIl 5 agosto 2019 viene ceduto, in prestito, alla Virtus Francavilla.\nPotenza.\nTornato dal prestito alla societ\u00e0 pugliese, il 27 agosto 2020 viene ceduto dalla a titolo definitivo al .\nStatistiche.\nPresenze e reti nei club.\n\"Statistiche aggiornate al 23 dicembre 2020.\""}
{"id": "2488979", "revid": "1874129", "url": "https://it.wikipedia.org/wiki?curid=2488979", "title": "Roundhay", "text": "Roundhay \u00e8 un sobborgo di lusso di Leeds, West Yorkshire, Inghilterra, che \u00e8 caratterizzato da un grande parco, il parco di Roundhay.\nIl pi\u00f9 antico filmato conosciuto, il \"Roundhay Garden Scene\", \u00e8 stato registrato nella zona nel 1888."}
{"id": "2488981", "revid": "287204", "url": "https://it.wikipedia.org/wiki?curid=2488981", "title": "Il ragazzo persiano", "text": "Il ragazzo persiano (titolo originale in lingua inglese: \"The Persian Boy\") \u00e8 un romanzo storico scritto da Mary Renault nel 1972 e pubblicato in Italia nel 1994.\nCome molti romanzi della stessa autrice, il libro \u00e8 pervaso da una visione positiva dell'amore omosessuale.\nTrama.\nLa storia \u00e8 narrata in prima persona da Bagoa, un giovane persiano di nobili natali catturato a soli dieci anni dai nemici del padre durante un assalto in cui l'intera famiglia trova la morte. Dopo essere stato castrato, il ragazzino viene comprato come schiavo da un perfido gioielliere che per due anni lo fa lavorare nell'harem di sua propriet\u00e0 e che successivamente, all'insaputa della moglie che prova affetto nei confronti di Bagoa, lo costringe a prostituirsi. A tredici anni viene venduto a re Dario III che, ammaliato dalla bellezza del giovane e ricordando l'amicizia avuta col padre defunto del ragazzo, ne fa il suo favorito, trattandolo con rispetto e facendogli doni. Quando l'esercito persiano viene sconfitto e Re Dario ucciso, Bagoa accetta infine la proposta di Nabarzane, uno dei responsabili della morte del re, di accompagnarlo alla presenza di Alessandro il Grande, che permette all'uomo di andarsene da persona libera e prende Bagoa con s\u00e9 come servitore. Dopo l'iniziale paura e lo sconcerto per le stranezze e il carattere pi\u00f9 grezzo della corte e dei soldati greci, il ragazzo quindicenne rimane affascinato dalla semplicit\u00e0 di Alessandro, che tratta con estremo rispetto e bont\u00e0 i suoi soldati. Ben presto Bagoa si innamora e viene ricambiato nei sentimenti dal conquistatore, che non fa nulla affinch\u00e9 la loro relazione non diventi di dominio pubblico. Il romanzo prosegue descrivendo i fatti principali degli ultimi anni di vita di Alessandro, tra cui risaltano la conquista dell'India, il matrimonio con la sogdiana Rossane, l'attraversamento del deserto della Gedrosia, il ritorno in Persia, la morte di Efestione, che Bagoa ha sempre considerato come un rivale in amore, e infine la malattia e la morte del conquistatore, avvenuta all'et\u00e0 di neanche trentatr\u00e9 anni.\nRiferimenti alla realt\u00e0 storica.\n\"Il ragazzo persiano\" offre uno sguardo accurato su molteplici aspetti dell'antica Grecia, dove le relazioni tra uomini adulti e adolescenti era pienamente accettata e incoraggiata.\nBagoa \u00e8 un personaggio storico realmente esistito, identificato anzitutto dallo storico romano Curzio Rufo nelle sue famose \"Historiae Alexandri Magni Macedonis\": \u00abNabarzane, avendo avuto un salvacondotto, gli si fece incontro portando ricchi doni. Tra essi si trovava Bagoa, un eunuco di straordinaria bellezza, e nel fiore stesso dell'adolescenza, che era stato amato da Dario e doveva in seguito essere amato da Alessandro; e si dovette soprattutto alle suppliche del ragazzo se egli fu indotto a perdonare Nabarzane.\u00bb\nIn una recensione de \"Il ragazzo persiano\", la storica Jeanne Reames scrisse che \u00e8 possibile che Alessandro fosse stato attratto da un eunuco, ma che l'influenza di Bagoa sul conquistatore era decisamente minore di quanto la Renault ha scritto, conferendo cos\u00ec a Bagoa un ruolo che la storia invece sostiene fosse appartenuto a Efestione. A tal proposito, controbatte la Renault, le fonti storiche non descrivono esplicitamente Efestione come amante di Alessandro, mentre Bagoa \u00e8 l'unico ad essere chiaramente nominato \"eromenos\" di Alessandro.\nSia Plutarco che Ateneo descrivono un fatto molto particolare che la Renault ripropone nel suo libro. Dopo aver assistito a una gara di danza in teatro, il cui vincitore risult\u00f2 essere Bagoa, Plutarco scrive che le truppe di Alessandro, vedendo il loro generale seduto assieme al ragazzo: \u00abbatterono le mani e urlarono finch\u00e9 Alessandro non lo abbracci\u00f2 e baci\u00f2.\u00bb Questo episodio, avvenuto nella Carmania, \u00e8 ancora pi\u00f9 interessante per la Renault se si pensa che \u00e8 posteriore al viaggio in India e al difficoltoso attraversamento del deserto della Gedrosia: dopo tanto tempo, Bagoa continuava ad essere amato da Alessandro ed evidentemente era anche riuscito ad ottenere il rispetto e l'affetto dalle truppe."}
{"id": "2488987", "revid": "320578", "url": "https://it.wikipedia.org/wiki?curid=2488987", "title": "Regime narrativo", "text": ""}
{"id": "2488995", "revid": "404671", "url": "https://it.wikipedia.org/wiki?curid=2488995", "title": "Cardosa", "text": ""}
{"id": "2488996", "revid": "15733", "url": "https://it.wikipedia.org/wiki?curid=2488996", "title": "Max Tegmark", "text": "Carriera.\nTegmark ha fatto parte del team del progetto Sloan Digital Sky Survey, lavorando nell'analisi dei dati atti a ottenere i parametri del modello Lambda-CDM attraverso l'osservazione della struttura su larga scala del cosmo e l'analisi dei dati della radiazione cosmica di fondo.\nHa sviluppato l'esperimento mentale del suicidio quantistico, a partire dalle precedenti ipotesi di Hans Moravec e Bruno Marchal, e ha messo a punto un'argomentazione matematica a sostegno dell'ipotesi speculativa del Multiverso.\nHa avanzato critiche all'ipotesi di Roger Penrose e Stuart Hameroff, secondo i quali la coscienza sarebbe una propriet\u00e0 emergente dovuta agli effetti quantistici all'interno dei neuroni (o dei microtuboli).\nTegmark ha anche formulato una teoria, il cui postulato \u00e8 che \"tutte le strutture che esistono matematicamente esistono anche fisicamente\". La teoria, del tutto priva di parametri liberi, suggerisce che in quelle strutture abbastanza complesse da contenere autocoscienti (SASs, \"self-aware substructures\"), queste substrutture autocoscienti percepiranno s\u00e9 stesse come esistenti in un mondo fisico reale. Questa idea \u00e8 formalizzata come \"ipotesi dell'universo matematico\", come descritta nel libro \"L'universo matematico\".\nPer i suoi contributi in cosmologia, Tegmark \u00e8 stato eletto nel 2012 Fellow della American Physical Society.\nTegmark \u00e8 apparso nel documentario della BBC \"Parallel Worlds, Parallel Lives\", dove \u00e8 stato intervistato dal cantante Mark Oliver Everett, figlio di Hugh Everett, il fisico che ha formulato nel 1957 l'interpretazione a molti mondi. \u00c8 apparso anche in numerosi episodi della serie di documentari statunitensi \"\", ospite del conduttore e fisico Michio Kaku.\n\u00c8 l'ideatore e fondatore, nell'ottobre 2005, del Foundational Questions Institute (FQXi), un'organizzazione non profit operante nel campo della fisica, che si prefigge lo scopo di sostenere e finanziare la ricerca di base nel campo dei fondamenti della fisica e della cosmologia, con particolare riguardo a \"ricercatori visionari e pionieristici\" che si muovono in ambiti di frontiera trascurati o poco finanziati dagli ordinari flussi di sovvenzioni.\nNel 2014 fonda il Future of Life Institute (FLI), organizzazione no profit concentrata sul miglioramento del futuro della vita mediante la gestione della tecnologia, che nel 2015 organizza un incontro internazionale a Porto Rico di ricercatori e scienziati di intelligenza artificiale.\nDa questo meeting scaturir\u00e0 una lettera di accorata denuncia dei pericoli insiti nella corsa agli armamenti, di armi autonome e robot killer \"che scelgono e colpiscono i bersagli senza l'intervento umano e che per la loro economicit\u00e0 saranno alla portata di chiunque\". La lettera \u00e8 stata sottoscritta da Stephen Hawking e da migliaia di illustri ricercatori di IA e di robotica.\nNel 2017, dopo il successo dell'incontro di Porto Rico, organizza un altro meeting internazionale a Asilomar, nel quale viene redatto un documento condiviso di 23 punti \"I Principi di Asilomar per l'intelligenza artificiale\", che propone delle linee guida per lo sviluppo di un'intelligenza artificiale benefica dai problemi della ricerca ai problemi di lungo termine attraverso gli aspetti etici e di valori sociali."}
{"id": "2488997", "revid": "767487", "url": "https://it.wikipedia.org/wiki?curid=2488997", "title": "Jesus Christus Erl\u00f6ser", "text": "Jesus Christ Saviour \u00e8 un documentario del 2008 diretto dal regista Peter Geyer, su uno spettacolo teatrale di Klaus Kinski ispirato alla vita di Ges\u00f9 Cristo.\nIl film \u00e8 stato presentato in anteprima in Italia il 12 giugno 2009 al Biografilm Festival di Bologna."}
{"id": "2488998", "revid": "36426", "url": "https://it.wikipedia.org/wiki?curid=2488998", "title": "Villa il Pavone", "text": ""}
{"id": "2489000", "revid": "712828", "url": "https://it.wikipedia.org/wiki?curid=2489000", "title": "Tenzo Yamato", "text": ""}
{"id": "2489001", "revid": "36426", "url": "https://it.wikipedia.org/wiki?curid=2489001", "title": "Villa il Serraglio", "text": ""}
{"id": "2489002", "revid": "287204", "url": "https://it.wikipedia.org/wiki?curid=2489002", "title": "Conscious Party", "text": "Conscious Party \u00e8 un album della band reggae giamaicana Ziggy Marley and the Melody Makers, pubblicato dalla Virgin Records nel 1989.\nIl disco vince il Grammy Award come miglior album reggae."}
{"id": "2489004", "revid": "183114", "url": "https://it.wikipedia.org/wiki?curid=2489004", "title": "Giovanni Francesco Galeani Napione", "text": ""}
{"id": "2489006", "revid": "181699", "url": "https://it.wikipedia.org/wiki?curid=2489006", "title": "Spina di Gualdo", "text": "La Spina di Gualdo \u00e8 una montagna delle Marche alta 1335 m s.l.m., in provincia di Macerata, nel Parco nazionale dei Monti Sibillini.\nEssa costituisce anche una frazione del comune di Castelsantangelo sul Nera, in cui secondo il Censimento ISTAT 2001 vi sono 3 abitanti residenti.\nEtimologia del nome.\nEssa deve il nome alla sua posizione, proprio al di sopra del paese Gualdo.\nCollegamenti.\nLa Spina di Gualdo \u00e8 collegata ai paesi di Gualdo, Vallinfante e Castelluccio di Norcia tramite una strada.\nPaesi vicini.\nI paesi pi\u00f9 vicini alla Spina di Gualdo sono Vallinfante, che si trova esattamente alle sue pendici, e Gualdo, ma dalla cima \u00e8 possibile osservare anche Macchie, Nocelleto, Pian dell'Arco e Castelsantangelo sul Nera\nAltro.\nLa Spina di Gualdo \u00e8 meta di turisti in quanto vi sono un camping turistico ed un albergo."}
{"id": "2489009", "revid": "287204", "url": "https://it.wikipedia.org/wiki?curid=2489009", "title": "One Bright Day", "text": "One Bright Day \u00e8 un album della band reggae giamaicana Ziggy Marley and the Melody Makers, pubblicato dalla Virgin Records nel 1989.\nL'album vince il Grammy Awards come miglior album reggae."}
{"id": "2489010", "revid": "1573940", "url": "https://it.wikipedia.org/wiki?curid=2489010", "title": "Calopteryx virgo", "text": "Calopteryx virgo , \u00e8 un insetto della famiglia Calopterygidae (Odonata: Zygoptera).\nDescrizione.\nGli adulti presentano livree eleganti, con colorazioni metalliche differenti nei due sessi. Il maschio ha ali brune e corpo azzurro metallico, colorazione che si estende anche ad alcune nervature longitudinali. La femmina ha ali brune e corpo bruno-verdastro con riflessi iridescenti.\nLa morfologia \u00e8 quella tipica degli Zygoptera: il capo \u00e8 dicoptico e le ali anteriori sono uguali, nella forma e nello sviluppo, a quelle posteriori. In posizione di riposo sono reciprocamente accostate e tenute verticali. Le larve sono provviste di tre lobi respiratori caudali.\nCome in tutti gli Zygoptera, \u00e8 un mediocre volatore e l'ovideposizione \u00e8 endofitica.\nTassonomia.\nIn Italia sono presenti due sottospecie: \"Calopteryx virgo padana\", presente solo nel Nord Italia, e \"Calopteryx virgo meridionalis\", diffusa in tutto il territorio nazionale."}
{"id": "2489011", "revid": "1005847", "url": "https://it.wikipedia.org/wiki?curid=2489011", "title": "Istituto di studi per la programmazione economica", "text": "L'Istituto di studi per la programmazione economica (generalmente indicato come ISPE) \u00e8 stato un ente pubblico italiano, con sede in Roma che, come indicato dalla legge costitutiva del 27 febbraio 1967, numero 48, articolo 19 aveva il compito di \"\"procedere ad indagini, ricerche e rilevazioni inerenti alla programmazione economica ai fini della preparazione di documenti programmatici, secondo le direttive del Ministero del bilancio e della programmazione economica\".\"\nNel 1998 con il decreto del presidente della Repubblica n. 374, insieme con l'Istituto nazionale per lo studio della congiuntura (ISCO), conflu\u00ec nel nuovo Istituto di studi e analisi economica (ISAE), soppresso, a sua volta, nel 2010."}
{"id": "2489012", "revid": "125392590", "url": "https://it.wikipedia.org/wiki?curid=2489012", "title": "Risultati sportivi della Lancia Aprilia-Altre corse", "text": "I risultati delle altre corse della Lancia Aprilia\nDal 1937 al 1940.\nNelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc.) il migliore risultato conseguito tra coloro che disponevano di vetture Aprilia e derivate.\nNote:\nDal 1945 al 1960.\nNelle tabelle sotto-riportate (una per ogni anno) \u00e8 stato specificato, per ciascuna gara e per ciascuna categoria (Turismo, Gran Turismo, Sport, ecc.) il migliore risultato conseguito tra coloro che disponevano di vetture Aprilia e derivate: molto spesso, altre vetture del medesimo modello si sono piazzate alle spalle di quella meglio classificata, ma di questi risultati nelle tabella non c'\u00e8 traccia (se non, talvolta, nelle note) per evidenti ragioni di spazio.\nNote:\n1952.\nDa notare che a partire dal 1952 l'Aprilia, per problemi di scaduta omologazione, \u00e8 spesso costretta ad emigrare nelle categorie superiori (Gran Turismo e Sport)\n1955.\nNel 1955 le cronache riportano la partecipazione ad alcune corse di una vettura \"sport\" di circa 2 litri di cilindrata, condotta da Antonio Salerno; la definizione della vettura \u00e8 \"Lancia Paganelli 2000 sport\". Non \u00e8 quindi dato sapere se l'origine del motore e degli organi meccanici sia da attribuire al modello Aprilia oppure a quello Aurelia.\nDal momento che i risultati ottenuti sono sicuramente molto modesti, \u00e8 probabile (anche se non assolutamente certo) che la vettura in questione sia una \"derivata Aprilia\"\n1956.\nNel 1956 le cronache riportano la partecipazione a due gare (disputatesi nei dintorni di Roma) di una \"barchetta\" carrozzata da Motto e realizzata da Giovanni Basso (un torinese ora trasferitosi a Roma) munita di un motore che pare derivare da una \"base\" Aprilia.\n1958.\nUna Paganelli 1500 finisce nelle mani di Agostino Accadia, che la modifica nella carrozzeria e, ribattezzatala OSA (Officina Specializzata Auto) corre nel 1958-59-60"}
{"id": "2489015", "revid": "112778184", "url": "https://it.wikipedia.org/wiki?curid=2489015", "title": "Filtraggio stateful dei pacchetti", "text": "In informatica, nell'ambito di un firewall, il filtraggio stateful dei pacchetti (\"stateful packet filtering\" o \"stateful inspection\") \u00e8 un metodo di filtraggio dei pacchetti capace di assicurare un controllo degli scambi, cio\u00e8 di tenere conto dello stato dei vecchi pacchetti di rete per applicare le regole di filtraggio in modo che l'insieme dei pacchetti trasmessi durante la connessione saranno implicitamente accettati dal firewall. Tale sistema \u00e8 stato ideato per porre rimedio alla carenza implicita nel filtraggio semplice ove non \u00e8 possibile prevedere le porte da lasciare aperte o da vietare. Un firewall di tipo stateful inspection, tiene traccia di alcune relazioni tra i pacchetti che lo attraversano, ad esempio ricostruisce lo stato delle connessioni TCP, permettendo ad esempio di riconoscere pacchetti TCP malevoli che non fanno parte di alcuna connessione. Spesso i firewall di questo tipo sono in grado anche di analizzare i protocolli che aprono pi\u00f9 connessioni (ad esempio FTP), inserendo nel payload dei pacchetti informazioni di livello rete e trasporto, permettendo cos\u00ec di gestire in modo puntuale protocolli di questo tipo."}
{"id": "2489016", "revid": "1305772", "url": "https://it.wikipedia.org/wiki?curid=2489016", "title": "ISPE", "text": ""}
{"id": "2489017", "revid": "239447", "url": "https://it.wikipedia.org/wiki?curid=2489017", "title": "1st Vienna FC", "text": ""}
{"id": "2489018", "revid": "119639112", "url": "https://it.wikipedia.org/wiki?curid=2489018", "title": "Pennsylvania Dutch", "text": "I Pennsylvania Dutch (\"Pennsilfaanisch Deitsch,\" in italiano \"tedeschi della Pennsylvania\") sono i discendenti di popoli che, provenienti prevalentemente dalla Germania sud-occidentale (Renania-Palatinato e Baden-W\u00fcrttemberg) e, in parte minore, dall'Alsazia e dalla Svizzera, emigrarono verso gli USA e in particolar modo in direzione della Pennsylvania, tra la fine del XVII secolo e la fine del XVIII secolo.\nI tedeschi della Pennsylvania appartengono a diversi credo religiosi, la maggior parte sono luterani, riformati e anabattisti. Culturalmente molto legati alle tradizioni importate dai primi emigranti in suolo statunitense, mantennero anche una propria lingua, derivata del tedesco del Palatinato o tedesco palatino, che \u00e8 appunto il tedesco della Pennsylvania (Pennsilfaanisch Deitsch). Al termine della seconda guerra mondiale, per\u00f2, l'uso di questa lingua fu soppiantato dall'inglese. Continuano a parlarla i Mennoniti e gli Amish del Vecchio Ordine.\nLa parola \"Dutch\" non significa \"olandese\"/\"neerlandese\", ma deriva molto probabilmente dalla corruzione dell'endonimo \"Deitsch\", che \u00e8 una variante locale dell'endonimo tedesco moderno \"Deutsch\", che significa appunto tedesco."}
{"id": "2489019", "revid": "486946", "url": "https://it.wikipedia.org/wiki?curid=2489019", "title": "Alexej Eremenko", "text": ""}
{"id": "2489020", "revid": "712828", "url": "https://it.wikipedia.org/wiki?curid=2489020", "title": "Romance Dawn", "text": ""}
{"id": "2489023", "revid": "6923", "url": "https://it.wikipedia.org/wiki?curid=2489023", "title": "Lancia Aprilia/caratteristiche tecniche", "text": ""}
{"id": "2489028", "revid": "326822", "url": "https://it.wikipedia.org/wiki?curid=2489028", "title": "Clamp Detectives", "text": ""}
{"id": "2489032", "revid": "767487", "url": "https://it.wikipedia.org/wiki?curid=2489032", "title": "Andreas Billi", "text": "Biografia.\nAll'et\u00e0 di 5 anni inizia il suo avvicinamento ai tuffi. Concorre per la societ\u00e0 delle Fiamme Oro e a partire dal 1996 viene affiancato dal mister Oscar Bertone, suo attuale allenatore. Da dicembre 2008 \u00e8 entrato nel gruppo sportivo dei Carabinieri.\nHa rappresentato la nazionale italiana ai campionati mondiali di nuoto di Barcellona 2013, concludendo al trentunesimo posto nel concorso dei tuffi dal trampolino 1 metro e, in coppia con Giovanni Tocci, al dodicesimo posto in quello del trampolino 3 metri sincro."}
{"id": "2489037", "revid": "1543377", "url": "https://it.wikipedia.org/wiki?curid=2489037", "title": "Dangstetten (accampamento romano)", "text": "Il campo militare romano di Dangstetten si trovava al margine nordorientale della frazione di Rheinheim del comune tedesco di K\u00fcssaberg, nel circondario di Waldshut nel Baden-W\u00fcrttemberg. Fa parte di tutta una serie di fortificazioni realizzate all'epoca di Augusto, ai fini dell'occupazione e conquista di Rezia, Vindelicia e Germania e della loro trasformazione in province romane. Il terreno su cui il campo militare fu costruito non \u00e8 pi\u00f9 esistente, in quanto situato all'interno di una cava di ghiaia.\nStoria.\nDalle campagne di Druso e Tiberio alla \"clades variana\" (15 a.C. - 9 d.C.).\nIl momento della fondazione del campo potrebbe essere avvenuto con le campagne alpine in Rezia e Vindelicia da parte dei figliastri di Augusto, Tiberio e Druso maggiore nell'anno 15 a.C., o forse alcuni anni prima, attorno al 20 a.C. I due fratelli, nel tentativo di accerchiare il nemico attaccandolo su due fronti senza lasciargli vie di fuga, progettarono una grande \"operazione a tenaglia\": Tiberio mosse dall'Elvezia, mentre il fratello minore da Aquileia e raggiunta Tridentum, divise l'esercito in due colonne. Una prima colonna percorse la valle dell'Adige e dell'Isarco (alla cui confluenza costru\u00ec il \"Pons Drusi\", presso l'attuale Bolzano), risalendo fino all'Inn; la seconda percorse quella che diventer\u00e0 sotto l'imperatore Claudio la via Claudia Augusta (tracciata pertanto dal padre Druso) e che attraverso la val Venosta ed il passo di Resia, raggiungeva anch'essa il fiume Inn. L'azione congiunta permise ai due fratelli di avanzare fino alle sorgenti del Danubio, dove ottennero l'ultima e definitiva vittoria sui Vindelici. Questi successi permisero ad Augusto di sottomettere le popolazioni dell'arco alpino fino al Danubio, e gli valsero una nuova acclamazione imperatoria, mentre Druso, figliastro prediletto di Augusto, pot\u00e9 ottenere il trionfo. Ancora oggi su una collina nei pressi dell'attuale La Turbie, \u00e8 possibile ammirare un antico monumento celebrativo, chiamato trofeo delle Alpi.\nIl campo potrebbe essere stato utilizzato anche negli anni successivi (forse solo come base di truppe ausiliarie), quando furono governatori Senzio Saturnino (dal 6 al 3 a.C. e dal 5 al 6), Lucio Domizio Enobarbo (dal 3 all'1 a.C.) e Marco Vinicio (dall'1 al 3) per continuare la penetrazione nei territori degli futuri \"Agri decumates\" (tra Reno e Danubio). La chiusura dell'accampamento potrebbe, invece, essere avvenuta subito dopo la \"clades variana\" del 9.\nSito archeologico.\nScoperto a partire dal 1967. Sul sito furono scoperti importanti reperti militari della legio XIX, legione romana distrutta nel corso della \"clades variana\". Alcuni reperti risalirebbero ad una datazione attorno al 15 a.C. in occasione delle campagne alpine di Tiberio e Druso maggiore, anche se recenti ritrovamenti di \"terra sigillata\" daterebbero il sito attorno al 20 a.C.\nUna parte dei reperti sono esposti permanentemente in un piccolo museo situato nella vicina frazione di Rheinheim.\nBibliografia.\nFonti primarie.\nCassio Dione Cocceiano, \"Storia romana\", LIV, 33."}
{"id": "2489040", "revid": "103732166", "url": "https://it.wikipedia.org/wiki?curid=2489040", "title": "David Murray (pilota automobilistico)", "text": "Partecip\u00f2 a 5 Gran Premi di Formula 1 validi per il Mondiale, debuttando a Silverstone nel 1950, con la Scuderia Ambrosiana, in coppia con David Hampshire.\nFu il fondatore con il meccanico Wilkie Wilkinson della squadra automobilistica scozzese Ecurie Ecosse."}
{"id": "2489046", "revid": "120661809", "url": "https://it.wikipedia.org/wiki?curid=2489046", "title": "Antoine de Lonhy", "text": "Biografia.\nLa identit\u00e0 di questo polivalente artista (oltre che pittore e miniatore fu anche maestro vetraio ed autore di disegni per ricami) \u00e8 stata messa in luce solo in anni relativamente recenti grazie ai lavori di ricerca \ncondotti in parallelo da alcuni studiosi. In precedenza egli era stato indicato con differenti nomi convenzionali: il \"Maestro delle Ore di Saluzzo\" (da un manoscritto miniato conservato alla British Library) o \"Maestro della Trinit\u00e0 di Torino\" (da uno dei suoi principali dipinti nel Museo civico d'arte antica del capoluogo piemontese.\nLe ricerche menzionate hanno messo in evidenza come la sua formazione pittorica abbia avuto luogo nella Borgogna meridionale attorno al 1440 a contato con i modelli fiamminghi di Jan Van Eyck e di Rogier van der Weyden. Lavor\u00f2 poi per importanti committenti come Nicolas Rolin, cancelliere di Filippo il Buono duca di Borgogna, secondo quanto attesta il pi\u00f9 antico documento sulla sua attivit\u00e0 pervenutoci (1446), o come Jean Germain, vescovo di Chalon-sur-Sa\u00f4ne (1449). \nAgli inizi della decade successiva, Antoine si trasfer\u00ec a Tolosa ove realizz\u00f2 gli affreschi della cappella di Santa Caterina nella chiesa di Notre-Dame de la Dalbade (1454). Durante il suo soggiorno in Linguadoca egli realizz\u00f2 anche opere in miniatura, segnatamente per l'arcivescovo di Tolosa, Bernard de Rosier; realizz\u00f2 altres\u00ec, su incarico delle autorit\u00e0 comunali, alcune vetrate per la sala grande del palazzo civico (1460) e un'illustrazione per il \"Livre des Histoires\". \nNello stesso anno (1460) lo troviamo attivo anche in Catalogna dove realizz\u00f2 la vetrata per il rosone che orna la facciata della chiesa di Santa Mar\u00eda del Mar in Barcellona e la pala d'altare per il monastero agostiniano della \"Domus Dei\" a Miralles, Castellv\u00ed de Rosanes. \nDa un atto notarile del 1462 apprendiamo che Antoine si era trasferito nel ducato di Savoia, ad Avigliana in Valle di Susa, presso Torino, e che cedeva ad un suo fiduciario il credito residuo che vantava per la pala d'altare del monastero agostiniano di Miralles. \nNon si conosce la circostanza che port\u00f2 Antoine a lavorare nel Ducato di Savoia; \u00e8 verosimile che sia lui il destinatario di un pagamento disposto a favore di un \"maistre Anthoine pintre\" per alcuni lavori decorativi eseguiti per Amedeo IX a Chamb\u00e9ry. Lo stesso Amedeo IX, \"il beato\", \u00e8 ritratto in un affresco, eseguito dopo la sua morte (1472) nella chiesa di San Domenico a Torino. Per Iolanda di Francia, moglie di Amedeo IX e figlia di Carlo VII, re di Francia, Antoine esegu\u00ec una serie di miniature per il trattato \"Breve dicendorum compendium\". Anche le cosiddette \"Ore di Saluzzo\" conservate alla British Library di Londra (che Antoine contribu\u00ec a miniare) sono opera di ambiente artistico savoiardo.\nIl catalogo delle opere eseguite da Antoine de Lonhy nel suo lungo periodo di permanenza in Piemonte si \u00e8 andato arricchendo di nuove attribuzioni: oltre la celebre \"Trinit\u00e0\" (1465-1470) conservata al Museo civico d'arte antica di Torino, le sei piccole tavole con figure di Apostoli (provenienti dalla predella di un ignoto polittico smembrato) acquistate nel 2000 dallo stesso Museo civico, una tavola con \"Sant'Anna, la Vergine e il Bambino\" nel Duomo di Torino (sacrestia) ed altre ancora.\nSi annoverano inoltre diverse opere legate alla valsusina Abbazia di Novalesa ai piedi del Moncenisio: l'importante ciclo di affreschi (recentemente restaurati) presso la Cappella Provana e nel presbiterio nella chiesa abbaziale dei Santi Pietro ed Andrea a Novalesa, un polittico realizzato per la stessa chiesa, opera della bottega di Lohny, ora conservato nella chiesa parrocchiale di Novalesa. \nIl suo stile si caratterizza per sapiente combinazione di impaginazione monumentale delle scene con una attenzione ai dettagli minuti; le sue figure sono spesso vestite con ricchi damaschi dalle pieghe ampie e profonde, mostrano espressioni sognanti e la loro carne \u00e8 modellata con un'insolita morbidezza e luminosit\u00e0.\nL'influenza di Antoine del Lonhy, un pittore aggiornato sui raffinati modi stilistici delle Fiandre (forse meditati anche attraverso la lezione franco- provenzale di Barth\u00e9lemy d'Eyck, il pittore ufficiale di Renato d'Angi\u00f2), passato attraverso il confronto con le novit\u00e0 artistiche del contesto barcellonese, sulle arti figurative piemontesi della seconda met\u00e0 del XV secolo fu alquanto marcata, ma forse senza che si comprendesse appieno il portato innovativo del suo linguaggio artistico.\nG. Romano osserva a questo riguardo\nOpere.\nTavole lignee provenienti dall'Abbazia di Vezzolano"}
{"id": "2489048", "revid": "25685603", "url": "https://it.wikipedia.org/wiki?curid=2489048", "title": "Dangstetten", "text": ""}
{"id": "2489051", "revid": "123465106", "url": "https://it.wikipedia.org/wiki?curid=2489051", "title": "Lingua tedesca palatina", "text": "Il Tedesco palatino (nome nativo \"P\u00e4lzisch\", in tedesco \"Pf\u00e4lzisch\") \u00e8 la lingua del Palatinato, autonomamente afferente al tedesco centrale occidentale, parlato lungo la valle del Reno in un'area che tocca le citt\u00e0 di Zweibr\u00fccken, Kaiserslautern, Alzey, Worms, Mannheim, Heidelberg, Spira, W\u00f6rth am Rhein fino ai confini con l'Alsazia.\nDescrizione.\nIl Pf\u00e4lzisch, che come il bavarese ha dignit\u00e0 di lingua autonoma, \u00e8 correntemente parlato nella Germania sud-occidentale, pi\u00f9 precisamente nei distretti della Rheinhessen-Pfalz e del Saarpfalz-Kreis e nei comuni dell'Assia e del Baden-W\u00fcrttemberg, in prossimit\u00e0 di Mannheim.\nLe maggiori varianti dialettali del Palatino sono:\nIn Ucraina viene parlata una variante conosciuta come Galizisch-pf\u00e4lzisch e nel New England un'arcaica variante di \"P\u00e4lzisch\", entrambe diramazioni del S\u00fcdwestpf\u00e4lzisch, l'antico \"dialetto della foresta\". Come l'islandese per i Vichinghi, il palatino \u00e8 la lingua pi\u00f9 vicina a quella degli antichi Franchi.\nEsempi.\nAltri vocaboli, quali \"Visaasch\" (viso. In tedesco, Gesicht), \"Schee\u00df\" (vecchia macchina. Come il francese \"Chaisse\"), \"Troddwar\" (marciapiede. Si pronuncia quasi come \"trottoir\") e \"Schossee\" (Landstra\u00dfe in tedesco. Simile al francese \"Chauss\u00e9e\") costituiscono luminoso esempio delle reciproche contaminazioni tra alsaziano francese e palatino."}
{"id": "2489056", "revid": "154059", "url": "https://it.wikipedia.org/wiki?curid=2489056", "title": "XV secolo d.C", "text": ""}
{"id": "2489057", "revid": "326822", "url": "https://it.wikipedia.org/wiki?curid=2489057", "title": "Clamp Detective", "text": ""}
{"id": "2489064", "revid": "2127271", "url": "https://it.wikipedia.org/wiki?curid=2489064", "title": "Pa\u00f1c\u0101nantary\u0101\u1e47i karm\u0101\u1e47i", "text": "Le Pa\u00f1c\u0101nantary\u0101\u1e47i karm\u0101\u1e47i (sanscrito) sono, nel buddhismo, le \"cinque azioni a retribuzione immediata\" (cinese: \u4e94\u7121\u9593\u696d \"w\u016dw\u00faji\u0101nzh\u016b\" o, con il significato di \"le cinque offese per ribellione\" \u4e94\u9006\u7f6a \"w\u016dn\u00eczu\u00ec\" da cui il giapponese: \"go-gyakuzai\" o \"go-gyaku\").\nSecondo la dottrina buddhista del karma ogni azione compiuta in modo consapevole produce un effetto positivo, negativo o neutro. Tale effetto pu\u00f2 verificarsi nella rinascita successiva, o molte rinascite dopo. Tuttavia sono state identificate cinque azioni particolarmente efferate che producono effetti gi\u00e0 nella presente vita, pertanto sono dette azioni dal \"\u0101nantarya karma\" (p\u0101li: \"\u0101nantarika kamma\") e conducono poi a una rinascita in Av\u012bci.\nQueste sono: \nNel buddhismo Mah\u0101y\u0101na cinese a questi se ne aggiungono altri:"}
{"id": "2489066", "revid": "6923", "url": "https://it.wikipedia.org/wiki?curid=2489066", "title": "Alfredo Pi\u00e1n", "text": "Iscritto al Gran Premio di Monaco 1950 con una Maserati, durante le prove del sabato scivol\u00f2 su una macchia d'olio schiantandosi contro il guard rail riportando ferite alle gambe.\nNonostante avesse fatto segnare il sesto tempo pi\u00f9 veloce fino a quel momento non pot\u00e9 prendere parte alla gara a causa dell'infortunio e non partecip\u00f2 pi\u00f9 ad altri eventi nel Mondiale di Formula 1."}
{"id": "2489071", "revid": "287204", "url": "https://it.wikipedia.org/wiki?curid=2489071", "title": "Fabrizia Magnini", "text": "A Perugia effettua gli studi e si laurea in Filosofia. \nNel 1970 si trasferisce a Roma e qui inizia la sua attivit\u00e0 artistica collaborando come costumista con vari registi, tra i quali Nanni Moretti, per il quale progetta i costumi per il film \"Ecce bombo\", Comencini e Bertolucci.\nProsegue la sua attivit\u00e0 in teatro e in televisione con vari registi tra i quali Mario Ricci. Nel 1977 fonda insieme a Carlo Montesi una propria compagnia teatrale con la quale realizza nei seguenti venti anni molti spettacoli curandone i costumi e la regia.\nAttualmente, a parte qualche rara ed incisiva incursione in teatro come nel caso delle Serate Futuriste alla Galleria Nazionale di arte moderna e contemporanea a Roma, si occupa di arte e di artisti."}
{"id": "2489073", "revid": "110157", "url": "https://it.wikipedia.org/wiki?curid=2489073", "title": "Zilog Z180", "text": "Lo Zilog Z180 \u00e8 un microprocessore a 8-bit prodotto dalla Zilog, successore dello Z80 e compatibile con il software scritto per questo processore. Con lo stesso nome si indica anche una famiglia che condivide la medesima architettura centrale dello Z180.\nGeneralit\u00e0.\nLa famiglia \"Z180\" \u00e8 caratterizzata da prestazioni superiori rispetto allo Z80 oltre che dalla presenza di caratteristiche integrate, come generatore di clock, contatori e timer a 16 bit, generatore di stati di attesa (wait-state), porte seriali e controller DMA.\nLa logica di gestione della memoria (Memory management unit o MMU) integrata nel processore \u00e8 capace di supportare fino a 1 MB di memoria. \u00c8 inoltre possibile configurare lo \"Z180\" in modo che operi come un Hitachi HD64180.\nZilog Z182.\nLo Zilog Z182 (o Z80182 o Z8L182) \"Zilog Intelligent Peripheral Controller\" (ZIP) era un microcontrollore specificatamente sviluppato per l'uso in sistemi di telecomunicazione quali modem, fax e simili, abbinando al core dello Z180 una serie di periferiche per l'interfacciamento con l'esterno quali lo Z85230 ESCC (Enhanced Serial Communications Controller), 2 UART, 24 linee di I/O e l'interfaccia 16550 MIMIC per la connessione diretta ai bus PC IBM, PC XT e PC AT. Il core era del tipo statico, ossia che in assenza di clock tutto il microcontrollore veniva congelato ed i registri interni mantenevano il loro stato."}
{"id": "2489086", "revid": "21981", "url": "https://it.wikipedia.org/wiki?curid=2489086", "title": "Sex shop", "text": ""}
{"id": "2489090", "revid": "767487", "url": "https://it.wikipedia.org/wiki?curid=2489090", "title": "Helmut Fritz", "text": "Ha raggiunto il successo in Francia nel 2009 con il singolo \"\u00c7a m'\u00e9nerve\", che ha raggiunto il vertice della classifica francese.\nBiografia.\nHa debuttato nel 2009, con il singolo \"\u00c7a m'\u00e9nerve\", nel quale descrive la vita di un cantante tedesco che visita la Francia. Il singolo \u00e8 stato realizzato nel marzo 2009, prodotto da Laurent Konrad, raggiunge presto la posizione numero uno nella classifica francese ed \u00e8 stato estratto dal suo primo album \"En Observation\". Successo in patria ha avuto anche il suo secondo brano, \"Miss France\", che descrive il noto concorso di bellezza femminile francese e che ha raggiunto la settima posizione della classifica. \"En Observation\" \u00e8 stato pubblicato il 22 giugno 2009, disponibile su internet dal 15 dello stesso mese.\nDopo la pubblicazione del disco \u00e8 uscito anche un terzo singolo, \"\u00c7a g\u00e8re\", quattordicesimo nella classifica francese dei singoli.\nI suoi lavori sono pubblicati dalla Sony Music, con la quale \u00e8 sotto contratto."}
{"id": "2489094", "revid": "599013", "url": "https://it.wikipedia.org/wiki?curid=2489094", "title": "Charles Pozzi", "text": "Partecip\u00f2 al solo Gran Premio di Francia 1950 con una Talbot-Lago, terminando la gara in sesta posizione e condividendo la vettura con Louis Rosier.\nCarriera.\nNato a Montmartre, rimase orfano di padre durante la prima guerra mondiale. Negli anni seguenti si dedic\u00f2 agli studi, che abbandon\u00f2 durante l'universit\u00e0 per dedicarsi al pi\u00f9 redditizio business della vendita di automobili, con cui riusciva a mantenersi. Nel 1932 venne assunto dalla Ford, ma ben presto si dedic\u00f2 al mercato delle auto di lusso, che gli permetteva pi\u00f9 cospicui guadagni. Con lo scoppio della seconda guerra mondiale si trasfer\u00ec a Montauban, vicino a Tolosa, dove si dedic\u00f2 alla costruzione di automobili e alla gestione di un'azienda carbonifera.\nTerminato il conflitto cominci\u00f2 a disputare diverse gare da pilota privato, pur continuando le sue normali attivit\u00e0 lavorative. Strinse poi amicizia con Eugene Chaboud, con cui inizi\u00f2 anche una collaborazione nel mondo delle corse, da cui nacque il team Lutetia, fondato dai due piloti. Pozzi si dedic\u00f2 in particolare alle gare di durata, in cui ottenne alcune vittorie nel 1949. L'anno seguente ebbe anche l'occasione di debuttare in Formula 1 al Gran Premio di Francia, concluso al sesto posto.\nSuccessivamente per molti anni si \u00e8 dedicato al commercio di Rolls-Royce e Chrysler. Nel 1958 cominci\u00f2 a importare Ferrari ed ebbe talmente tanto successo da divenire nel 1968 l'unico importatore di tali vetture in Francia. Dagli anni settanta alla sua morte diresse un suo team di vetture sport prototipo.Charles Pozzi passa anche alla storia per aver convinto Enzo Ferrari ad usare un particolare blu , detto appunto blu Pozzi , per le sue auto , colore che gli venne suggerito dal suo fornitore di cravatte regimental di Milano che si chiamava come lui ed erano amici : Claudio Tridenti Pozzi."}
{"id": "2489098", "revid": "1673324", "url": "https://it.wikipedia.org/wiki?curid=2489098", "title": "Associazione Calcio Siena 2009-2010", "text": "Questa voce raccoglie le informazioni riguardanti l'Associazione Calcio Siena nelle competizioni ufficiali della stagione 2009-2010.\nStagione.\nIl disputa la sua settima stagione consecutiva nella massima serie.\nRispetto al campionato precedente la squadra ha perso diversi giocatori importanti (Kharja, Galloppa Zu\u00f1iga e Portanova), ma \u00e8 allenato ancora da Giampaolo.\nIl 29 ottobre 2009 visti gli scarsi risultati ottenuti, l'allenatore Giampaolo viene esonerato e sostituito dall'allenatore della primavera Marco Baroni. 3 giornate dopo, Baroni viene sostituito da Alberto Malesani. L'arrivo dell'allenatore veronese porta nuovo vigore ai bianconeri toscani, i cui risultati, per\u00f2, risulteranno altalenanti: sconfiggono Udinese, Bologna, Livorno e Chievo (queste ultime due squadre fuori casa), pareggiano con la Juventus (3-3 in rimonta, dopo che i bianconeri erano stati in vantaggio per 3-0) ma perdono con la Fiorentina 1-5 in casa, pur riuscendo a figurare molto bene a Milano contro l'Inter, perdendo 4-3 dopo essere stati anche in vantaggio per 2-3 nel corso della partita. Tuttavia, con il magro bottino di 31 punti, frutto di 7 vittorie, 10 pareggi e 21 sconfitte, il Siena si qualifica 19\u00ba e retrocede, dopo 7 anni di massima serie, in Serie B. Malesani, in virt\u00f9 della retrocessione, viene esonerato.\nIn Coppa Italia, battuto il Grosseto al terzo turno, il Siena viene eliminato al quarto turno dal Novara.\nMaglie e sponsor.\nLo sponsor tecnico per la stagione 2009-2010 \u00e8 Kappa, mentre lo sponsor ufficiale \u00e8 Monte dei Paschi di Siena.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\n\"Statistiche aggiornate al 9 maggio 2010\""}
{"id": "2489113", "revid": "834", "url": "https://it.wikipedia.org/wiki?curid=2489113", "title": "Footloose (brano musicale)", "text": ""}
{"id": "2489117", "revid": "205250", "url": "https://it.wikipedia.org/wiki?curid=2489117", "title": "Orlando Cinque", "text": "Biografia.\nDiplomatosi nel 1998 alla Scuola di recitazione presso il Teatro Stabile di Genova, ha accumulato un vasto curriculum come attore teatrale, recitando anche in televisione e in maniera minore nel cinema.\nTra gli altri suoi lavori, ricordiamo soprattutto: \"Lo zoo di vetro\", al fianco di Claudia Cardinale, e \"Le baccanti\" di Euripide diretto da Matthias Langhoff. In televisione ha preso parte alle sit-com \"Love Bugs\" e \"Love Bugs 2\", entrambe dirette da Marco Limberti, e la serie televisiva \"Romanzo criminale - La serie\", regia di Stefano Sollima, nella quale interpreta il ruolo di Trentadenari.\nNel 2018 interpreta il maresciallo Roberto Mandolini nel film Sulla mia pelle, il secondo film italiano prodotto da Netflix, incentrato sulla morte di Stefano Cucchi."}
{"id": "2489119", "revid": "1782831", "url": "https://it.wikipedia.org/wiki?curid=2489119", "title": "Unione Calcio Sampdoria 2009-2010", "text": "Questa voce raccoglie le informazioni riguardanti l'Unione Calcio Sampdoria nelle competizioni ufficiali della stagione 2009-2010.\nStagione.\nAll'indomani della conclusione del campionato 2008-09, la societ\u00e0 comunica il termine del rapporto con Walter Mazzarri (che in due anni ha conseguito una qualificazione europea e una finale di Coppa Italia) e l'ingaggio di Luigi Delneri. La nuova stagione inizia dal terzo turno della Coppa Italia 2009-10, in cui i blucerchiati travolgono per 6-2 l'appena retrocesso Lecce. In campionato un filotto di 5 vittorie - 4 delle quali consecutive - nelle prime 6 giornate valgono la vetta della classifica, ottenuta dopo aver sconfitto l'Inter. L'unico precedente che vedeva i doriani al comando solitario era quello del 1991, coinciso allora con il tricolore. Il primato dura appena una settimana, in quanto il pareggio casalingo contro il Parma consente ai nerazzurri di riprendere il primo posto. Nelle successive 7 giornate, i doriani ottengono solo due vittorie contro Bologna per 4-1 e Chievo per 2-1 perdendo invece con la Juventus (5-1 a Torino), Cagliari, il derby contro il Genoa scendendo al 4\u00ba posto. L'anno solare si chiude con altre disfatte, per mano di Milan e Livorno (gi\u00e0 fautore dell'eliminazione in coppa) e termina il girone d'andata al 12\u00ba posto con 26 punti.\nAll'inizio del 2010, la tranquillit\u00e0 dell'ambiente viene minata dal \u00abcaso\u00bb che vede protagonisti Antonio Cassano e l'allenatore: a seguito di un infortunio e di polemiche con il tecnico, il giocatore sar\u00e0 escluso dai convocati per varie partite. Il fantasista festeggia tuttavia nel migliore dei modi il ritorno in campo, segnando gol decisivi nelle vittorie contro Juventus, Genoa e Milan. La risalita in classifica porta la squadra ad occupare il quarto posto, confermato grazie al successo contro la Roma che - a conti fatti - coster\u00e0 ai giallorossi lo scudetto e anche grazie a 6 vittorie nelle ultime 7 partite. Difendendo il piazzamento negli ultimi 270' di campionato, viene centrato il ritorno in Champions League a 18 anni dall'unica partecipazione. La Sampdoria oltre a essere rimasta imbattuta in casa, risulta inoltre la squadra che - nei principali campionati d'Europa - ha incassato in casa il minor numero di reti: sono appena 10 le marcature al passivo tra le mura amiche, meglio per esempio del Barcellona (11) e del Manchester United (12).\n\u00c8 stata anche la squadra che ha totalizzato pi\u00f9 punti (dopo la Roma) nel girone di ritorno (ben 41).\nMaglie e sponsor.\nLo sponsor tecnico per la stagione 2009-2010 \u00e8 Kappa, mentre lo sponsor ufficiale \u00e8 ERG Pi\u00f9.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\n\"Statistiche aggiornate al 16 maggio 2010\""}
{"id": "2489121", "revid": "834", "url": "https://it.wikipedia.org/wiki?curid=2489121", "title": "Ghostbusters (brano musicale)", "text": ""}
{"id": "2489123", "revid": "767487", "url": "https://it.wikipedia.org/wiki?curid=2489123", "title": "Mario Simeoli", "text": "Di ruolo centro, ha militato nella Juvecaserta, nella Viola e nella Libertas Livorno."}
{"id": "2489128", "revid": "481666", "url": "https://it.wikipedia.org/wiki?curid=2489128", "title": "Charles Arling", "text": "Nella sua carriera ha interpretato 111 film. Il suo debutto cinematografico lo fece nel 1909 con \"The Open Gate\", un cortometraggio della Biograph Company, diretto da David W. Griffith."}
{"id": "2489133", "revid": "834", "url": "https://it.wikipedia.org/wiki?curid=2489133", "title": "Grease (brano musicale)", "text": ""}
{"id": "2489140", "revid": "86719606", "url": "https://it.wikipedia.org/wiki?curid=2489140", "title": "Toni Branca", "text": "Corse in Formula 1 nelle stagioni 1950 e 1951, disputando in tutto 3 Gran Premi a bordo di vetture Maserati.\nCarriera.\nBranca inizi\u00f2 la propria carriera grazie soprattutto ai finanziamenti di una contessa belga, sua ammiratrice. Nel 1950 fece il proprio debutto in Formula 1 guidando una Maserati privata disputando il Gran Premio di Svizzera e il successivo Gran Premio delle Nazioni, stavolta su Gordini, pur senza ottenere risultati rilevanti. Successivamente ottenne discreti risultati nelle gare minori, mentre nel campionato di Formula 2, a cui prendeva parte, non and\u00f2 mai oltre un quarto posto. Ottenne poi un decimo posto al Gran Premio del Belgio.\nNel 1951 prese parte alla sola gara in Germania e a fine anno decise di ritirarsi dalle corse di alto livello.\nNegli anni seguenti gareggi\u00f2 nelle corse in salita e partecip\u00f2 due volte alla 24 Ore di Le Mans senza mai concludere l'evento."}
{"id": "2489142", "revid": "1305772", "url": "https://it.wikipedia.org/wiki?curid=2489142", "title": "Monte San Mauro", "text": ""}
{"id": "2489146", "revid": "287204", "url": "https://it.wikipedia.org/wiki?curid=2489146", "title": "Bahiyyih Nakhjavani", "text": "Attualmente vive in Francia dove insegna letteratura americana; ha insegnato anche in Belgio letteratura europea e americana.\nNel 2007 l'universit\u00e0 di Liegi le confer\u00ec la laurea honoris causa per la sua attivit\u00e0 letteraria.\nOpere.\nI libri di Bahiyyih Nakhjavani sono stati tradotti in molte lingue.\nLa sua prima opera, \"La bisaccia\", la fece conoscere in tutto il mondo \u00e8 fu un bestseller internazionale tradotto in dieci lingue.\n\"La bisaccia\" descrive gli eventi accaduti nel Najd lungo la strada per la Mecca e Medina in un giorno qualsiasi del 1844-1845 quando una misteriosa bisaccia rubata passa di mano in mano influenzando le vite delle persone che via via ne vengono a contatto.\nSi tratta di una storia circolare che tocca l'India, l'Iran, Costantinopoli e Londra\nNove personaggi, il ladro, la sposa, il capo, il cambiavalute, lo schiavo, il pellegrino, il derviscio e il cadavere oltre alla bisaccia sono i protagonisti della narrazione.\nBahiyyih Nakhjavani si \u00e8 ispirata per questo racconto al capitolo VIII del libro \"The Dawn-breakers\" di Nab\u00edl-i-A`\u1e93am.\nIl romanzo \"Paper - The Dreams of A Scribe\" \u00e8 una allegoria centrata su uno scriba alla ricerca della carta perfetta per scrivere il suo capolavoro.\nL'azione si svolge a Maku una citt\u00e0 di confine nel nord-est della Persia, tra l'estate del 1847 e la primavera del 1848.\nL'opera \u00e8 suddivisa il 19 capitoli strutturati attorno a cinque sogni.\nPersonaggi complementari sono il mull\u0101, la vedova, il prigioniero, il sovrintendente, sua moglie e sua figlia.\nIl romanzo \"La donna che leggeva troppo\" \u00e8 ambientato nella met\u00e0 del XIX secolo ed \u00e8 centrato sulla vita di T\u00e1hirih, una poetessa persiana discepola del B\u00e1b, che con la sua predicazione si pose contro le autorit\u00e0 politiche della Persia Qajar e con il suo comportamento, il rifiuto di indossare il velo tradizionale, scandalizz\u00f2 non solo la comunit\u00e0 in genere ma anche alcuni dei seguaci del B\u00e1b.\nIl romanzo \u00e8 suddiviso in quattro parti ruotanti sui diversi punti di vista dei personaggi, la madre, la sorella, la figlia e la moglie.\nRacconta la cattura, l'incarcerazione, la tortura e l'esecuzione del personaggio centrale, Tahirih, attorno a cui ruota l'ambiente di intrigo e corruzione della corte Qajar.\n\"La donna che leggeva troppo\" \u00e8 stato tradotto nel 2007 in francese e in italiano"}
{"id": "2489155", "revid": "11959", "url": "https://it.wikipedia.org/wiki?curid=2489155", "title": "Elkasaiti", "text": ""}
{"id": "2489178", "revid": "599013", "url": "https://it.wikipedia.org/wiki?curid=2489178", "title": "Timo Salonen", "text": "Vincitore di un Mondiale Rally nel Gruppo B.\nCarriera da pilota.\nDopo aver gareggiato per i team Datsun e Nissan fu ingaggiato dalla Peugeot per volere di Jean Todt, inizialmente come seconda guida, nel 1985. Fu un incidente occorso al suo compagno di squadra che gli permise di diventare campione del mondo nella sua specialit\u00e0 in quello stesso anno. Si trattava del primo campionato vinto per la casa francese.\nNell'albo d'oro del Mondiale rally figura all'undicesimo posto a pari merito con Stig Blomqvist grazie alle sue 11 vittorie mondiali.\nTitoli vinti.\n\u00c8 arrivato anche 2\u00ba nel 1983 e 3\u00ba nel 1986."}
{"id": "2489180", "revid": "140509", "url": "https://it.wikipedia.org/wiki?curid=2489180", "title": "BBC Sessions (The Nice)", "text": "BBC Sessions \u00e8 un CD del gruppo musicale britannico The Nice, pubblicato dalla Sanctuary Records nel 2002.\nDescrizione.\nL'album, come da titolo, raccoglie brani che i Nice registrarono dal vivo appositamente per la BBC, quasi tutti trasmessi all'interno del programma radiofonico \"Top Gear\" eccetto una sola traccia, tratta da \"Pop North\".\nLe registrazioni, che includono alcune \"cover\" precedentemente inedite, sono datate tra l'ottobre del 1967 e l'aprile del 1969; le note di copertina specificano che i nastri originali delle trasmissioni in questione non erano reperibili all'epoca della compilazione del CD e che quest'ultimo pertanto \u00e8 tratto da varie fonti non ufficiali, rimasterizzate per quanto possibile, il che spiega anche perch\u00e9 di alcuni brani compaiono solo accenni o frammenti.\nIl libretto allegato al CD elenca a parte tutte le sessioni che i Nice tennero per la BBC lungo la loro carriera (1967-1970), con la scaletta di ciascuna: tale lista menziona perci\u00f2 anche brani \u2013 o intere trasmissioni \u2013 che non figurano in questa raccolta.\nFormazione.\nNota: nel libretto del CD, Ian Hague \u2013 primo batterista dei Nice \u2013 \u00e8 erroneamente accreditato al posto di Brian Davison sulle prime tre tracce; le note di copertina infatti datano la registrazione in questione al 22 ottobre 1967, cio\u00e8 oltre due mesi dopo l'uscita di Hague dal gruppo e la sua sostituzione con Davison."}
{"id": "2489183", "revid": "125436887", "url": "https://it.wikipedia.org/wiki?curid=2489183", "title": "Riccardo De Filippis", "text": "Biografia.\nDopo aver recitato soprattutto in teatro, \u00e8 diventato noto grazie alla serie televisiva \"Romanzo criminale\", dove interpreta il ruolo di \"Scrocchiazeppi\".\nTra gli altri suoi lavori, ricordiamo il film \"Giorni\", regia di Laura Muscardin, dove \u00e8 co-protagonista nel ruolo di \"Alessandro\".\nPer la televisione ha anche interpretato in \"Alfredino, una storia italiana\" uno dei volontari che si cal\u00f2 nel pozzo nel tentativo di salvare il bambino che vi era precipitato"}
{"id": "2489201", "revid": "7", "url": "https://it.wikipedia.org/wiki?curid=2489201", "title": "The Dave Clark 5", "text": ""}
{"id": "2489202", "revid": "7", "url": "https://it.wikipedia.org/wiki?curid=2489202", "title": "Dave Clark 5", "text": ""}
{"id": "2489206", "revid": "135224", "url": "https://it.wikipedia.org/wiki?curid=2489206", "title": "Tempietto di San Pietro in Montorio", "text": "Il tempietto di San Pietro in Montorio, detto anche Tempietto del Bramante, \u00e8 una piccola costruzione a pianta circolare posta al centro di uno dei cortili del convento di San Pietro in Montorio a Roma, sul colle Gianicolo; \u00e8 situato in piazza di San Pietro in Montorio, 2.\nViene considerato uno degli esempi pi\u00f9 significativi d'architettura rinascimentale, di cui esemplifica alcuni dei temi fondamentali, come la pianta centrale, la ripresa dell'architettura romana antica e la ricerca proporzionale e geometrica nel rapporto tra le parti.\nStoria.\nLa costruzione fu commissionata al Bramante dai \"re cattolici\" di Spagna Isabella I di Castiglia e Ferdinando II d'Aragona, come scioglimento di un voto. In seguito nel complesso conventuale fu presente una congregazione spagnola ed ancora oggi una parte degli edifici circostanti il tempietto sono sede dell'Accademia di Spagna. \nForse fu progettato nel 1502, ma sugli anni di progetto e di costruzione esistono alcuni dubbi in quanto alcuni, in assenza di documentazione, propongono di posticipare la datazione intorno al 1510, facendola risultare cos\u00ec contemporanea ai progetti maggiori di Bramante.\nIl piccolo edificio doveva celebrare il martirio di san Pietro che secondo una tradizione piuttosto tarda era avvenuto proprio sul Gianicolo.\nFin dall'epoca della costruzione l'opera ebbe grande fortuna critica: Serlio e Palladio la reputarono degna di figurare accanto alle opere degli antichi ed influ\u00ec direttamente o indirettamente su molte opere architettoniche successive; Vasari la raffigura in un affresco nella Sala Regia.\nNel XVII secolo la costruzione sub\u00ec alcune modifiche, che compresero il leggero rialzamento della cupola, la modifica alla lanterna e la realizzazione di scale per l'accesso alla cripta.\nDescrizione.\nIl tempietto, monoptero e periptero, ha un corpo cilindrico, che costituisce la cella del tempio, la cui muratura \u00e8 scavata da nicchie insolitamente profonde, decorate con conchiglie, e scandita da paraste come proiezione geometrica delle colonne del peristilio. La costruzione \u00e8 infatti circondata da un colonnato tuscanico sopraelevato su gradini; sulle 16 colonne corre una trabeazione conforme alle indicazioni che Vitruvio ha dato per l'ordine dorico, con un fregio decorato con triglifi e metope.\nLe colonne sono di granito grigio; le altre membrature di travertino.\nIl soffitto dell'ambulacro \u00e8 decorato a cassettoni.\nL'interno della cella ha un diametro di circa 4,5 m; pi\u00f9 un \"naos\" che uno spazio dedicato alle funzioni liturgiche; un luogo puramente simbolico e commemorativo. La forma cilindrica \u00e8 in qualche modo trasformata da alte e profonde nicchie, quattro delle quali ospitano piccole statue degli evangelisti. Sull'altare \u00e8 collocata una statua di \"San Pietro\" di anonimo lombardo.\nIl pavimento \u00e8 a tessere marmoree policrome, nello stile cosmatesco, oggetto di un certo revival a fine XV secolo.\nLo spazio \u00e8 coperto con una cupola, progettata in conglomerato cementizio (alla maniera degli antichi) e posta su un tamburo ornato da lesene che continuano quelle del registro inferiore, ma sono prive degli attributi dell'ordine architettonico. Il rivestimento in piombo, probabilmente presente fin dalla costruzione, \u00e8 stato ripristinato nel XX secolo, in quanto nell'Ottocento era stato sostituito da tegole laterizie.\nSecondo i progetti iniziali, il tempietto avrebbe dovuto inserirsi al centro di un cortile circolare non realizzato (l'attuale \u00e8 di forma quadrangolare), cos\u00ec da evidenziare la perfetta simmetria dell'impianto e sottolineare la centralit\u00e0 del tempio la cui struttura si irradiava nel cortile, proiettando le 16 colonne in altre 16 a formare un portico circolare, come possiamo vedere in una ricostruzione del Serlio. \nTale progetto originario avrebbe consentito la vista del tempietto solo da posizione abbastanza ravvicinata dando al piccolo edificio un aspetto molto pi\u00f9 imponente e massiccio, secondo una precisa ricerca prospettica.\nLa costruzione \u00e8 soprastante una cripta circolare, probabilmente resto di un edificio preesistente, il cui centro indica il luogo dove sarebbe stata piantata la croce del martirio, divenuto asse ideale di tutta la costruzione. Tale cripta era forse ritenuta ai tempi di Bramante i resti del \"Tropeion Petri\", il piccolo sacello o monumento a cui, secondo le testimonianze del II secolo e della tradizione, era stata affidata la memoria della sepoltura di San Pietro o del martirio.\nAlla cripta si accede con scale esterne realizzate nel XVII secolo; originariamente esisteva solo una piccola scala posta dietro l'altare.\nLa ripresa dell'antico.\nIl piccolo edificio \u00e8 consapevolmente modellato sul tempio periptero circolare, un tipo descritto da Vitruvio e utilizzato dall'architettura romana antica e di cui erano visibili e abbastanza integri alcuni esempi come il Tempio di Vesta di Tivoli, il Tempio di Vesta nel Foro ed il Tempio di Ercole Vincitore (all'epoca anch'esso creduto un tempio dedicato a Vesta) a Roma.\nTuttavia tali esempi che Bramante ebbe certamente modo di vedere, non spiegano la morfologia del tempietto, tranne che per il peristilio. Il riferimento alla classicit\u00e0 risulta maggiormente esauriente se ci riferisce alla descrizione del tempio periptero circolare fatta da Vitruvio che nella concisa descrizione utilizza il termine \"th\u00f2los\" che prima Francesco di Giorgio Martini e poi Bramante intesero come cupola creando di fatto una tipologia nuova.\nVisto lo scopo del tempietto, tale riferimento forse serviva a classicizzare l'esempio paleocristiano delle piccole costruzioni circolari destinate generalmente come \"martyria\". Si possono in questo senso ricordare il mausoleo di Santa Costanza e il Santo Stefano Rotondo.\nLa pianta centrale.\nUn altro riferimento di Bramante fu la ben pi\u00f9 grande mole del Pantheon, a pianta circolare. In effetti la costruzione del tempietto si pone al centro della ricerca che coinvolse tutti gli architetti del Rinascimento relativa alla pianta centrale come modello per rappresentare la realt\u00e0 divina ed il cosmo; questo in modo particolare per la forma circolare, espressione concettuale e visiva della \"figura del mondo\". \nNel caso del tempietto la circolarit\u00e0 \u00e8 esasperata nella concezione del progetto complessivo originario che si risolve in una serie di cerchi concentrici a partire dalla pavimentazione interna, fino al portico del cortile non realizzato.\nTali fermenti culturali, a cui non era estraneo il neoplatonismo, portarono a concepire a pianta centrale il pi\u00f9 grande tempio della cristianit\u00e0, la basilica di San Pietro in Vaticano, nel cui progetto Bramante potrebbe aver ripreso alcuni elementi dal tempietto ed in particolare la cupola. Questo passaggio tra il molto piccolo del tempietto ed il colossale del Pantheon e di San Pietro, rivela il carattere concettuale del piccolo sacello, i cui caratteri architettonici sembrano peraltro motivate da precisi valori simbolici legati alla figura del santo.\nLa sperimentale realizzazione di Bramante trova un parallelo anche in alcune opere pittoriche, tra cui il contemporaneo dipinto di Raffaello, \"Lo sposalizio della Vergine\", a riprova dell'importanza del tema del tempio circolare nella cultura del primo Cinquecento.\nLa simbologia.\nA parte la genesi e le implicazioni culturali complessive della concezione architettonica, nel piccolo edificio sono state individuate varie simbologie:\nGeometria e proporzioni.\nLa costruzione \u00e8 concepita mediante rapporti geometrici semplici:"}
{"id": "2489207", "revid": "767487", "url": "https://it.wikipedia.org/wiki?curid=2489207", "title": "Salvatore Pappalardo (compositore)", "text": "Inizi\u00f2 gli studi a Catania e li prosegu\u00ec nel Conservatorio di Palermo, sotto la guida di Pietro Raimondi. \nInsegn\u00f2 nell'Ospizio di beneficenza di Catania fino al 1845, dopo si trasfer\u00ec a Napoli, dove gli venne conferito il titolo di Compositore di Camera del conte di Siracusa, don Leopoldo di Borbone. In seguito fu insegnante di contrappunto nell'albergo dei poveri di Napoli, cattedra che tenne fino alla morte.\nLa sua attivit\u00e0 di compositore fu prevalentemente rivolta al teatro. \nCompose molta musica da chiesa, ma ancor pi\u00f9 interessante si presenta la sua musica da camera, particolarmente la raccolta di melodie per canto e pianoforte e un gruppo di quartetti per strumenti ad arco.\nTanto le melodie che il quartetto, furono molto eseguiti in Germania."}
{"id": "2489214", "revid": "88740", "url": "https://it.wikipedia.org/wiki?curid=2489214", "title": "Walsum", "text": "Walsum \u00e8 un distretto urbano (\"Stadtbezirk\") di Duisburg.\nHa una superficie di 21,10\u00a0km\u00b2 e una popolazione (2008) di 51.406 abitanti.\nSuddivisione amministrativa.\nIl distretto urbano di Walsum \u00e8 diviso in 6 quartieri (\"Stadtteil\"):"}
{"id": "2489216", "revid": "140509", "url": "https://it.wikipedia.org/wiki?curid=2489216", "title": "Vivacitas", "text": "Vivacitas, sottotitolato Live at Glasgow 2002, \u00e8 un triplo album dal vivo di Keith Emerson e The Nice, pubblicato il 16 settembre 2003.\nDescrizione.\nNel 2002 i Nice si riunirono in occasione del 35\u00ba anniversario della loro fondazione, per soli quattro concerti nel Regno Unito; l'album \u00e8 tratto dal concerto del 4 ottobre 2002 alla Royal Concert Hall di Glasgow ed \u00e8 suddiviso come segue:\nPromozione.\nAlla pubblicazione di \"Vivacitas\" seguirono, nell'ottobre 2003, altre dieci date nel Regno Unito nelle quali fu riproposto lo spettacolo in forma doppia (The Nice + Keith Emerson Band) dell'anno prima. Per The Nice fu l'ultima tourn\u00e9e in assoluto: Brian Davison sarebbe morto il 15 aprile 2008 e Keith Emerson l'11 marzo 2016."}
{"id": "2489220", "revid": "287204", "url": "https://it.wikipedia.org/wiki?curid=2489220", "title": "Antioco (mitologia)", "text": ""}
{"id": "2489222", "revid": "125037571", "url": "https://it.wikipedia.org/wiki?curid=2489222", "title": "Societ\u00e0 Sportiva Calcio Napoli 2009-2010", "text": "Questa voce raccoglie le informazioni riguardanti la Societ\u00e0 Sportiva Calcio Napoli nelle competizioni ufficiali della stagione 2009-2010.\nStagione.\nLa stagione 2009-2010 del Napoli \u00e8 stata la 64\u00aa in Serie A e la 68\u00aa complessiva in massima serie. La sede del ritiro precampionato \u00e8 la citt\u00e0 austriaca di Lindabrunn, dove la squadra resta dal 10 al 30 luglio. Nelle amichevoli contro le squadre locali, il 20 luglio il Napoli si impone per 2-0 sul St. P\u00f6lten e, il giorno successivo, per 4-1 sul Wiener Neustadt, squadra della Bundesliga austriaca. Il 30 luglio, nella terza e ultima amichevole in terra austriaca, supera 5-1 il Sollenau.\nNelle amichevoli successive, il 5 agosto il Napoli impatta per 0-0 contro l'Espanyol nella prima uscita stagionale al San Paolo, l'8 agosto si impone per 1-0 sul West Ham all'Upton Park di Londra nel trofeo dedicato a Bobby Moore, mentre l'11 agosto pareggia 1-1 con il Racing Santander. La stagione ufficiale inizia il 16 agosto con il terzo turno di Coppa Italia, che vede il Napoli di scena al San Paolo contro la ; gli azzurri si impongono per 3-0, con le reti di Maggio, Lavezzi e del neo acquisto Hoffer.\nNel corso del campionato viene rivoluzionata la struttura societaria: il 28 settembre 2009 si interrompe consensualmente il quinquennale rapporto con il DG Pierpaolo Marino, nonostante il contratto rinnovato solo pochi mesi prima. Stessa sorte tocca a Roberto Donadoni, esonerato il 6 ottobre 2009 dopo aver raccolto solo sette punti in altrettante partite, frutto di sole due vittorie contro i neo-promossi Livorno per 3-1 e Siena per 2-1 e un pareggio senza reti con l'Udinese, causate anche da brutti errori (la sconfitta 2-1 col Palermo e due gol subiti in cinque minuti contro l'Inter) e/o dal venire rimontati (da 0-1 a 4-1 contro il Genoa, tra cui ben due gol subiti su rigore e da 0-1 a 2-1 contro la Roma), venendo sostituito da Walter Mazzarri. Contemporaneamente, dalla arriva il Direttore Sportivo Riccardo Bigon, figlio di Alberto, allenatore del secondo scudetto azzurro. Il nuovo tecnico esordisce sulla panchina azzurra il 18 ottobre 2009 nella partita al San Paolo contro il , vinta per 2-1 con le reti di Quagliarella e Maggio dopo che i partenopei si erano inizialmente ritrovati in svantaggio. Nel turno successivo gli azzurri vincono in casa della Fiorentina grazie a un altro gol dell'ex Maggio, interrompendo un digiuno di vittorie esterne che durava dalla vittoria contro la con lo stesso risultato esattamente un anno prima.\nContro il al San Paolo, il Napoli subisce due gol nei primi cinque minuti, ma riesce a rimontare e pareggia per 2-2 negli ultimi minuti, poi espugna l'Olimpico di Torino vincendo 3-2 contro la Juventus grazie al primo gol \"italiano\" di Jes\u00fas D\u00e1tolo e a una doppietta di Marek Ham\u0161\u00edk, anche qui in rimonta dopo essere passato in svantaggio di due gol e ventuno anni dopo l'ultima vittoria azzurra in casa bianconera. Seguono tre pareggi consecutivi contro (0-0), Lazio (0-0) e Parma (1-1), quindi il 6 dicembre 2009 gli azzurri tornano alla vittoria nel match contro il Bari al San Paolo, superando 3-2 i pugliesi con rete di Maggio e doppietta di Quagliarella e portandosi a otto risultati utili consecutivi, eguagliando - limitatamente alla massima serie - la serie utile ottenuta nel torneo 1993-1994 con Marcello Lippi in panchina. Dopo un pareggio esterno contro il Cagliari (3-3) ottenuto all'ultimo momento dopo essere stato in vantaggio di due gol, il Napoli chiude il 2009 superando il Chievo Verona al San Paolo (2-0) e allungando la serie utile a dieci partite. Nel 2010 gli azzurri ripartono con le vittorie ottenute a Bergamo contro l'Atalanta (0-2) e in casa contro la Sampdoria (1-0), chiudendo il girone d'andata al 4\u00ba posto con 33 punti a pari merito con la Juventus terza.\nNella sessione invernale del calciomercato viene prelevato l'esterno Andrea Dossena dal a titolo definitivo, mentre viene ceduto in prestito al Torino l'attaccante brasiliano Pi\u00e1. Con la medesima formula vengono ceduti Jes\u00fas D\u00e1tolo ai greci dell'Olympiakos, Matteo Contini agli spagnoli del e Nicol\u00e1s Amodio al . Nel frattempo, nel mese di gennaio, si chiude il cammino dei partenopei in Coppa Italia, con la sconfitta subita ad opera della Juventus negli ottavi di finale (3-0 per i bianconeri nella gara secca a Torino e prima sconfitta per Mazzarri).\nDopo due pareggi interni consecutivi contro e (entrambi per 0-0), intervallati dalla vittoria di Livorno (0-2), il Napoli di Mazzarri ottiene la prima sconfitta in campionato nella trasferta di Udine del 7 febbraio 2010 (3-1 per i padroni di casa); la serie di risultati utili si ferma cos\u00ec a quota quindici (8 vittorie e 7 pareggi), seconda soltanto ai sedici risultati utili consecutivi ottenuti nel 1989-1990, anno del secondo scudetto. Dopo un periodo di calo con un calendario difficile - quattro punti nelle successive sei partite, risultato di quattro pareggi contro Inter, Siena, Roma e Milan - in cui il Napoli scende all'ottavo posto fuori dall'Europa, gli azzurri tornano alla vittoria il 25 marzo superando la Juventus al San Paolo (3-1). Il 18 aprile 2010 il Napoli supera in trasferta il (1-2) e raggiunge quota 52 punti, nuovo record per il club azzurro in massima serie con i 3 punti per vittoria. Il record precedente risaliva alla stagione 1994-1995 ed era di 51 punti, quando ad allenare il Napoli c'era Vujadin Bo\u0161kov e il torneo era composto da 18 squadre.\nCon la vittoria a Verona contro il Chievo (1-2) del 2 maggio 2010, sesto successo esterno del campionato (eguagliato il record della stagione 1951-1952 nei tornei di massima serie a 20 squadre), il Napoli ottiene l'aritmetica qualificazione in UEFA Europa League 2010-2011 con due giornate di anticipo, quindi con la successiva vittoria al San Paolo ai danni dell'Atalanta (2-0), con doppietta di Quagliarella, i partenopei si assestano definitivamente al 6\u00ba posto in classifica, miglior risultato dalla stagione 1993-1994. Con la sconfitta per mano della Sampdoria all'ultima giornata (1-0), il Napoli chiude a 59 punti con 15 vittorie, 14 pareggi e 9 sconfitte. Con 52 punti in 31 partite, Mazzarri ottiene la miglior media punti da quando l'allenatore disputa la Serie A fino a quel momento. \nMarek Ham\u0161\u00edk, autore di 12 reti, si conferma capocannoniere stagionale del Napoli per il terzo anno consecutivo. Fabio Quagliarella, invece, alla sua prima e ultima stagione a Napoli, si conferma il vice-capocannoniere, con 11 reti senza rigori.\nMaglie e sponsor.\nTerminato l'accordo con la Diadora, il nuovo sponsor tecnico \u00e8 la Macron, con cui la societ\u00e0 partenopea stipula un contratto triennale. Come sponsor principale si conferma - per la quinta stagione consecutiva - Acqua Lete.\nLa divisa \u00e8 costituita dalla tradizionale maglia azzurra, con calzoncini bianchi e calzettoni azzurri. La seconda divisa \u00e8 un completo grigio argento con rifiniture rosse, mentre la terza \u00e8 un completo rosso con rifiniture color oro, in omaggio ai colori della bandiera cittadina.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\nNella sessione estiva del calciomercato vengono acquistati Fabio Quagliarella dall'Udinese, Luca Cigarini dall'Atalanta, Hugo Campagnaro dalla Sampdoria, Juan Camilo Z\u00fa\u00f1iga dal , Morgan De Sanctis dal Siviglia ed Erwin Hoffer dal Rapid Vienna. Per quanto riguarda i movimenti in uscita, Andrea Russotto - non riscattato - rientra al Bellinzona, Luca Bucci si svincola a fine contratto, mentre Daniele Mannini viene ceduto in compropriet\u00e0 alla Sampdoria nell'ambito dell'operazione Campagnaro. Cristian Bucchi, rientrato dal prestito all', passa al con la medesima formula. Sempre con la formula del prestito, vengono ceduti Samuele Dalla Bona ai greci dell'Iraklis, Nicol\u00e1s Navarro al River Plate, Marcelo Zalayeta al e Luigi Vitale al Livorno. Vengono, inoltre, risolte le compropriet\u00e0 di Maurizio Domizzi e Gy\u00f6rgy Garics, che passano interamente a Udinese e Atalanta rispettivamente, oltre a quelle di Biagio Del Giudice e Tommaso Romito, che passano all'Aversa Normanna e al , mentre viene rinnovata con il quella di Emanuele Calai\u00f2. Nell'ultimo giorno di calciomercato, a campionato gi\u00e0 iniziato, vengono ceduti Manuele Blasi in prestito al e Francesco Montervino a titolo definitivo alla .\nNella sessione invernale viene acquistato Andrea Dossena dal Liverpool e vengono ceduti Matteo Contini al Real Saragozza, Jes\u00fas D\u00e1tolo all', Samuele Dalla Bona (di ritorno dall'Iraklis) al Verona e Pi\u00e1 al Torino, tutti con la formula del prestito con diritto di riscatto.\nGiovanili.\nOrganigramma societario.\nArea direttiva\nArea tecnica"}
{"id": "2489223", "revid": "1534511", "url": "https://it.wikipedia.org/wiki?curid=2489223", "title": "Enalo", "text": "Nella mitologia greca, Enalo era il nome di un eroe di cui si raccontano le gesta nel mito.\nIl mito.\nDi ricca famiglia, si un\u00ec al gruppo guidato da Echela alla volta dell'isola di Lesbo con l'intento di colonizzarla. Durante il viaggio conobbe la figlia di Sminteo e se ne innamor\u00f2. Un oracolo consultato prima della partenza aveva ordinato fra le altre cose il sacrificio di una giovane ragazza (per placare le Nereidi) e fu scelta proprio la ragazza. Prima che fosse gettata in mare intervenne Enalo che l'abbracci\u00f2 gettandosi con lei, si persero nei flutti mentre la nave si allontan\u00f2. In seguito alcuni delfini giunsero e portandoli suo loro dorso li portarono in salvo. Quando il gruppo giunse a Lesbo incontrarono lo stesso Enalo che raccont\u00f2 loro i fatti accaduti."}
{"id": "2489224", "revid": "117308527", "url": "https://it.wikipedia.org/wiki?curid=2489224", "title": "Teatro Nacional de S\u00e3o Carlos", "text": "Il Teatro Nacional de S\u00e3o Carlos \u00e8 un teatro di Lisbona costruito tra il 1792 e il 1795 da Jos\u00e9 da Costa e Silva sulle rovine di un antico edificio distrutto dal terremoto del 1755.\nIl teatro venne progettato seguendo lo stile della Scala di Milano e del San Carlo di Napoli e presenta una facciata di belle proporzioni e un interno di stile rococ\u00f2.\nNel 1793 la prima opera rappresentata \u00e8 stata \"La ballerina amante\" di Domenico Cimarosa diretta da Ant\u00f3nio Leal Moreira che era il direttore musicale seguita da \"Le gelosie villane\", \"La frascatana\" di Giovanni Paisiello, \"Fra i due litiganti il terzo gode\", La molinara, \"Chi dell'altrui si veste presto si spoglia\" di Cimarosa e \"La virtuosa in Margellina\" di Pietro Alessandro Guglielmi.\nNel 1794 avviene la prima di \"Lo sciocco poeta di campagna\" di Guglielmi, la prima assoluta di \"Gli amanti della dote\" di Guglielmi e le prime de \"Il fanatico burlato\", \"Giannina e Bernardone\", \"Una cosa rara\", \"I viaggiatori felici\" di Pasquale Anfossi, \"La vendemmia\" di Giuseppe Gazzaniga, \"I finti eredi\" di Giuseppe Sarti, \"Il matrimonio segreto\", \"La serva innamorata\" di Guglielmi, \"Nina, o sia La pazza per amore\", \"Il pittore parigino\" e la prima assoluta di \"A vingan\u00e7a da cigana\" di Ant\u00f3nio Leal Moreira.\nDal 1800 il direttore musicale \u00e8 stato Marcos Ant\u00f3nio Portugal.\nIl 22 giugno 1826 avviene la prima assoluta di \"Adina\" di Gioacchino Rossini con Giovanni Orazio Cartagenova.\nDal 1828 al 1834 il teatro \u00e8 rimasto chiuso per le Guerre Liberali, nel 1850 \u00e8 stata introdotta l'illuminazione a gas e nel 1887 quella elettrica.\nNel 1958 ha visto in cartellone \"La traviata\" diretta da Franco Ghione con Maria Callas, Alfredo Kraus, Piero De Palma e Mario Sereni.\nNel teatro si svolgono rappresentazioni di opera, da novembre a giugno, e spettacoli di balletto classico."}
{"id": "2489225", "revid": "72396", "url": "https://it.wikipedia.org/wiki?curid=2489225", "title": "Nilmar Honorato da Silva", "text": ""}
{"id": "2489227", "revid": "72396", "url": "https://it.wikipedia.org/wiki?curid=2489227", "title": "Keirrison de Souza Carneiro", "text": ""}
{"id": "2489229", "revid": "205250", "url": "https://it.wikipedia.org/wiki?curid=2489229", "title": "Quirico Semeraro", "text": "\u00c8 stato presidente dell'Unione Sportiva Lecce dal 2002 al 2005 e pi\u00f9 volte consigliere di Lega Calcio.\nCarriera.\nImprenditore attivo insieme alla sua famiglia in vari settori tra cui finanza (Banca del Salento), petrolio, sanit\u00e0 e turismo.\nFin da 1994 la famiglia Semeraro assume il controllo del e ne affida la presidenza all'avvocato Mario Moroni. Solo nel 2002 Rico Semeraro assume la guida diretta della societ\u00e0 con il fratello Pierandrea e lo stesso Moroni come vice-presidenti. \nIl 13 settembre 2005, in seguito ad una violenta contestazione dei tifosi, Rico Semeraro e tutta la gestione abbandonano l'amministrazione societaria fino al termine della stagione conclusasi con la retrocessione dei giallorossi. La stagione seguente il ruolo di presidente \u00e8 assunto dal padre di Rico, Giovanni Semeraro.\nRico Semeraro \u00e8 stato anche consigliere di Lega eletto nel 2003 in sostituzione di Stefano Tanzi\n\u00c8 proprietario della societ\u00e0 immobiliare Le Querce Srl, e nel 2012 acquisisce nel Salento il Regina Pacis, ex centro di permanenza temporanea (il pi\u00f9 grande d'Italia), per trasformarlo in hotel a 5 stelle.\nNote.\nhttp://archiviostorico.gazzetta.it/2005/febbraio/06/grandi_affari_Rico_saggio_ga_10_0502062453.shtml"}
{"id": "2489232", "revid": "287204", "url": "https://it.wikipedia.org/wiki?curid=2489232", "title": "Filante", "text": ""}
{"id": "2489242", "revid": "767487", "url": "https://it.wikipedia.org/wiki?curid=2489242", "title": "Terria (album)", "text": "Terria \u00e8 il quarto album in studio del cantautore canadese Devin Townsend, pubblicato il 27 agosto 2001 dalla HevyDevy Records."}
{"id": "2489246", "revid": "124138542", "url": "https://it.wikipedia.org/wiki?curid=2489246", "title": "Chiesa di San Tommaso d'Aquino", "text": ""}
{"id": "2489247", "revid": "1745361", "url": "https://it.wikipedia.org/wiki?curid=2489247", "title": "Filante (re dei Driopi)", "text": "Filante (in greco antico \u03a6\u03cd\u03bb\u03b1\u03c2) \u00e8 un personaggio della mitologia greca ed uno dei re dei Driopi. Il suo nome \u00e8 legato alle gesta di Eracle.\nMitologia.\nDecise, alla guida del suo esercito, di attaccare il tempio di Delfi non sapendo che cos\u00ec sarebbe andato incontro alla furia di Eracle il figlio di Zeus e durante la lotta lo stesso Re trov\u00f2 la morte.\nTutti i soldati del suo esercito vennero catturati e una volta giunti innanzi all'oracolo della citt\u00e0 vennero offerti alla divinit\u00e0 protettrice (Apollo), altra sorte tocc\u00f2 ai soldati secondo pareri di altri mitografi.\nEracle pretese come risarcimento la figlia di Filante (Meda) e da questa ebbe Antioco il quale fu padre di un figlio chiamato anche lui Filante."}
{"id": "2489250", "revid": "146092", "url": "https://it.wikipedia.org/wiki?curid=2489250", "title": "Chiesa di Santa Maria della Purit\u00e0 a San Pietro a Patierno", "text": ""}
{"id": "2489252", "revid": "1494169", "url": "https://it.wikipedia.org/wiki?curid=2489252", "title": "Villa Patrizi", "text": ""}
{"id": "2489256", "revid": "1543377", "url": "https://it.wikipedia.org/wiki?curid=2489256", "title": "Walter Hohmann", "text": " In un libro, pubblicato nel 1925, Hohmann dimostr\u00f2 la possibilit\u00e0 di trasferire un veicolo spaziale da un'orbita ad un'altra (metodo oggi chiamato: Trasferimento alla Hohmann), con minimo dispendio energetico, realizzando quindi un grande risparmio di propellente. Nel 1916 present\u00f2 una tesi sperimentale \"Sulla combinazione di vecchio e nuovo calcestruzzo nelle strutture di cemento armato\". Nel 1920 consegu\u00ec il dottorato di ricerca presso la RWTH Universit\u00e0 di Aachen.\nBiografia.\nHohmann nacque ad Hardheim, figlio di un medico. Da ragazzo visse per qualche tempo a Port Elizabeth in Sudafrica, prima di ritornare in Germania. Studi\u00f2 ingegneria civile presso l'Universit\u00e0 Tecnica di Monaco di Baviera laureandosi nel 1904. Dopo la laurea lavor\u00f2 per i comuni di Vienna, Hannover e Breslavia prima di stabilirsi a Essen, dove resse l'incarico di ingegnere capo del comune.\nTra il 1911 e il 1915 Hohmann si interess\u00f2 molto ai problemi dei voli spaziali interplanetari. Rendendosi conto dell'importanza di ridurre al minimo la quantit\u00e0 di propellente, che il veicolo spaziale avrebbe dovuto trasportare, si dedic\u00f2 allo studio delle orbite, finch\u00e9 non trov\u00f2 il metodo energeticamente pi\u00f9 economico per spostare il veicolo da un'orbita all'altra. Calcol\u00f2 anche le caratteristiche che avrebbe dovuto avere un motore a reazione per un velivolo spaziale. Esamin\u00f2 poi il problema del rientro nell'atmosfera terrestre. Pubblic\u00f2 le sue conclusioni nel volume \"Die Erreichbarkeit der Himmelsk\u00f6rper\" (La raggiungibilit\u00e0 dei corpi celesti). Egli fu in parte influenzato dallo scienziato e scrittore di fantascienza Kurd La\u00dfwitz e dal suo libro \" Su due Pianeti\".\nL'importanza di questo lavoro fece diventare Hohmann una figura di riferimento del movimento di missilistica amatoriale \"Verein f\u00fcr Raumschiffahrt\", nato in Germania alla fine degli anni venti, del quale furono membri autorevoli anche Wernher von Braun, Hermann Oberth, Eugen S\u00e4nger, Klaus Riedel, Rudolf Nebel, Hermann Noordung, Kurt Heinisch, Rolf Engel e Arthur Rudolph, che pubblicavano i loro lavori sulla rivista della societ\u00e0 \"Die Rakete\" (\"Il Razzo\").\nDopo l'ascesa al potere del partito nazista, Hohmann prese le distanze dalla missilistica, per non contribuire allo sviluppo dei missili come arma.\nLe idee di Hohmann furono poi ampiamente sfruttate durante la realizzazione del Programma Apollo che port\u00f2 allo sbarco dell'uomo sulla Luna.\nMor\u00ec in un ospedale di Essen pochi mesi prima della fine della seconda guerra mondiale, a causa dello stress subito durante gli intensi bombardamenti alleati della citt\u00e0."}
{"id": "2489257", "revid": "146092", "url": "https://it.wikipedia.org/wiki?curid=2489257", "title": "Chiesa di San Pietro a Castel dell'Ovo", "text": ""}
{"id": "2489258", "revid": "146092", "url": "https://it.wikipedia.org/wiki?curid=2489258", "title": "Chiesa del Salvatore a Castel dell'Ovo", "text": ""}
{"id": "2489259", "revid": "33689", "url": "https://it.wikipedia.org/wiki?curid=2489259", "title": "Regno d'Egitto (1922-1953)", "text": ""}
{"id": "2489260", "revid": "1745361", "url": "https://it.wikipedia.org/wiki?curid=2489260", "title": "Filante (figlio di Antioco)", "text": "Filante (in greco antico \u03a6\u03cd\u03bb\u03b1\u03c2 \"Ph\u00fdl\u0101s\") \u00e8 un personaggio della mitologia greca figlio di Antioco che a sua volta era figlio di Eracle.\nMitologia.\nNipote del primo Filante re dei Driopi, ebbe dalla moglie Leipefilene i figli Ippote e Tero, che venne sedotta da Apollo e da cui nacque Cherone."}
{"id": "2489261", "revid": "1745361", "url": "https://it.wikipedia.org/wiki?curid=2489261", "title": "Leipefilene", "text": "Leipefilene (in greco antico \u039b\u03b5\u03b9\u03c0\u03b5\u03c6\u03b9\u03bb\u03ae\u03bd\u03b7 \"Leipephil\u1e15n\u0113\") \u00e8 un personaggio della mitologia greca, figlia di Iolao e di Megara.\nMitologia.\nFu sposa di Filante figlio di Antioco. \nSecondo Apollodoro ebbero soltanto Ippote mentre Pausania aggiunge Tero."}
{"id": "2489268", "revid": "1745361", "url": "https://it.wikipedia.org/wiki?curid=2489268", "title": "Tero", "text": "Tero (in greco antico \u0398\u03b7\u03c1\u03ce \"Th\u0113r\u1e51\") \u00e8 un personaggio della mitologia greca, figlia di Filante, il figlio di Antioco e di Leipefilene.\nMitologia.\nAveva un fratello chiamato Ippote. \nParticolarit\u00e0 della ragazza era la importante discendenza che aveva grazie alle due famiglie: Ificle da parte della madre, Eracle da parte del padre. \nViene sedotta da Apollo e dall'unione nasce un figlio, Cherone, che diventer\u00e0 un famoso domatore di cavalli."}
{"id": "2489270", "revid": "827882", "url": "https://it.wikipedia.org/wiki?curid=2489270", "title": "Streets of Rock 'N' Roll", "text": "Streets of Rock 'N' Roll \u00e8 il sesto album in studio dei Keel, pubblicato in Europa il 29 gennaio 2010 per l'etichetta discografica Frontiers Records."}
{"id": "2489272", "revid": "183114", "url": "https://it.wikipedia.org/wiki?curid=2489272", "title": "Francesco Galeani Napione", "text": ""}
{"id": "2489281", "revid": "1566286", "url": "https://it.wikipedia.org/wiki?curid=2489281", "title": "Liana Orfei", "text": "\u00c8 stata anche cantante e come la cugina Moira Orfei e la nipote Ambra Orfei appartiene alla dinastia circense degli Orfei.\nAttiva nel cinema fra gli anni cinquanta e gli anni settanta, \u00e8 stata interprete di una quarantina di film (sette nel solo 1960, incluso \"La dolce vita\", dove peraltro non venne accreditata, sei nell'anno successivo e altrettanti nel 1966), molti dei quali di genere (commedia all'italiana, poliziottesco, western, peplum, fantascienza, horror, ecc.).\nHa rievocato l'ambiente del circo ne \"I clowns\", film documentario del 1970 diretto da Federico Fellini. \u00c8 inoltre cittadina onoraria di Marano sul Panaro. Il paese, situato in provincia di Modena, dove aveva trovato ospitalit\u00e0 presso una famiglia contadina durante la Seconda guerra mondiale.\nBiografia.\nNata da Paride (detto \"Pippo\", 1909-1956, clown e saltatore) e da Alba Furini, esord\u00ec a due anni di et\u00e0 nell'ambiente del circo come clown in miniatura (il suo personaggio si chiamava \"Lacrima\"). A quattro anni dovette interrompere l'attivit\u00e0 per una grave malattia che la tenne lontana dalle piste circensi fino all'et\u00e0 di otto anni. Andata sposa ancora in giovane et\u00e0 nel 1959 al giocoliere Angelo Piccinelli (da cui successivamente si separer\u00e0 per sposare in seconde nozze nel 1975 il manager Paolo Pristipino), nel cinema ha lavorato accanto a registi di rilievo come Orson Welles, Dino Risi, Antonio Pietrangeli e Mario Monicelli.\nPersonaggio televisivo (ha interpretato fra l'altro nel 1965 il teleromanzo musicale \"Scaramouche\"), in teatro ha fatto parte della compagnia di Eduardo De Filippo e di quella di Emma Gramatica. Ha portato in scena nel 1978 lo spettacolo \"Liana Orfei Show\", diretto dal regista teatrale e coreografo Gino Landi. Come cantante ha inciso diversi dischi singoli per varie case discografiche.\nIn campo circense, lasciato lo zio Orlando nel 1960, ha fondato con i fratelli Nando e Rinaldo un proprio circo che si distinguer\u00e0 per produzioni \"kolossal\": Circo a tre piste e Circorama nei tardi anni sessanta; circolo delle \"Mille e una notte\", nato da un'idea di Federico Fellini e coreografato da Gino Landi con costumi del Premio Oscar Danilo Donati, e Circo delle amazzoni - o delle sole donne - negli anni settanta. Nel 1978 Liana Orfei ha effettuato una tourn\u00e9e come cantante in un proprio spettacolo, registrando dischi e partecipando a trasmissioni televisive.\nLa crisi che attanagliava fra la fine degli anni settanta e l'inizio degli anni ottanta il mondo del circo l'ha portata nel 1984 a separarsi dal fratello Nando e a dare vita a nuove esperienze, fra cui la presentazione al Tendastrisce di Roma del Circo della Corea del Nord (1982) e la fondazione del Golden Circus (1984), che tiene ogni anno una stagione invernale.\nSempre negli anni Ottanta, ispirata dal successo di parchi a tema come Gardaland e Fiabilandia, fonda a Torre Pedrera di Rimini il parco \"Divertimondo\", la cui mascotte era un personaggio a forma di mappamondo: una enorme statua pubblicitaria di questo era posizionata sulla statale Adriatica. Il villaggio del divertimento, com'era denominato, annoverava un palazzo orientale bianco come scenografia d'ingresso. Uno \"chapiteau\" ospitava spettacoli circensi, numeri di ballo, musical, cabaret e discoteca; alcune giostre erano posizionate attorno a un mulino ristrutturato dove si trovava il ristorante pizzeria \"Pancho Villa\", fulcro di un villaggio West. Le principali attrazioni erano la ruota panoramica, gli autoscontri, il telecombattimento, i \"bumper boats\" sull'acqua, un trenino su gomme che faceva il giro del parco ed una grande pista per il pattinaggio. Il parco chiuder\u00e0 nel 1989 dopo alcuni anni di attivit\u00e0, vinto dalla concorrenza dei nuovi grandi parchi di divertimento che all'epoca sorgevano sempre pi\u00f9 numerosi in tutta la riviera romagnola.\nIn teatro Liana Orfei \u00e8 stata interprete nel 2005 con Rosanna Ruffini, Max Giusti e Roberta Lanfranchi del \"musical\" \"Se il tempo fosse un gambero\"."}
{"id": "2489287", "revid": "88812", "url": "https://it.wikipedia.org/wiki?curid=2489287", "title": "Linari (Valle del Lamone)", "text": ""}
{"id": "2489290", "revid": "109145515", "url": "https://it.wikipedia.org/wiki?curid=2489290", "title": "Dante Carniel", "text": "Palmar\u00e8s.\nIn carriera ha ottenuto i seguenti risultati:"}
{"id": "2489291", "revid": "599013", "url": "https://it.wikipedia.org/wiki?curid=2489291", "title": "Said Moumane", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e . L'anno successivo Moumane fa di nuovo parte della selezione nazionale che partecipa senza fortuna allo UEFA Futsal Championship 2001."}
{"id": "2489296", "revid": "282094", "url": "https://it.wikipedia.org/wiki?curid=2489296", "title": "Christopher Ostorod", "text": ""}
{"id": "2489297", "revid": "1305772", "url": "https://it.wikipedia.org/wiki?curid=2489297", "title": "Nicola Girace", "text": "Palmar\u00e8s.\nIn carriera ha ottenuto i seguenti risultati:"}
{"id": "2489314", "revid": "599013", "url": "https://it.wikipedia.org/wiki?curid=2489314", "title": "Maarten Frankfort", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, dapprima al UEFA Futsal Championship 1999 giungendo quarto, poi al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e . L'anno successivo Frankfort fa di nuovo parte della selezione nazionale che partecipa senza molta fortuna allo UEFA Futsal Championship 2001 dove gli arancioni non superano il primo turno."}
{"id": "2489315", "revid": "1605", "url": "https://it.wikipedia.org/wiki?curid=2489315", "title": "Jean Taillandier (schermidore)", "text": ""}
{"id": "2489318", "revid": "599013", "url": "https://it.wikipedia.org/wiki?curid=2489318", "title": "Glenn Zeelig", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, dapprima al UEFA Futsal Championship 1999 giungendo quarto, poi al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e . L'anno successivo Zeelig fa di nuovo parte della selezione nazionale che partecipa senza molta fortuna allo UEFA Futsal Championship 2001."}
{"id": "2489319", "revid": "2175", "url": "https://it.wikipedia.org/wiki?curid=2489319", "title": "Gonzaga (Cagayan)", "text": ""}
{"id": "2489320", "revid": "666668", "url": "https://it.wikipedia.org/wiki?curid=2489320", "title": "Maximiliaan Tjaden", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e ."}
{"id": "2489323", "revid": "599013", "url": "https://it.wikipedia.org/wiki?curid=2489323", "title": "Ren\u00e9 Marechal", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e ."}
{"id": "2489333", "revid": "115708339", "url": "https://it.wikipedia.org/wiki?curid=2489333", "title": "Charles Debeur", "text": "Palmar\u00e8s.\nIn carriera ha ottenuto i seguenti risultati:"}
{"id": "2489335", "revid": "278830", "url": "https://it.wikipedia.org/wiki?curid=2489335", "title": "A che gioco giochiamo", "text": "A che gioco giochiamo \u00e8 un libro scritto da Eric Berne, pubblicato nella sua prima edizione in lingua inglese durante l'anno 1964.\nL'autore grazie alla rappresentazione della realt\u00e0 quotidiana attraverso le varie metodologie e tipologie di gioco ha formato un nuovo modello di analisi terapeutica, denominata analisi transazionale.\nSfruttando le caratteristiche e gli elementi del gioco, l'analista \u00e8 in grado di comprendere il ruolo e la posizione di un individuo nei confronti dell'ambiente che lo circonda e di altri soggetti.\nNon \u00e8 un caso che il ruolo del marito che angoscia la moglie, oppure quello del capoufficio che tormenta il suo dipendente tendano a mostrare scenari simili e quindi in qualche modo schematizzabili per una migliore interpretazione.\nNell'introduzione al libro, Berne spiega al lettore gli elementi della teoria del rapporto sociale, quali il concetto di fame e di stimolo valutati non solamente dal punto di vista biologico ma anche sotto l'aspetto sociale e psicologico. Il concetto di fame assume le sembianze della fame di riconoscimento infantile, mentre la carezza, intesa come intimo contatto fisico, diviene l'unit\u00e0 fondamentale dell'azione sociale e, quando scambiata, forma una \"transazione\", ossia l'unit\u00e0 del rapporto sociale.\nLa terza fame fondamentale, dopo quella di stimolo e di riconoscimento \u00e8 quella di struttura, ossia la modalit\u00e0 di configurare le ore della veglia grazie ad una programmazione materiale, sociale ed individuale. L'essere umano dispone solo dell'attivit\u00e0 e della fantasia per strutturare la sua vita quotidiana e ancora pi\u00f9 nello specifico possiede cinque frecce nel suo arco che si chiamano nell'ordine di complessit\u00e0: ritualismi, passatempi, giochi, intimit\u00e0 e attivit\u00e0 di spunto e di raccordo fra le altre.\nIl primo capitolo presenta gli stati dell'io (genitore, adulto, bambino), ossia le realt\u00e0 psicologiche adottate da qualunque essere appartenente ad un gruppo sociale. Berne chiarisce le modalit\u00e0 tipiche attraverso le quali si manifestano i tre stati e le loro funzioni.\nNel secondo capitolo, Berne descrive lo scopo dell'analisi transazionale, ossia l'analisi e la diagnosi dello stato dell'io inducente lo stimolo e la reazione transazionale.\nTra tutte le varie combinazioni dell'azione sociale tra vettore agente e reagente, una delle pi\u00f9 peculiari \u00e8 la transazione incrociata, mentre le pi\u00f9 complesse sono le transazioni ulteriori, ossia la presenza contemporanea di due stati, e le transazioni angolari, che prevedono tutti e tre gli stati.\nBerne focalizza, quindi, dapprima la sua attenzione sui passatempi, definendoli da un punto di vista psicologico e tipologico, oltre ad elencarne le loro funzionalit\u00e0 sociali, e poi sui giochi, proponendo le loro caratteristiche immerse nell'ambito delle dinamiche sociali, ma estrapolate dal contesto culturale e verbale in modo da poterle riconoscere in qualunque tipo di ambiente socio-economico e culturale. La prima parte del libro si conclude con l'elenco delle funzioni e la classificazione dei giochi.\nIl primo gruppo di giochi affrontato da Berne \u00e8 quello chiamato \"giochi della vita\", e comprende quei giochi che spesso accompagnano l'essere umano per tutta la vita e che coinvolgono spettatori talvolta presi alla sprovvista, tra i quali l'autore ha selezionato i giochi dell'\"alcolizzato\", del \"debitore\", del \"prendetemi a calci\", del \"ti ho beccato, figlio di...\", del \"guarda che mi hai fatto fare\".\nLa seconda categoria di giochi \u00e8 quella denominata \"giochi coniugali\", come \"le spalle al muro\", \"il tribunale\", \"la frigida\", \"l'occupatissima\", \"tutta colpa tua\", \"non \u00e8 la volont\u00e0 che mi manca\", \"non \u00e8 cos\u00ec, tesoro?\" che confina con un altro gruppo chiamato \"giochi sessuali\", che abitualmente include quei giochi utili a combattere e a sfruttare gli impulsi sessuali, tra i quali Berne presenta il \"vedetevela tra voi\", \"la perversione\", \"la violenza carnale\", \"il gioco della calza\" e la \"burrasca\".\nGli altri gruppi di giochi sono quelli di societ\u00e0, quelli della malavita, dello studio medico e i buoni."}
{"id": "2489336", "revid": "109129283", "url": "https://it.wikipedia.org/wiki?curid=2489336", "title": "Robert T'Sas", "text": "Palmar\u00e8s.\nIn carriera ha ottenuto i seguenti risultati:"}
{"id": "2489343", "revid": "767487", "url": "https://it.wikipedia.org/wiki?curid=2489343", "title": "Konstantin Biebl", "text": "Biografia.\nNacque in Boemia, a quei tempi appartenente all'Impero austro-ungarico.\nSuo padre era un dentista con la passione per la poesia e la pittura, che mor\u00ec suicida nel 1916 mentre lavorava come chirurgo in Galizia.\nNella sua famiglia vi fu un altro poeta, ossia il fratello della madre, Arno\u0161t R\u00e1\u017e.\nBiebl studi\u00f2 al ginnasio, dapprima in Louny (1909-1914), e poi a Mal\u00e1 Strana.\nPartecip\u00f2 alla prima guerra mondiale nelle file dell'esercito austro-ungarico, e alla fine delle ostilit\u00e0, pur sofferente a causa della tubercolosi, si iscrisse alle facolt\u00e0 di medicina e di filosofia, anche se dopo poco tempo opt\u00f2 per studi letterari. In questo periodo abbozz\u00f2 i primi approcci con la poesia, scrivendo per un giornalino studentesco una collezione di poesie intitolata \"Canti di un paziente tisico\", mai pubblicata nel prosieguo della sua carriera in nessun volume.\nIl suo vero e proprio esordio letterario coincise con la diffusione del movimento proletario al quale Beibl appartenne, e la raccolta di versi intitolata \"Cesta k lidem\" (\"Strada verso la gente\") pubblicata nel 1923 espresse una evidente affinit\u00e0 con le problematiche e le esigenze del proletariato.\nIntorno agli anni venti viaggi\u00f2 intensamente, sia in Europa (Francia) sia in Asia (Sumatra, Ceylon e Giava).\nNegli scritti seguenti, \"V\u011brn\u00fd blas\" (\"Voce fedele\") del 1924 e \"Zlom\" (\"Frattura\") del 1925, l'autore consolid\u00f2 le sue tendenze verso l'impegno sociale e politico.\nDopo questa prima fase giovanile, Biebl attenu\u00f2 l'interesse per le tematiche inerenti al mondo operaio aprendosi, invece, ad esplorazioni e ricerche fonetiche- lessicali e ispirandosi ai nuovi dettami della psicoanalisi, da cui colse a piene mani le tecniche delle libere associazioni. Questa nuova fase poetica venne concretizzata con le raccolte \"Zlat\u00fdmi r\u011bt\u011bzy\" (\"Con catene d'oro\") del 1926 e \"Nov\u00fd Ikaros\" (\"Il nuovo Icaro\") del 1929, ritenuto il suo lavoro pi\u00f9 pregevole dai critici letterari.\nNegli anni trenta Biebl si avvicin\u00f2 al movimento surrealista e le opere \"Nebe, peklo, r\u00e1i\" (\"Cielo, inferno, paradiso\") del 1931 e \"Zrcadlo noci\" (\"Lo specchio della morte\") del 1939 furono caratterizzate da toni elegiaci, espressioni sensoriali e pulsionali, divagazioni sulla vanit\u00e0 della vita, contrasti fra fantasie e realt\u00e0.\nL'esperienze drammatiche della seconda guerra mondiale, durante la quale il poeta conserv\u00f2 una posizione pacifista, influenzarono gli assi portanti delle liriche dell'autore, che si accost\u00f2 nuovamente ad un maggiore realismo, occupandosi di problematiche concrete che grazie al riaffiorare di bei ricordi andati, apparvero edulcorate. La sua opera pi\u00f9 emblematica di questo periodo fu \"Bez obav\" (\"Senza timori\") del 1951.\nMor\u00ec suicida, dopo aver sofferto a lungo di crisi depressive il 12 novembre 1951 all'et\u00e0 di 53 anni."}
{"id": "2489347", "revid": "1211361", "url": "https://it.wikipedia.org/wiki?curid=2489347", "title": "Abdul-Q\u0101dir B\u0113dil", "text": "Biografia.\nLa citt\u00e0 dove secondo la maggior parte delle fonti, nacque B\u0113dil si chiamava ai suoi tempi Azimabad, mentre oggi \u00e8 nota come Patna, e si trova nella regione indiana del Bengala. Secondo altre fonti sarebbe invece nato a Khwaja Rawash, nei pressi di Kabul in Afghanistan.\nTrascorse tutta la sua vita nel subcontinente indiano, come testimoniato dai ricordi autobiografici denominati \"Cahar 'Unsur\" (\"I quattro elementi\") composti nel 1684, inerenti sia gli avvenimenti biografici dell'autore sia le esperienze interiori dello stesso.\nVenne educato dallo zio Mirza Qalandar, in quanto rimase orfano di padre sin dalla tenera et\u00e0. Lo zio prefer\u00ec seguire i suoi sistemi didattici ed educativi, tendenti ad una istruzione indipendente e ad una formazione intellettuale libera piuttosto che affidarsi alle tradizionali istituzioni religiose.\nQuesto tipo di educazione e istruzione non imped\u00ec a B\u0113dil di conoscere i vari dettami religiosi e nemmeno di seguirli, dato che venne iniziato al sufismo dal Maulana Saih Kamal e dopo l'incontro avvenuto con il santo Saih ABu'l-Qasim Tirminzi nella localit\u00e0 di Orisa, approfond\u00ec ulteriormente le sue esperienze religiose ed abbandon\u00f2, sotto consiglio del santo, gli studi in legge che stava portando avanti con l'altro zio Mirza Zarif. Il percorso spirituale di B\u0113dil si caratterizz\u00f2 per una marcata personalizzazione, evidenziata dai cinque anni di ritiro meditativo e mistico trascorsi a Delhi, dal 1665 al 1670, simboleggiati dagli incontri con il misterioso maestro \"Sah-i Kabuli\".\nRientrato nel mondo quotidiano e materiale, si spos\u00f2 e per tre anni si mise al servizio del principe A'zam Sah, figlio dell'imperatore Mogul Aurangzeb, dopodich\u00e9 prefer\u00ec condurre una vita girovaga riempita da impegni letterari, spirituali e sociali fino a stabilizzarsi nell'ultimo periodo a Delhi.\nLe opere.\nLa produzione voluminosa di B\u0113dil comprese numerose opere poetiche e di prosa suddivise in tre \"masnavi\" di contenuto filosofico, in un \"Sur-i ma'rifat\" (\"Il SInai della conoscenza\") di carattere scientifico, in un mastodontico \"Divan\" costituito da insegnamenti, riflessioni filosofiche e spirituali, in raccolte di liriche di altri autori, in lettere in prosa raffinata, in commentari dei propri scritti denominati \"Nukat\", per un complessivo di sedici libri contenenti approssimativamente centoquarantasettemila versi.\nTra i suoi libri si annoverano: \"Telesm-e Hairat\" (\u0637\u0644\u0633\u0645 \u062d\u064a\u0631\u062a), \"Toor e Ma'refat\" (\u0637\u0648\u0631 \u0645\u0639\u0631\u0641\u062a), \"Chah\u0101r Unsur\" (\u0686\u0647\u0627\u0631 \u0639\u0646\u0635\u0631) and \"Ruqa'\u0101t\" (\u0631\u0642\u0639\u0627\u062a).\nB\u0113dil venne considerato uno dei pi\u00f9 prestigiosi rappresentanti del cosiddetto \"stile indiano\", di cui l'autore si fece portavoce della corrente naturalistico-filosofica, progressista e maggiormente disponibile alla tolleranza e alla libert\u00e0 di pensiero, vista l'attenzione riservata anche agli aspetti reali della vita quotidiana. Dal punto di vista letterario questo movimento produsse una forma linguistica duplice, da un lato universaleggiante, parzialmente scientifica e realistica, tendente ad una ricerca della spiegazione dettagliata dei fenomeni che non precluse un utilizzo di un'ampia forbice lessicale e retorica e dall'altro metafisica in grado di esplorare idee astratte combinate agli aspetti concreti e quotidiani.\nLa popolarit\u00e0 di B\u0113dil nel corso del tempo \u00e8 variata a seconda della congiuntura storica, politica, religiosa e anche se la sua scuola poetica viene criticata per la complessit\u00e0 ed i significati impliciti, in alcuni paesi come l'Afghanistan, il Tagikistan, il Pakistan e l'India viene accolto favorevolmente. In Afghanistan \u00e8 presente una scuola di studiosi di poesia che si dedica unicamente alle liriche di B\u0113dil. I suoi versi sono stati musicati in alcuni paesi dell'Asia centrale."}
{"id": "2489348", "revid": "709565", "url": "https://it.wikipedia.org/wiki?curid=2489348", "title": "Fisherman's Wharf", "text": "Fisherman's Wharf \u00e8 un quartiere ed una popolare attrazione turistica di San Francisco, in California.\nI suoi limiti sono: la spiaggia a nord, Ghirardelli Square a sud, Van Ness Street ad est e Pier 35 ad ovest. Questa zona attrae numerosi turisti per la presenza di vari musei, tra cui quello della Marina Militare, e per la presenza di molti ristoranti situati sul lungomare, che offrono anche un servizio di traghetti per raggiungere l'isola di Alcatraz. Le pi\u00f9 note attrazioni sono: Pier 39, San Francisco Maritime National Historical Park, il centro commerciale di Cannery, Ghirardelli Square, i centri commerciali Ghirardelli Square, antica sede della fabbrica fondata da Domenico Ghirardelli, il Museo delle cere a Fisherman's Wharf e i chioschi che servono frutti di mare, in particolare vongole ed il granchio di Dungeness. Vicino Pier 45 \u00e8 posta una cappella in memoria dei pescatori perduti di San Francisco e del nord della California; una volta all'anno, in questa cappella si celebra una messa in loro onore.\nIl 23 maggio 2020 parte del Fisherman's Wharf \u00e8 stata distrutta a causa di un incendio."}
{"id": "2489349", "revid": "767487", "url": "https://it.wikipedia.org/wiki?curid=2489349", "title": "J\u00e1nos Hajd\u00fa", "text": ""}
{"id": "2489351", "revid": "834", "url": "https://it.wikipedia.org/wiki?curid=2489351", "title": "Out On Bail", "text": ""}
{"id": "2489354", "revid": "287204", "url": "https://it.wikipedia.org/wiki?curid=2489354", "title": "Desclorfeniramina", "text": "La desclorfeniramina \u00e8 un principio attivo, un antistaminico sedativo che provoca un grado moderato di sedazione. \u00c8 l'isomero destrogiro della clorfeniramina (che a sua volta \u00e8 ovviamente una mistura racemica), ed \u00e8 dotatata di circa il doppio dell'attivit\u00e0 della clorfenamina, in peso.\nPropriet\u00e0 chimico fisiche.\nLa desclorfeniramina si presenta come una polvere bianca e cristallina; \u00e8 molto solubile in acqua; liberamente solubile in alcool, diclorometano e alcol metilico. \nIndicazioni.\nCome la clorfenamina la desclorfeniramina viene utilizzata nel trattamento sintomatico dell'allergia e di condizioni come l'orticaria e l'angioedema, Trova inoltre indicazione nel trattamento della rinite e congiuntivite e di diversi disturbi della pelle associati a prurito. Pu\u00f2 essere impiegata anche in caso di emesi (vomito) gravidica.\nPosologia.\nLa dose abituale in soggetti adulti o adolescenti di almeno 12 anni di et\u00e0 \u00e8 pari a 6\u00a0mg una o due volte al giorno.\nFarmacodinamica.\nLa des-clorfeniramina maleato \u00e8 l\u2019isomero destrogiro della clorfeniramina; la molecola \u00e8 un sedativo che causa un moderato grado di sedazione; il farmaco \u00e8 anche dotato di propriet\u00e0 anticolinergiche. Il composto destrogiro possiede una potenza antistaminica circa doppia rispetto alla forma racemica (la clorfeniramina).\nFarmacocinetica.\nLa desclorfeniramina dopo somministrazione per via orale viene rapidamente assorbita dal tratto gastrointestinale. Le concentrazioni plasmatiche di picco si verificano entro 2,5-6 ore.\nI metaboliti della molecola sono principalmente escreti con le urine: circa il 20% di una singola dose si viene eliminata nelle urine delle 24 ore.\nControindicazioni.\nLa desclorfeniramina \u00e8 controindicata nei soggetti con ipersensibilit\u00e0 al principio attivo, affetti da glaucoma, ipertrofia prostatica, stenosi del piloro o duodenali. \u00c8 inoltre controindicata in pazienti con epilessia nota.\nEffetti indesiderati.\nGli effetti indesiderati pi\u00f9 comuni a seguito della somministrazione della molecola consistono nella sedazione e sonnolenza: questo \u00e8 il motivo per cui \u00e8 sconsigliato porsi alla guida di autoveicoli o attendere a mansioni lavorative pericolose dopo l'assunzione del farmaco. \nAltri effetti indesiderati sono: affaticabilit\u00e0 e astenia, scarsa coordinazione motoria, alterazioni della visione, capogiri e vertigini.\nIn particolare in et\u00e0 pediatrica \u00e8 possibile il verificarsi di secchezza della bocca, stipsi, difficolt\u00e0 nella minzione e ritenzione urinaria.\nInterazioni.\nLa contemporanea assunzione di desclorfeniramina e altri antistaminici, alcool, antidepressivi, benzodiazepine o barbiturici pu\u00f2 accentuare gli effetti di depressione del sistema nervoso centrale."}
{"id": "2489355", "revid": "1543377", "url": "https://it.wikipedia.org/wiki?curid=2489355", "title": "Ron Sijm", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 dei Paesi Bassi, al FIFA Futsal World Championship 2000 in Guatemala dove gli \"oranje\" sono giunti fino al secondo turno, nel girone comprendente , e ."}
{"id": "2489356", "revid": "1543377", "url": "https://it.wikipedia.org/wiki?curid=2489356", "title": "Antoine Merlino", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 dei Paesi Bassi al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e . L'anno successivo Merlino fa di nuovo parte della selezione nazionale che partecipa senza molta fortuna allo UEFA Futsal Championship 2001 dove gli arancioni non superano il primo turno. Nel 2003 i Paesi Bassi mancano la qualificazione all'Europeo ed al Mondiale, mentre nel 2005 Merlino \u00e8 tra i 14 convocati che partono per l'Europeo di Repubblica Ceca dove per\u00f2 non passano il primo turno."}
{"id": "2489360", "revid": "767487", "url": "https://it.wikipedia.org/wiki?curid=2489360", "title": "Ott\u00f3 Hatz", "text": ""}
{"id": "2489361", "revid": "1305772", "url": "https://it.wikipedia.org/wiki?curid=2489361", "title": "Captured Live", "text": ""}
{"id": "2489363", "revid": "1442080", "url": "https://it.wikipedia.org/wiki?curid=2489363", "title": "Marcin Bielski", "text": "Biografia.\nNacque a Bia\u0142a, da cui deriv\u00f2 anche il suo cognome, in provincia di Sieradz, oggi nel comune di Rz\u0105\u015bnia, all'interno di una famiglia della piccola nobilt\u00e0 terriera.\nTrascorse, come ospite, gli anni dell'infanzia e dell'adolescenza nella villa del nobile P. Kmita, che svolgeva il ruolo di maresciallo di corte.\nApprofond\u00ec la sua formazione culturale iscrivendosi alla Universit\u00e0 di Cracovia, fondata da Casimiro III di Polonia nel 1364.\nPrest\u00f2 il servizio militare nell'esercito in occasione della campagna militare contro i Tartari e partecip\u00f2 alla battaglia di Obertyn nel 1531.\nDurante l'annata 1535 realizz\u00f2, sotto lo pseudonimo Wolski, una \"Vita dei filosofi\" progettata ispirandosi all'opera latina di G.Burley.&lt;br&gt;\nIntorno al 1550 pubblic\u00f2, per la prima volta, una voluminosa opera, divisa in sei periodi, intitolata \"Cronaca del mondo intero\" ispirata a modelli di riferimento italiani e tedeschi. Questo lavoro, pur non brillando per indagine scientifica e critica, ottenne un grande successo dato che super\u00f2 le tre edizioni in pochi anni e venne tradotto in russo nel 1584. Questo fu il primo importante trattato di storia universale pubblicato in polacco, ed anche il primo a raccontare la storia globale della Polonia, dal 550 al 1580; nella seconda edizione (1554) venne introdotto un riferimento all'America. Dopo la morte dell'autore, il lavoro di revisione continu\u00f2 fino al 1597, quando apparve il volume intitolato \"Kronika Polska\" (\"Cronaca della Polonia\") redatto da suo figlio Joachim (1540-1599), segretario per conto del re Sigismondo III di Polonia.\nIl suo esordio come drammaturgo avvenne nel 1557 con il lavoro intitolato \"Commedia di Giustiniano e Constanza\", influenzato dalle caratteristiche e dal moralismo del teatro medievale.\nDopo la morte di Bielski tre poemi satirici postumi evidenziarono una appartenenza di Bielski alla corrente umanista, sicuramente innovatrice rispetto alla tradizione letteraria medievale diffusa in Polonia ancora intorno alla seconda met\u00e0 del XVI secolo: \"Sogno di un eremita\" e \"Il Congresso di maggio\" incentrati sulle tematiche patriottiche e che utilizzando la formula allegorica allertarono i suoi connazionali sui pericoli che incombevano sulla struttura politica polacca, sui degradi del suo Paese e invitarono i polacchi a perseguire una qualit\u00e0 della vita alta. Anche nel lavoro \"Il Congresso delle donne\" prevalse l'analisi delle condizioni politiche polacche."}
{"id": "2489365", "revid": "287204", "url": "https://it.wikipedia.org/wiki?curid=2489365", "title": "Gian Andrea Biffi", "text": "Biografia.\nLa sua formazione artistica fu completata grazie alla guida di Francesco Brambilla, ed il suo stile fu soprattutto influenzato dagli elementi manieristici-baroccheggianti di Tommaso Orsolino.\nCondusse gran parte della sua esistenza nella citt\u00e0 di Milano dove svolse un buon numero di lavori per conto della Fabbrica del Duomo, dal 1593 al 1629, ed ottenne direttamente dal cardinale Federico Borromeo l'incarico di insegnare e dirigere la divisione di scultura presente nella neo-Accademia Ambrosiana.\nLa sua attivit\u00e0 pi\u00f9 creativa, quindi, si rivel\u00f2 quella relativa alle opere per il Duomo, dove realizz\u00f2 innumerevoli disegni e bozzetti per sculture e ornati, varie statue e rilievi.\nAi suoi esordi realizz\u00f2 il \"Senatore romano\" nel 1594, l\"'Abramo\" nel 1595, a cui seguirono l'anno successivo il \"David\", il \"San Gioacchino\" e il \"No\u00e8\", su modelli del Brambilla.\nComplet\u00f2 alcune opere incompiute dal Brambilla, a causa del suo decesso, come due \"Angeli\" in bronzo nel 1599.\nSuccessivamente, in ordine cronologico, si ricordano il \"Giosu\u00e8\" (1605), \"Daniele\", \"Mos\u00e8\" (1606), il manieristico \"Sant'Agapito\" del 1607, \"Tobia e l'Arcangelo\" (1608), le decorazioni per la cinta del coro iniziate nel 1612, comprendenti \"Episodi della vita della Vergine\" e completati da figure di \"Santi\" e \"Angeli\" (\"Presentazione della Vergine\", \"Fuga in Egitto\", \"Circoncisione\", \"Disputa di Ges\u00f9 fra i Dottori\").\nInoltre Biffi realizz\u00f2 un buon numero di statue esterne, come quella di \"Geremia\", oltre che l'importante rilievo \"Ester e Assuero\" del 1629 che decora una delle porte del Duomo. Nella volta della cappella dell'Albero \u00e8 presente il suo \"Padre Eterno\". Infine nel tesoro del Duomo vi \u00e8 inclusa la statua argentea raffigurante \"Sant'Ambrogio\".\nOltre all'attivit\u00e0 per la Fabbrica del Duomo, Biffi ha lasciato tracce di s\u00e9 anche alla Certosa di Pavia con la statua dell'altar maggiore realizzata nel 1605, le decorazioni alla facciata di San Paolo alle Monache di Milano, la statua di \"Filippo II\" presente nel Palazzo dei Giureconsulti milanese.\nPoco prima di morire si stava attivando per le opere richieste dal Borromeo da installare nell'Isola Bella, come testimonia il disegno di un arco fiancheggiato da statue conservato nel Museo di Varsavia.\nBiffi mor\u00ec intorno al 1630, presumibilmente a causa del contagio della peste.\nBiffi oscill\u00f2 tra due principali tendenze: quella tarda manieristica e quella purista. Prese spunti dal Cerano e dal Procaccini, con i quali ebbe l'opportunit\u00e0 di collaborare."}
{"id": "2489366", "revid": "594829", "url": "https://it.wikipedia.org/wiki?curid=2489366", "title": "Cosimo De Santis", "text": ""}
{"id": "2489380", "revid": "599013", "url": "https://it.wikipedia.org/wiki?curid=2489380", "title": "Guszt\u00e1v K\u00e1lniczky", "text": "Palmar\u00e8s.\nIn carriera ha ottenuto i seguenti risultati:"}
{"id": "2489390", "revid": "767487", "url": "https://it.wikipedia.org/wiki?curid=2489390", "title": "Bebe Cool", "text": "Fra i brani di maggior successo di Bebe Cool si possono citare \"Fitina\" e \"Mambo Mingi\", e \"Sambagala\"', realizzato in collaborazione con la musicista ugandese Halima Namakula. Ha inciso due album solisti, \"Maisha\" e \"Senta\", con brani in luganda, swahili e inglese.\nBebe Cool \u00e8 stato ripetutamente premiato ai Pearl of Africa Music Awards (PAM Awards) , \u00e8 stato nominato per i Kora Awards, e si \u00e8 esibito in tourn\u00e9e nel Regno Unito e negli Stati Uniti.\nOltre al suo lavoro come solista, Bebe Cool ha inciso un album dal titolo \"Fire\" con il gruppo reggae East African Bashment Crew, fondato da lui stesso assieme al duo keniota Necessary Noize. Dall'album sono stati tratti due singoli di successo, \"Africa Unite\" e \"Fire\".."}
{"id": "2489412", "revid": "729019", "url": "https://it.wikipedia.org/wiki?curid=2489412", "title": "Division of Military Aeronautics", "text": "La Division of Military Aeronautics, chiamata anche Division of Military Aeronautics and Bureau of Aircraft Production (in quanto entrambi sono stati creati come \"coordinatori\" della componente aerea con lo stesso executive order), fu il nome dell'organizzazione che gestiva la componente aerea dell'United States Army per un brevissimo periodo durante la prima guerra mondiale prima di trasformarsi nella United States Army Air Service."}
{"id": "2489424", "revid": "599013", "url": "https://it.wikipedia.org/wiki?curid=2489424", "title": "Gy\u00f6rgy Rozgonyi", "text": ""}
{"id": "2489432", "revid": "767487", "url": "https://it.wikipedia.org/wiki?curid=2489432", "title": "Johanna de Boer", "text": ""}
{"id": "2489438", "revid": "834", "url": "https://it.wikipedia.org/wiki?curid=2489438", "title": "Per tutta la vita (serie televisiva)", "text": ""}
{"id": "2489442", "revid": "100059360", "url": "https://it.wikipedia.org/wiki?curid=2489442", "title": "Margit Dan\u00ff", "text": ""}
{"id": "2489443", "revid": "1264471", "url": "https://it.wikipedia.org/wiki?curid=2489443", "title": "Musica del Ruanda", "text": "La musica del Ruanda \u00e8 principalmente costituita da generi tradizionali come l'inikimba, che unisce un particolare stile di danza al racconto in musica delle storie della tradizione orale epica ruandese, in cui si narrano le gesta degli antichi re ed eroi. Fra gli strumenti tradizionali utilitizzati nell'inikimba e in altri generi tradizionali si possono citare l'ingoma, l'ikembe, l'iningiri, l'umuduri e l'inanga, una sorta di lira.\nLa musica tradizionale ruandese viene insegnata e tramandata da corpi di ballo noti come \"amatorero\", che si trovano in tutto il paese. Fra i pi\u00f9 noti si possono citare il Ballet National Urukerereza, fondato nei primi anni settanta allo scopo di rappresentare il Ruanda negli eventi internazionali, e il gruppo musicale Irindiro.\nPrima dello scoppio della guerra civile ruandese, in Ruanda erano attivi numerosi gruppi musicali che godevano di grande popolarit\u00e0, come Inema, Nyampinga, Les 8 Anges, Les Fellows, Impala, Abamarungu, Los Compagnons de la Chanson, Bisa, Ingenzi e Isibo y'Ishakwe. Il deterioramento della situazione socio-politica a partire dagli anni '90 spinse molti artisti ruandesi a emigrare in Europa, soprattutto a Bruxelles, o in Nordamerica, talvolta riuscendo ad acquisire una certa fama a livello internazionale. Fra gli artisti ruandesi pi\u00f9 noti in Europa si possono citare Corneille, Kizito Mihigo, C\u00e9cile Kayirebwa, e Jean-Paul Samputu. "}
{"id": "2489446", "revid": "767487", "url": "https://it.wikipedia.org/wiki?curid=2489446", "title": "Pitch Black Forecast", "text": "Pitch Black Forecast \u00e8 una band metalcore formata nel 2007 da Jason Popson, ex-frontman dei Mushroomhead, e Gene Hoglan, ex-batterista degli Strapping Young Lad. Si sono formati in Ohio nel gennaio 2007. Hanno pubblicato il loro album di debutto nel 2008 intitolato Absentee con contributi da parte di Randy Blythe, frontman dei Lamb of God, e dei The Human Furnace di Ringworm.\nGli inizi.\nGene e Jason si sono incontrati nel 2004, quando Jason vendeva t-shirt dei Meshuggah mentre questi erano in tour con gli Strapping Young Lad. Jason si stava prendendo una pausa dal tour con i Mushroomhead, dove era conosciuto come J Mann; non aveva mai detto di essere il cantante dei Mushroomhead, cosa che Gene scopr\u00ec solo al termine del tour.\nOriginariamente il gruppo doveva essere simile ai Probot, con Jason Popson cantante e vari chitarristi e percussionisti. Quando Jason \u00e8 stato finalmente pronto a registrare, per\u00f2, l'unico che non era stato occupato era Gene. Nel gennaio 2007 Gene vol\u00f2 in Ohio, e lui e Jason scrissero e registrarono l'album Absentee in dieci giorni. Bill Korecky aveva coinvolto il chitarrista Reinard Rob; fu chiamato anche il bassista Craig Martini, che Jason conosceva per aver suonato con lui negli Alter Boys.\nPoco dopo aver terminato la registrazione di Absentee, Craig Martini lasci\u00f2 la band per motivi sconosciuti e fu sostituito da Steve Rauckhorst, che Jason aveva conosciuto in precedenza negli Integrity. Si esibirono nel loro primo spettacolo in quasi sei mesi a Cleveland.\nNell'aprile 2009 era in corso di registrazione il loro nuovo album, presso i Galahad Studios, con Tom Shaffner. Il 5 maggio i Pitch Black Forecast hanno annunciato che Shaffner sarebbe stato il loro nuovo secondo chitarrista. Hanno inoltre annunciato che avrebbero presto iniziato a registrare la chitarra e basso ai Galahad Studios e che avevano gi\u00e0 scelto dodici canzoni per l'album."}
{"id": "2489447", "revid": "1543377", "url": "https://it.wikipedia.org/wiki?curid=2489447", "title": "San Jos\u00e9 (Cop\u00e1n)", "text": "San Jos\u00e9 \u00e8 un comune dell'Honduras facente parte del dipartimento di Cop\u00e1n.\nIl comune venne istituito il 7 marzo 1890."}
{"id": "2489449", "revid": "124123", "url": "https://it.wikipedia.org/wiki?curid=2489449", "title": "Junya Koga", "text": ""}
{"id": "2489450", "revid": "1442080", "url": "https://it.wikipedia.org/wiki?curid=2489450", "title": "Jean Carlu", "text": "Assieme a Cassandre, Paul Colin e Charles Loupot (soprannominati \"I moschettieri\") \u00e8 stato uno dei pi\u00f9 importanti cartellonisti pubblicitari francesi del primo dopoguerra.\nCon uno stile influenzato in generale da Cubismo, Futurismo e Purismo, e pi\u00f9 in particolare riconducibile all'Art d\u00e9co, si contraddistinse all'epoca per una grafica e un'abilit\u00e0 comunicativa particolarmente chiara e sintetica.\nCarlu inizia la propria attivit\u00e0 in Francia nel 1918 come illustratore e come autore di manifesti. Tra i lavori pi\u00f9 importanti di questo periodo \u00e8 possibile citare la locandina per \"Il Monello\" di Charlie Chaplin.\nNel 1930 aderisce all'Union des Artistes Modernes.\nNel 1940 viene inviato dal governo del proprio paese negli Stati Uniti d'America per allestire uno spazio all'Esposizione universale di New York. Avuta notizia dell'invasione della Francia da parte della Germania, decide di non rientrare. Rimarr\u00e0 in America fino al 1953.\nTornato in patria riprende la propria attivit\u00e0 di pubblicitario e realizza lavori per importanti committenze quali Air France, Firestone e Larousse.\n\u00c8 stato presidente dell'Alliance Graphique Internationale dal 1945 fino al 1956."}
{"id": "2489451", "revid": "98077", "url": "https://it.wikipedia.org/wiki?curid=2489451", "title": "McCarthyismo", "text": ""}
{"id": "2489454", "revid": "1543377", "url": "https://it.wikipedia.org/wiki?curid=2489454", "title": "San Juan de Opoa", "text": "San Juan de Opoa \u00e8 un comune dell'Honduras facente parte del dipartimento di Cop\u00e1n.\nIl comune venne istituito il 14 dicembre 1904."}
{"id": "2489458", "revid": "36426", "url": "https://it.wikipedia.org/wiki?curid=2489458", "title": "Museo dell'Abbazia di San Colombano", "text": ""}
{"id": "2489459", "revid": "228587", "url": "https://it.wikipedia.org/wiki?curid=2489459", "title": "Absentee", "text": "Absentee l'album di debutto dei Pitch Black Forecast, pubblicato il 6 maggio 2008.\nL'album vede il supporto di voce da parte di Randy Blythe dei Lamb of God."}
{"id": "2489460", "revid": "599013", "url": "https://it.wikipedia.org/wiki?curid=2489460", "title": "Jos\u00e9 N\u00e1poles", "text": "Campione del mondo dei pesi welter dal 1969 al 1970 e dal 1971 al 1975, \u00e8 considerato un eroe nazionale sia a Cuba che in Messico.\nCarriera da professionista.\nGli inizi.\nProfessionista dal 1958, ancora diciottenne. Combatt\u00e9 i primi 21 combattimenti nella categoria dei superpiuma a Cuba con una sola sconfitta e vincendo tutti gli altri. Nella primavera del 1961, quando Fidel Castro band\u00ec il pugilato professionistico, N\u00e1poles si trasfer\u00ec in Messico. \nOttenne il suo primo successo di prestigio al limite dei pesi superleggeri il 22 giugno 1964 battendo a Caracas, per Knock-out tecnico al settimo round, il futuro Campione del Mondo della categoria Carlos \"Morocho\" Hern\u00e1ndez. Sempre nei superleggeri, batt\u00e9 ai punti in dieci riprese, a Ciudad Ju\u00e1rez, l'ex Campione del Mondo ed avversario di Duilio Loi, Eddie Perkins. L'8 dicembre 1965, gli bastarono tre round per infliggere un Kot ad Adolph Pruitt, suo futuro sfidante per la cintura mondiale dei welter.\nCampione del Mondo dei pesi welter.\nPass\u00f2 alla categoria dei pesi welter nel 1967. Il 18 aprile 1969 conquist\u00f2 il titolo mondiale unanimemente riconosciuto, battendo Curtis Cokes a Inglewood, per abbandono alla tredicesima ripresa. Sconfisse lo statunitense anche nella rivincita, il 29 giugno successivo alla Plaza de toros monumental di Citt\u00e0 del Messico, alla decima ripresa, ancora per abbandono.\nIl 17 ottobre 1969, Jos\u00e9 N\u00e1poles sconfisse il grande Emile Griffith, gi\u00e0 Campione del Mondo dei welter e dei medi, nel vano tentativo di questi di rimpossessarsi del titolo della categoria inferiore. L'incontro si svolse a Inglewood e il cubano s'impose ai punti con decisione unanime. Nello stesso anno fu eletto Fighter of the year (pugile dell'anno) dalla rivista statunitense \"Ring Magazine\".\nQuattro mesi dopo l'incontro con Griffith difese ancora vittoriosamente il titolo mondiale contro Ernie Lopez (Kot al 15\u00ba round). \nSeconda conquista del titolo.\nN\u00e1poles incapp\u00f2 in una sconfitta e perse momentaneamente il titolo mondiale dei welter il 3 dicembre 1970 a Syracuse contro lo statunitense Billy Backus. Gi\u00e0 al primo round i contendenti si erano feriti a vicenda un'arcata sopracciliare. N\u00e1poles si era aggiudicato le prime due riprese ma, durante l'intervallo tra il 3\u00ba e il 4\u00ba round, i suoi secondi non riuscirono a tamponare adeguatamente la sua ferita all'occhio sinistro. Al minuto 0:55 del quarto round, l'arbitro interruppe il combattimento dichiarando l'impossibilit\u00e0 per N\u00e1poles di proseguire l'incontro e assegn\u00f2 vittoria e titolo allo sfidante. \nN\u00e1poles riconquist\u00f2 il titolo sei mesi dopo a Inglewood. Mise due volte al tappeto l'avversario, gi\u00e0 gravemente ferito all'arcata destra. Una volta rialzatosi, il medico, appositamente chiamato, viet\u00f2 la ripresa del match e l'arbitro non pot\u00e9 far altro che assegnare la vittoria al cubano per Kot all'ottava ripresa.\nDopo aver messo KO all'ottava ripresa l'ex Campione d'Europa Jean Josselin, senza titolo in palio, Jos\u00e9 N\u00e1poles difese la cintura mondiale altre undici volte. Il 14 dicembre 1971 batt\u00e9 ai punti Hedgemon Lewis, per decisione unanime. Dopo questo match fu per breve tempo dichiarato decaduto dalla Commissione dello Stato di New York che allest\u00ec un doppio confronto tra Backus e Lewis, ininfluente per WBA e WBC ai fini del mantenimento della corona da parte di N\u00e1poles.\nIl 28 marzo 1972, alla Wembley Arena mise KO il britannico Ralph Charles al 7\u00ba round. Sei mesi dopo fu la volta di Adolph Pruitt per ferita alla seconda ripresa, alla Plaza de toros monumental di Citt\u00e0 del Messico. Il 28 febbraio 1973 pun\u00ec nuovamente Ernie Lopez, a Inglewood, per KO al 7\u00ba round. Il 23 giugno dello stesso anno, a Grenoble, sconfisse ai punti il Campione d'Europa Roger Menetrey, gi\u00e0 avversario di Silvano Bertini e Sandro Lopopolo. Tre mesi dopo, a Toronto, sconfisse - sempre ai punti - il canadese Clyde Gray.\nLa sfida a Monz\u00f3n e le ultime difese del titolo dei welter.\nIl 29 febbraio 1974, quasi trentaquattrenne, N\u00e1poles volle sfidare il dominatore della categoria dei medi Carlos Monz\u00f3n. Si present\u00f2 sul ring di Puteaux, nella banlieue parigina, con un peso di kg 69.400 contro i 72.575 del Campione del Mondo argentino, gi\u00e0 avvantaggiato dal superiore allungo di 10 cm. N\u00e1poles sembr\u00f2 in grado di reggere il confronto soltanto alla prima ripresa, quando mantenne l'iniziativa, colpendo un paio di volte duramente l'avversario. Poi, al 5\u00ba e al 6\u00ba round fu selvaggiamente colpito, tanto che al suono della campana del 7\u00ba round rimase seduto all'angolo, abbandonando l'incontro.\nDopo questo match, N\u00e1poles decise saggiamente di tornare a difendere il titolo mondiale dei pesi welter, che non aveva mai abbandonato. Combatt\u00e9 ancora in Messico contro Hedgemon Lewis (vittoria per Kot alla nona ripresa); contro l'argentino Horacio Agustin Saldano (KO alla terza ripresa) e due volte contro il connazionale Armando Mu\u00f1\u00edz (rispettivamente per ferita al 12\u00ba round e ai punti). \nIl 6 dicembre 1975, ultratrentacinquenne, Jos\u00e9 N\u00e1poles perse definitivamente la cintura mondiale alla Plaza de Toros monumental di Citt\u00e0 del Messico, contro il britannico John H. Stracey, per ferita alla sesta ripresa. L'incontro fu definito \"sorpresa dell'anno\" per il 1975 dalla rivista \"Ring Magazine\". Dopo questo match Napoles abbandon\u00f2 il pugilato.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 la rivista \"Ring Magazine\" lo ha inserito al 56\u00ba posto in una propria classifica degli 80 migliori pugili degli ultimi 80 anni e nel 2008 la medesima rivista lo ha collocato al 7\u00ba posto in una propria classifica dei migliori pesi welter della storia del pugilato."}
{"id": "2489461", "revid": "48344", "url": "https://it.wikipedia.org/wiki?curid=2489461", "title": "Museo di Civilt\u00e0 Preclassiche della Murgia Meridionale", "text": ""}
{"id": "2489462", "revid": "1924342", "url": "https://it.wikipedia.org/wiki?curid=2489462", "title": "Toma (singolo)", "text": "Toma \u00e8 un brano musicale del cantante statunitense hip hop Pitbull. \u00c8 il 4\u00b0 singolo tratto dal suo album di debutto, \"M.I.A.M.I.\", e vede anche la partecipazione di Lil Jon. La canzone ha raggiunto la 21\u00aa posizione di \"Hot Rap Tracks\" e la 73a di \"Hot R&amp;B/Hip-Hop Singles &amp; Tracks\".\nIl remix ufficiale di Toma vede la partecipazione di Mr. Vegas, Wayne Marshall, Red Rat, T.O.K. e Kardinal Offishall, ed \u00e8 incluso nell'album remixato di Pitbull, \"Money Is Still a Major Issue\". Un remix non ufficiale vede la collaborazione di Nina Sky."}
{"id": "2489463", "revid": "729019", "url": "https://it.wikipedia.org/wiki?curid=2489463", "title": "Junkers K 51", "text": "Lo Junkers K 51 era un progetto di quadrimotore da trasporto ad ala media, versione militare del G 38 di linea, realizzato dall'azienda tedesca Junkers GmbH alla fine degli anni venti.\nIl modello non venne mai realizzato dalla Junkers ma venduto alla giapponese Mitsubishi che lo svilupp\u00f2 nel bombardiere Mitsubishi Ki-20 destinato al Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese."}
{"id": "2489465", "revid": "1543377", "url": "https://it.wikipedia.org/wiki?curid=2489465", "title": "San Nicol\u00e1s (Cop\u00e1n)", "text": "San Nicol\u00e1s \u00e8 un comune dell'Honduras facente parte del dipartimento di Cop\u00e1n.\nIl comune venne istituito nel 1835."}
{"id": "2489468", "revid": "767487", "url": "https://it.wikipedia.org/wiki?curid=2489468", "title": "Thibaud Gaudin", "text": "Biografia.\nNato da una famiglia nobile nella zona di Chartres o di Blois, in Francia, \u00e8 entrato nell'Ordine templare molto prima del 1260, perch\u00e9 in quest'anno venne fatto prigioniero l'attacco a Tiberiade. Era molto pio e per questo venne soprannominato \"Gaudin il monaco\".\nNel 1279, Gaudin ha ricoperto l'incarico di comandante della terra di Gerusalemme, la quarta carica pi\u00f9 importante nella gerarchia templare. Nel 1291, ha combattuto con Guillaume de Beaujeu per difendere la citt\u00e0 di San Giovanni d'Acri assediata dall'esercito del sultano Al-Ashraf Khalil.\nIl 18 maggio 1291, alla morte del Gran Maestro Guillaume de Beaujeu, Gaudin, tesoriere dell'Ordine, Pierre de Sevry, maresciallo dell'Ordine, e i restanti cavalieri costituirono l'ultima difesa di San Giovanni d'Acri. Dopo aver provato per un'intera settimana a rompere le linee nemiche, Al-Ashraf Khalil chiese al maresciallo dell'Ordine la loro resa, consentendogli per\u00f2 di imbarcarsi per Cipro con tutti i loro possessi e Pierre de Sevry acconsent\u00ec. Ad un emiro e 100 mamelucchi venne concesso di entrare nella fortezza, ma cominciarono a molestare donne e ragazzi, cos\u00ec furiosi per quegli atti, i cavalieri massacrarono i mamelucchi e continuarono a difendere la citt\u00e0. Quella notte Pierre ordin\u00f2 di spostare il tesoro dell'Ordine con il tesoriere Gaudin e alcuni civili a Sidone, San Giovanni d'Acri infatti cadde il giorno seguente.\nThibaud Gaudin arrivato con alcuni cavalieri a Sidone, venne eletto nuovo Gran Maestro dell'Ordine. I Templari erano determinati a rimanere in citt\u00e0 per difenderla, ma erano molto pochi cos\u00ec la fecero evacuare e si spostarono nel castello sul mare. Thibaud Gaudin si diresse a Cipro nella speranza di riunire dei rinforzi, ma senza successo. Il Templari furono attaccati dall'emiro Al-Shuj\u00e2i il 14 luglio 1291 venendo completamente massacrati. Beirut venne poi conquistata il 21 luglio, il castello di Ibelin e le sue mura vennero completamente distrutte. Il sultano occup\u00f2 poi Haifa il 30 luglio ed i monasteri del Carmelo furono distrutti. Ad agosto, i trattati dei francesi riuscirono a mantenere due citt\u00e0 fortificate entrambe date ai Templari. Tuttavia, le guarnigioni erano troppo deboli per affrontare un assedio, cos\u00ec Tortosa venne evacuata il 3 agosto e Athlit il 14 agosto.\nNell'ottobre 1291, si riun\u00ec il capitolo generale dell'Ordine a Cipro, che conferm\u00f2 l'elezione di Thibaud Gaudin come Gran Maestro e furono nominati i nuovi dignitari per ricoprire le cariche pi\u00f9 importanti dell'Ordine. In quell'occasione, Jacques de Molay venne nominato maresciallo dell'Ordine, dato che Pierre de Sevry mor\u00ec a San Giovanni d'Acri. Gaudin prov\u00f2 a riorganizzare tutti i templari dopo le numerose sconfitte subite nelle recenti battaglie. Inoltre i templari dovevano andare in aiuto del Regno armeno di Cilicia circondato dai musulmani e nell'isola di Cipro, occupata da un gran numero di rifugiati. Thibaud Gaudin per\u00f2 mor\u00ec il 16 febbraio 1292 lasciando la riorganizzazione dell'Ordine al suo successore."}
{"id": "2489469", "revid": "611126", "url": "https://it.wikipedia.org/wiki?curid=2489469", "title": "Museo Archeologico Nazionale di Napoli", "text": ""}
{"id": "2489471", "revid": "247222", "url": "https://it.wikipedia.org/wiki?curid=2489471", "title": "Fragile (album Dead or Alive)", "text": ""}
{"id": "2489474", "revid": "2101845", "url": "https://it.wikipedia.org/wiki?curid=2489474", "title": "Pier 39", "text": "Pier 39 \u00e8 un centro commerciale ed un'attrazione turistica costruita su un molo di San Francisco, in California. \u00c8 stato sviluppato dall'imprenditore Warren Simmons ed \u00e8 stato aperto il 4 ottobre 1978. Il molo \u00e8 situato sul bordo del distretto di Fisherman's Wharf ed \u00e8 vicino a North Beach, Chinatown e la Embarcadero Freeway. La zona \u00e8 facilmente accessibile tramite il tram storico \"F market\".\nLa struttura ospita numerosi negozi e ristoranti, una sala video con proiezioni in realt\u00e0 virtuale tridimensionali, spettacoli di strada, un centro di studio dei mammiferi marini (il \"Marine Mammal Center\") e l'acquario cittadino (\"Aquarium of the Bay\"). Si possono vedere anche i leoni marini della California sdraiati sui pontili appositamente costruiti per loro per non interferire con le attivit\u00e0 portuali tutt'intorno al Pier 39. La marina ospita anche il Forbes Island, un ristorante galleggiante.\nAlcuni leoni marini della California iniziarono a farsi notare sul K-Dock del PIER 39 poco dopo il terremoto di Loma Prieta che colp\u00ec San Francisco nell'ottobre 1989. Nel gennaio 1990, i pinnipedi abbaianti chiassosi iniziarono ad arrivare a frotte e rilevarono completamente K-Dock, con grande esasperazione degli inquilini della Marina di PIER 39. Lo staff della Marina si \u00e8 rivolto al Marine Mammal Center, un'organizzazione dedicata al salvataggio ed alla riabilitazione dei mammiferi marini, per consigli sui loro nuovi inquilini scivolosi. Dopo molti dibattiti e ricerche, gli esperti del Marine Mammal Center hanno raccomandato che i leoni marini rimanessero nella loro nuova casa. Con un'abbondante fornitura di cibo dalla baia e un ambiente protetto dai predatori, il PIER 39 Marina si \u00e8 rivelato una situazione di vita ideale per i leoni marini. Nel giro di pochi mesi, il numero di leoni marini \u00e8 cresciuto ad oltre 300 e ha raggiunto il record storico di 1.701 nel novembre 2009. Mentre il numero di leoni marini a K-Dock aumenta e diminuisce con le stagioni secondo gli schemi di migrazione naturale, i leoni marini di fama mondiale hanno sempre dimora al PIER 39. I Leoni marini sono protetti dal Marine Mammal Protection Act.\nLa giostra verso la fine del molo \u00e8 una delle maggiori caratteristiche del Pier 39. L'intrattenimento per tutta la famiglia e la presenza fragorosa dei leoni marini fanno del Pier 39 una delle principali mete turistiche cittadine per le famiglie.\nDal Pier 39 si possono vedere Angel Island, Alcatraz, il Golden Gate Bridge e il Bay Bridge."}
{"id": "2489475", "revid": "36426", "url": "https://it.wikipedia.org/wiki?curid=2489475", "title": "Museo Nazionale d'Arte Orientale &quot;Giuseppe Tucci&quot;", "text": ""}
{"id": "2489476", "revid": "36426", "url": "https://it.wikipedia.org/wiki?curid=2489476", "title": "Museo delle Navi di Nemi", "text": ""}
{"id": "2489478", "revid": "1543377", "url": "https://it.wikipedia.org/wiki?curid=2489478", "title": "San Pedro de Cop\u00e1n", "text": "San Pedro de Cop\u00e1n \u00e8 un comune dell'Honduras facente parte del dipartimento di Cop\u00e1n.\nIl comune venne istituito il 19 maggio 1887 con parte del territorio del comune di Cucuyagua."}
{"id": "2489480", "revid": "173617", "url": "https://it.wikipedia.org/wiki?curid=2489480", "title": "Joe Brown (pugile)", "text": "Carriera.\nPugile afroamericano, divenne professionista nel 1943. \nEbbe fama di pugile legato alla mafia italoamericana. Nel 1955, durante una tourn\u00e9e a Miami, Duilio Loi fu avvicinato dagli emissari di Frankie Carbo, un esponente della mafia che controllava le scommesse di pugilato. Gli proposero tre incontri combinati per il titolo mondiale dei leggeri contro Joe Brown. Loi rifiut\u00f2. Fatto sta che nel 1956 Brown conquist\u00f2 il titolo mondiale dei pesi leggeri.\nDifese il titolo per ben 11 volte. Nel 1958 mise KO all'ottava ripresa Ralph Dupas, futuro campione mondiale dei pesi medi junior e avversario di Sandro Mazzinghi.\nIl 3 giugno 1959 a Washington mise in palio la corona mondiale contro l'italiano Paolo Rosi e lo sconfisse per knock-out tecnico all'8\u00ba round. Il 7 dicembre 1960, alla Fiera di Milano, in un match senza titolo in palio, fu sconfitto ai punti da Giordano Campari.\nNel 1961 il suo match vinto ai punti in quindici riprese contro il britannico Dave Charnley fu dichiarato Combattimento dell'anno dalla rivista statunitense \"Ring Magazine\". Nello stesso anno la rivista specializzata elesse Brown \"Fighter of the year\" (pugile dell'anno).\nPerse il titolo mondiale il 21 aprile 1962 dai pugni del portoricano Carlos Ortiz, gi\u00e0 campione del mondo dei welter junior e tre volte avversario di Duilio Loi.\nQuarantenne, l'11 marzo 1966 ha perso ai punti a Roma contro il giovane promettente Bruno Arcari.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2002 \"Ring Magazine\" lo ha inserito al 48\u00ba posto in una propria classifica degli 80 migliori pugili degli ultimi 80 anni. Nel 2001 la medesima rivista lo ha collocato al 6\u00ba posto in una propria classifica dei migliori pesi leggeri della storia del pugilato."}
{"id": "2489482", "revid": "357043", "url": "https://it.wikipedia.org/wiki?curid=2489482", "title": "Sale del regno", "text": ""}
{"id": "2489486", "revid": "339392", "url": "https://it.wikipedia.org/wiki?curid=2489486", "title": "Casa Museo di Giorgio de Chirico", "text": ""}
{"id": "2489488", "revid": "196390", "url": "https://it.wikipedia.org/wiki?curid=2489488", "title": "Nihil novi nisi commune consensu", "text": ""}
{"id": "2489491", "revid": "339392", "url": "https://it.wikipedia.org/wiki?curid=2489491", "title": "Museo Criminologico MUCRI", "text": ""}
{"id": "2489492", "revid": "357043", "url": "https://it.wikipedia.org/wiki?curid=2489492", "title": "Sale del Regno dei Testimoni di Geova", "text": ""}
{"id": "2489496", "revid": "36426", "url": "https://it.wikipedia.org/wiki?curid=2489496", "title": "Museo dell'Istituto Centrale di Patologia del Libro Alfonso Gallo", "text": ""}
{"id": "2489497", "revid": "357043", "url": "https://it.wikipedia.org/wiki?curid=2489497", "title": "Sale del Regno", "text": ""}
{"id": "2489498", "revid": "36426", "url": "https://it.wikipedia.org/wiki?curid=2489498", "title": "Museo di Roma a Palazzo Braschi", "text": ""}
{"id": "2489499", "revid": "1543377", "url": "https://it.wikipedia.org/wiki?curid=2489499", "title": "Santa Rita (Cop\u00e1n)", "text": "Santa Rita \u00e8 una citt\u00e0 dell'Honduras facente parte del dipartimento di Cop\u00e1n.\nIl comune venne istituito nel 1875 ed ottenne lo \"status\" di citt\u00e0 il 7 marzo 1947."}
{"id": "2489501", "revid": "2051852", "url": "https://it.wikipedia.org/wiki?curid=2489501", "title": "Cameron van der Burgh", "text": "Biografia.\nSi \u00e8 laureato campione mondiale nei 50 metri rana ai Mondiali di Roma 2009 stabilendo il nuovo record del mondo con 26\"67. Sempre sui 50 metri rana detiene anche il primato in vasca corta con 25\"25 stabilito in Coppa del Mondo a Berlino il 14 novembre 2009.\nNel 2008 ha partecipato ai Giochi olimpici di Pechino venendo eliminato in semifinale nei 100 metri rana e classificandosi settimo con la staffetta 4x100 mista.\nIl 29 luglio 2012, ai Giochi olimpici di Londra, conquista la medaglia d'oro nei 100 metri rana stabilendo il nuovo record mondiale con 58\"46, primato poi battuto il 17 aprile 2015 a Londra da Adam Peaty. Sempre sui 100 metri rana detiene anche il primato in vasca corta con 55\"61 stabilito in Coppa del Mondo a Berlino il 15 novembre 2015.\nIl 7 agosto 2016, ai Giochi olimpici di Rio, conquista la medaglia d'argento nei 100 metri rana, giungendo secondo dietro all'inglese Peaty.\nNel marzo 2020 ha contratto la COVID-19 ed ha denunciato come, nonostante prima dell'infezione fosse in ottime condizioni di salute, il virus lo abbia gravemente debilitato fisicamente. Ha evidenziato come il mancato rinvio dei Giochi olimpici di abbia messo a rischio la salute degli atleti."}
{"id": "2489504", "revid": "767487", "url": "https://it.wikipedia.org/wiki?curid=2489504", "title": "Santa Rosa de Cop\u00e1n", "text": "Santa Rosa de Cop\u00e1n \u00e8 una citt\u00e0 dell'Honduras capoluogo del dipartimento di Cop\u00e1n.\nIl comune venne istituito nel 1812 ed ottenne lo \"status\" di citt\u00e0 il 12 aprile 1843.\nSanta Rosa de Copan \u00e8 stata fondata durante il s. XVIII prima chiamata \"Los Llanos\". Nel 1803 egli aveva finito di costruire la cattedrale di Santa Rosa de Copan, ma non fino a quando nel 1812 fu concesso il titolo di citt\u00e0, cos\u00ec, divenne rinominato come \"Los Llanos de Santa Rosa\", in onore della Vergine patrona Santa Rosa de Lima. Con 1823 \u00e8 stata nominata per un altro titolo di \"Nazionale Villa Santa Rosa\" con il decreto n. 53 del Nazionale Costituente delle Province Unite dell'America Centrale. Santa Rosa, \u00e8 stato ripetutamente la capitale dell'Honduras, ma fu nel 1862 e come Presidente, la popolazione nativa Sig. Don Victoriano Castellanos Cortes, quando la Legislatura convocato in questa citt\u00e0, emanato il decreto n. 3 del 7 maggio 1862, in cui il paese sarebbe stato nominato come \"Repubblica di Honduras\", lasciando chiamato \"Stato di Honduras\". Poi nel 1869 ha ricevuto il nuovo titolo di citt\u00e0 e cambi\u00f2 il suo nome a Santa Rosa de Copan.\nL'importanza di Santa Rosa de Copan risale ai tempi del colonialismo spagnolo questa citt\u00e0 \u00e8 sempre stato considerato come un capitalista della Capitaneria Generale del Guatemala e del Comune di Comayagua e nei loro dintorni \u00e8 cresciuto, prodotto e distribuito un fiuto di un di altissima qualit\u00e0 attraverso la Reale Fabbrica Tabacchi di Los Llanos fondato nel 1795. Nel corso del tempo, Santa Rosa \u00e8 cresciuta e diversificato le sue attivit\u00e0 commerciali."}
{"id": "2489506", "revid": "22475", "url": "https://it.wikipedia.org/wiki?curid=2489506", "title": "Genetta poensis", "text": "La genetta reale (Genetta poensis ) \u00e8 un carnivoro della famiglia dei Viverridi diffusa nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 427 e 680\u00a0mm, la lunghezza della coda tra 350 e 465\u00a0mm e un peso fino a 3,1\u00a0kg.\nAspetto.\nIl colore di fondo del corpo \u00e8 giallo dorato. Una striscia dorsale nerastra si estende dalle spalle alla base della coda. Sono presenti 6-7 file di piccole e numerose macchie nerastre lungo fianchi. Le macchie della prima fila pi\u00f9 alta sono talmente vicine tra loro da formare una linea quasi continua. La parte centrale del palmo delle mani \u00e8 densamente ricoperta di peli. Gli arti e le zampe sono nerastre. La coda \u00e8 pi\u00f9 corta della testa e del corpo, ha nella prima met\u00e0 4-6 anelli bianchi, intervallati da anelli pi\u00f9 scuri larghi il doppio, mentre \u00e8 completamente nera nella parte terminale. Le femmine hanno solitamente un paio di mammelle.\nBiologia.\nComportamento.\n\u00c8 una specie prevalentemente solitaria.\nAlimentazione.\nSi nutre probabilmente di piccoli animali e di frutta.\nDistribuzione e habitat.\nQuesta specie \u00e8 diffusa in Liberia orientale, Costa d'Avorio sud-occidentale, Ghana centrale e meridionale, Bioko e Congo sud-occidentale.\nVive probabilmente all'interno delle foreste pluviali.\nStato di conservazione.\nLa IUCN Red List, considerato che questa specie \u00e8 conosciuta soltanto da 10 esemplari catturati fino al 1946 e che i requisiti ambientali e la distribuzione sono poco conosciuti, classifica \"G.poensis\" come specie con dati insufficienti (DD)."}
{"id": "2489508", "revid": "1543377", "url": "https://it.wikipedia.org/wiki?curid=2489508", "title": "Trinidad de Cop\u00e1n", "text": "Trinidad de Cop\u00e1n \u00e8 un comune dell'Honduras facente parte del dipartimento di Cop\u00e1n.\nIl comune venne istituito nel 1836."}
{"id": "2489509", "revid": "599013", "url": "https://it.wikipedia.org/wiki?curid=2489509", "title": "Carlos Z\u00e1rate Serna", "text": "Campione del mondo dei pesi gallo dal 1976 al 1979. \nCarriera.\nProfessionista dal 1970. Vanta una striscia iniziale di 52 combattimenti tutti vinti, di cui ben 51 prima del limite, anche se i primi 30 combattuti tutti nel nat\u00eco Messico. \nL'8 maggio 1976, al quarantesimo match, conquist\u00f2 la cintura mondiale WBC dei pesi gallo mettendo KO al nono round il connazionale Rodolfo Mart\u00ednez al Forum di Inglewood. Difese otto volte il titolo mondiale vincendo sempre prima del limite e andando a combattere due volte oltre oceano. Nel 1977 fu eletto Fighter of the year (pugile dell'anno) dalla rivista statunitense \"Ring Magazine\".\nNel 1978 sub\u00ec la sua prima sconfitta, dal portoricano Wilfredo G\u00f3mez (KOT al quinto round), nel tentativo di conquistare il titolo mondiale della superiore categoria dei supergallo. Rientrato nei pesi gallo difese vittoriosamente altre due volte prima del limite il proprio titolo mondiale, in terra statunitense.\nIl 3 giugno 1979, al Caesar's Palace di Las Vegas perse ai punti il titolo mondiale dai pugni del connazionale Lupe Pintor con verdetto contrastato. Un giudice, infatti, lo aveva visto vittorioso, anche se per un solo punto. \nSeguirono altri due sfortunati tentativi di conquistare il titolo dei supergallo. Il 16 ottobre 1987, a Sydney, fu sconfitto per una discutibile decisione tecnica in favore del detentore australiano Jeff Fenech tra il quarto e il quinto round. La seconda volta, per la cintura vacante, dovette arrendersi al connazionale Daniel Zaragoza per knock-out tecnico a Inglewood, il 29 febbraio 1988. Fu il suo ultimo incontro.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo. La rivista Ring Magazine lo ha classificato al 21\u00ba posto in un proprio elenco dei primi 100 picchiatori di ogni epoca. Nel 1994 la medesima rivista lo ha individuato come il miglior peso gallo della storia del pugilato e, nel 2002, lo ha collocato al 76\u00ba posto in quella degli 80 migliori pugili degli ultimi 80 anni."}
{"id": "2489512", "revid": "1543377", "url": "https://it.wikipedia.org/wiki?curid=2489512", "title": "Veracruz (Honduras)", "text": "Veracruz \u00e8 un comune dell'Honduras facente parte del dipartimento di Cop\u00e1n.\nIl comune venne istituito il 3 giugno 1902 con parte del territorio del comune di San Jos\u00e9."}
{"id": "2489513", "revid": "767487", "url": "https://it.wikipedia.org/wiki?curid=2489513", "title": "Marco Spangaro", "text": "Carriera.\nDi ruolo guardia, ha militato in numerose societ\u00e0 professionistiche italiane. Ritiratosi nel 2008 ha ricoperto l'incarico di allenatore del Torre Basket."}
{"id": "2489516", "revid": "287204", "url": "https://it.wikipedia.org/wiki?curid=2489516", "title": "Campionati mondiali di nuoto 2009 - 200 metri rana femminili", "text": "Le qualifiche per la semifinale si sono svolte la mattina del 30 luglio 2009, mentre la semifinale si \u00e8 svolta la sera dello stesso giorno. La finale si \u00e8 svolta la sera del 31 luglio 2009.\nRecord.\nPrima di questa manifestazione il record del mondo (WR) e il record dei campionati (CR) erano i seguenti.\nDurante l'evento sono stati migliorati i seguenti record:"}
{"id": "2489519", "revid": "1964823", "url": "https://it.wikipedia.org/wiki?curid=2489519", "title": "Salernitana Calcio 1919 2009-2010", "text": "Questa pagina raccoglie i dati riguardanti la Salernitana Calcio 1919 nelle competizioni ufficiali della stagione 2009-2010.\nStagione.\nIl ritorno dell'ippocampo.\nLa stagione 2009-2010 della Salernitana rappresenta anche la stagione del novantesimo anno di storia del club campano, che il presidente Antonio Lombardi decide di commemorare acquistando il marchio storico della societ\u00e0 e gli altri beni immateriali del club, che ha posseduto fino all'esclusione dai tornei professionistici della societ\u00e0 precedente (la \"Salernitana Sport\") avvenuta nel 2005.\nQuella del novantesimo anno \u00e8 una delle pi\u00f9 brutte stagioni calcistiche di sempre per la storia della squadra campana. Inoltre mai, in novant'anni di storia, la Salernitana aveva subito 10 sconfitte consecutive nei campionati a cui ha preso parte. Il precedente record negativo era di 9 sconfitte di fila, registrato nella stagione 2002-2003.\nDal mercato estivo al doppio cambio di allenatore (Brini-Cari-Grassadonia).\nIl mercato estivo della societ\u00e0 granata parte bene, infatti il 3 luglio arriva, svincolato dalla Reggina, l'attaccante Francesco Cozza e dopo appena una settimana arrivano cinque giocatori a Salerno: il portiere Ciro Polito dal Catania, il difensore centrale Mariano Stendardo fratello dell'ex Guglielmo dal Genoa, l'esterno di difesa Gianluca Galasso (gi\u00e0 ex), quello di centrocampo Giuseppe Statella e l'attaccante Francesco Caputo tutti e tre dal Bari. Il 15 luglio vengono acquistati Vincenzo Pepe a parametro zero dall' retrocessa in Serie D per mancata iscrizione alla Lega professionisti, il centrocampista Tiago Moraes, 22 anni, cresciuto nelle giovanili di Flamengo e Botafogo, l'esterno sinistro Alexandre Oprey, 25 anni, che si \u00e8 formato nel vivaio di Santos e Atletico Paranaense, Davide Carcuro, centrocampista ventiduenne del Crotone, uno dei pallini di Francesco Moriero nell'esperienza in Calabria: l'ex Inter avrebbe allora voluto portarlo con s\u00e9 al Frosinone, ma i granata beffano la concorrenza, assicurandosi il giovane giocatore in anticipo. Inoltre arrivano alte forze giovani a rinforzare la rosa, e nel frattempo ad agosto la squadra, dopo il ritiro a Nocera Umbra, comincia giocando in Coppa Italia.\nLa Salernitana conferma inizialmente il tecnico Fabio Brini, colui che nella stagione precedente aveva condotto i granata alla salvezza dalla retrocessione in Lega Pro e che aveva scoperto il talento di un giovane calciatore peruviano: Roberto Merino.\nProprio Merino \u00e8 il simbolo della campagna abbonamenti della nuova stagione agonistica (insieme ad Agostino Di Bartolomei), ma sfortunatamente il giovane fantasista si infortuna ancor prima che il campionato cominci.\nI ragazzi di Brini riescono a battere il Benevento nella gara unica disputata all'Arechi, grazie al rigore trasformato dal giovane Caputo. La vittoria consente alla Salernitana di accedere al secondo turno, in cui se la vedr\u00e0 col Napoli al San Paolo, dove sar\u00e0 sconfitta per 3 reti a zero.\nLa settimana seguente comincia il campionato e la squadra \u00e8 in piena crisi. Gli infortuni di Cozza e Merino, inoltre, rendono ancora pi\u00f9 problematica la situazione. A torneo in corso la dirigenza ritorna sul mercato per acquistare Montervino dal Napoli e ingaggiare lo svincolato Millesi. I nuovi acquisti e il ritorno in campo di Cozza, non servono a evitare la quarta sconfitta consecutiva, arrivata in casa contro il Modena.\nUna volta rientrato dall'infortunio che lo ha costretto a non giocare fino alla fine di dicembre, Roberto Merino trova una squadra ultima in classifica e prossima alla retrocessione. Trova anche un allenatore nuovo: Gianluca Grassadonia, che ha sostituito Marco Cari, che ha sostituito Fabio Brini.\nDal \"mercato di riparazione\" alla penalizzazione e retrocessione.\nNella sessione invernale di calciomercato la dirigenza campana cerca di rinforzare la rosa acquistando prima Andrea Capone poi Iacopo Balestri e, cercando di correre ai ripari dalla figuraccia fatta nel girone di andata, tenta di compiere ulteriori operazioni di calciomercato, cercando di rinforzare un attacco che fino a quel momento si \u00e8 rivelato abbastanza sterile.\nAlla seconda giornata del girone di ritorno la squadra campana riesce a imporsi sull' sconfiggendo la squadra in lotta per la promozione con un netto 3-0 grazie al nuovo acquisto Federico Dionisi, attaccante prelevato dal Livorno che realizza una doppietta, e grazie a un finalmente ritrovato Roberto Merino, che oltre a realizzare la prima rete si rende protagonista di una prestazione decisiva ai fini del risultato ottenuto.\nIl 19 marzo 2010, la Corte di Giustizia Federale della FIGC, riunitasi per discutere del presunto illecito della partita Potenza-Salernitana del 20 aprile 2008, ha inflitto una penalizzazione di 6 punti alla societ\u00e0 granata. La stagione dei campani si conclude con sette giornate di anticipo: in seguito alla sconfitta subita contro l' per 5-2 (Empoli (FI), 13 aprile) la Salerno calcistica \u00e8 matematicamente condannata alla retrocessione in Lega Pro Prima Divisione.\nMaglie e sponsor.\nLo sponsor tecnico per la stagione 2009-2010 \u00e8 Givova, mentre lo sponsor ufficiale \u00e8 Lombardi Costruzioni. Dopo quattro anni sulle magliette della Salernitana ritorna il simbolo dell'ippocampo come logo della squadra: il presidente Antonio Lombardi decide di accontentare la tifoseria vincendo all'asta tutti i beni immateriali della precedente \"Salernitana Sport\" (societ\u00e0 fallita nel 2006).\nOrganigramma societario.\nArea direttiva\nArea tecnica\nArea sanitaria\nArea marketing\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "2489524", "revid": "119982", "url": "https://it.wikipedia.org/wiki?curid=2489524", "title": "Peninsular &amp; Oriental Steam Navigation Company", "text": ""}
{"id": "2489527", "revid": "173617", "url": "https://it.wikipedia.org/wiki?curid=2489527", "title": "Wilfredo G\u00f3mez", "text": "Carriera da dilettante.\nRappresent\u00f2 Porto Rico alle Olimpiadi di Monaco 1972, nei pesi mosca, perdendo al primo turno ai punti con l'egiziano Mohamed Selim Soheim (4:1). Vinse i Campionati mondiali di pugilato dilettanti 1974 tra i pesi gallo battendo in finale il pugile di casa Luis Jorge Romero.\nCarriera da professionista.\nDivenne professionista nello stesso anno sotto l'etichetta di Don King. Nel 1976 batt\u00e9 per knock-out tecnico al nono round il futuro campione mondiale dei pesi gallo Alberto D\u00e1vila. \nConquist\u00f2 il titolo mondiale WBC dei pesi supergallo al 17\u00ba combattimento, il 21 maggio 1977, battendo il sudcoreano Yum Dong-kyun per KO al 12\u00ba round. Difese vittoriosamente il titolo per ben diciassette volte. Batt\u00e9 campioni quali Royal Kobayashi, Leonardo Cruz, Carlos Zarate e Juan Meza. Tra i suoi match si segnala quello del 1978 con il quale interruppe la striscia di imbattibilit\u00e0 iniziale del campione del mondo dei pesi gallo Carlos Z\u00e1rate, pugile dell'anno 1977, secondo la rivista Ring Magazine. Il 3 dicembre 1982 batt\u00e9 per KO al 14\u00ba round Lupe Pintor, in un match inserito al 41\u00ba posto nella lista compilata da \"Ring Magazine\" dei 100 pi\u00f9 grandi combattimenti di tutti i tempi, con titolo in palio. Il terzo round di questo match \u00e8 stato definito \"round dell'anno\" 1982 dalla stessa rivista. Dopo questo match lasci\u00f2 volontariamente la cintura mondiale. \nIl 21 agosto 1981 G\u00f3mez aveva tentato una prima volta la scalata al titolo mondiale dei pesi piuma ma era stato battuto per KOT da Salvador S\u00e1nchez, subendo la sua prima sconfitta. Riusc\u00ec nel suo intento il 31 marzo 1984, battendo ai punti con verdetto unanime in dodici round il portoricano Juan Laporte. Perse il mondiale WBC dei piuma l'8 dicembre del 1984 a San Juan di Portorico, battuto da Azumah Nelson per KO all'11\u00ba round. \nIl 19 maggio 1985 entr\u00f2 nel ristretto club di pugili ad aver conquistato la cintura mondiale in tre differenti categorie. Conquist\u00f2 infatti il titolo mondiale WBA dei pesi superpiuma battendo a San Juan lo statunitense Rocky Lockridge anche se con verdetto contrastato ai punti. Lo perse l'anno successivo alla prima ripresa dai pugni del panamense Alfredo Layne per Kot al nono round e si ritir\u00f2 una prima volta dal pugilato. \nRisal\u00ec sul ring due anni dopo per combattere vittoriosamente ancora due volte negli Stati Uniti, poi abbandon\u00f2 definitivamente la boxe. In quindici anni di carriera professionistica ha conosciuto soltanto tre volte l'onta della sconfitta.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 1994 la rivista Ring Magazine lo ha considerato il miglior peso supergallo della storia del pugilato. La medesima rivista lo ha classificato al 13\u00ba posto in un elenco dei primi 100 picchiatori di ogni epoca e, nel 2002, al 54\u00ba posto in una propria classifica degli 80 migliori pugili degli ultimi 80 anni."}
{"id": "2489530", "revid": "1305772", "url": "https://it.wikipedia.org/wiki?curid=2489530", "title": "Carlos Z\u00e1rate", "text": ""}
{"id": "2489531", "revid": "123607100", "url": "https://it.wikipedia.org/wiki?curid=2489531", "title": "Tamminiemi", "text": "La residenza di Tamminiemi (in lingua svedese \"Villa Ekudden\"), \u00e8 una villa situata nel quartiere Meilahti di Helsinki. \u00c8 stata una delle residenze ufficiali del presidente della Finlandia dal 1940 fino al 1981.\nDa tale data la residenza venne concessa come residenza privata del Presidente Urho Kekkonen. Alla sua morte, nel 1986, la villa divenne la casa museo Urho Kekkonen Helsingin Meilahdessa, che non presenta solo la vicenda umana di Kekkonen ma tutta la storia della Finlandia. Gli eredi di Kekkonen donarono la propriet\u00e0 del museo.\nLa residenza si trova in un parco in riva al mare. Tamminiemi ha una superficie di circa 450 metri quadrati.\nProgettato dagli architetti d'Art Nouveau Sigurd Frosterus e Gustaf Strengell, la villa Jugendstil venne costruita nel 1903 per l'uomo d'affari di origine danese J\u00f6rgen Nissen. La villa pass\u00f2 poi di propriet\u00e0 o in affitto a un certo numero di persone, prima di essere acquistata dal pubblicitario e patrono artistico Amos Anderson nel 1924. Anderson don\u00f2 Tamminiemi allo Stato nel 1940, per servire come residenza presidenziale.\nLa villa venne utilizzata come prima residenza dal Presidente Risto Ryti, che risiedette a Tamminiemi, cos\u00ec come dal Presidente Carl Gustaf Emil Mannerheim; il Presidente Juho Kusti Paasikivi prefer\u00ec invece come sua residenza ufficiale il Palazzo presidenziale di Helsinki.\nLa villa \u00e8 comunque particolarmente associata con il Presidente Kekkonen, dovuto in gran parte al fatto che fu la sua casa per circa trenta anni.\nTamminiemi ha anche una famosa sauna fatta costruire nel 1960 dalla moglie del presidente Kekkonen, Sylvi, che il Presidente utilizzava per intrattenere i suoi ospiti."}
{"id": "2489533", "revid": "1534511", "url": "https://it.wikipedia.org/wiki?curid=2489533", "title": "Cutoff (fisica)", "text": "In fisica teorica, il cutoff (o cut-off) oppure valore di taglio \u00e8 un valore di soglia, massimo o minimo, associato ad una grandezza fisica, quale energia, impulso o lunghezza, e tale per cui oggetti con valori di queste grandezze fisiche superiori o inferiori al cut-off vengono ignorati. \u00c8 di solito rappresentata all'interno di una determinata scala di energia o di lunghezze, come unit\u00e0 di Planck.\nDescrizione.\nPer esempio, il cut-off dell'infrarosso rappresenta il valore minimo di energia - o, in equivalenza, la massima lunghezza d'onda - di cui l'occhio umano \u00e8 in grado di tener conto. Analogamente, il valore di taglio dell'ultravioletto rappresenta il valore massimo di energia - o la lunghezza d'onda minima - percepibile dall'occhio umano.\nQuando alcune quantit\u00e0 fisiche vengono calcolate come integrali rispetto all'energia fisica o a un'altra grandezza equivalente, i valori di cutoff determinano i limiti di integrazione. Teoricamente, il calcolo esatto di una quantit\u00e0 fisica dovrebbe prevedere come limiti di integrazione lo zero (o il meno infinito) e l'infinito, tuttavia in molti casi un integrale di questo tipo fornisce valori divergenti e quindi l'uso dei valori di cutoff \u00e8 necessario per ottenere un valore finito.\nIn questo caso \u00e8 necessario stabilire dei criteri per la dipendenza della quantit\u00e0 fisiche sulla scelta dei cutoff: questo in effetti \u00e8 il principale obiettivo della teoria del gruppo di rinormalizzazione, che trova piena giustificazione in termini di teorie efficaci.\nEssenzialmente si tratta della capacit\u00e0 che ha lo strumento matematico delle teorie di campo di affrancarsi da una descrizione fisica dettagliata al di sotto di una certa scala di lunghezze (e corrispondentemente al di sopra di una certa scala di energie) per poter dare una descrizione adeguata al di sopra di quella scala di lunghezze (al di sotto di quella scala di energie)."}
{"id": "2489534", "revid": "357043", "url": "https://it.wikipedia.org/wiki?curid=2489534", "title": "Stadio Cibali", "text": ""}
{"id": "2489540", "revid": "287204", "url": "https://it.wikipedia.org/wiki?curid=2489540", "title": "Campionati mondiali di nuoto 2009 - 200 metri rana maschili", "text": "Le qualifiche per la semifinale si sono svolte la mattina del 30 luglio 2009, mentre la semifinale si \u00e8 svolta la sera dello stesso giorno. La finale si \u00e8 svolta la sera del 31 luglio 2009.\nRecord.\nPrima di questa manifestazione il record del mondo (WR) e il record dei campionati (CR) erano i seguenti.\nDurante l'evento sono stati migliorati i seguenti record:"}
{"id": "2489548", "revid": "124123", "url": "https://it.wikipedia.org/wiki?curid=2489548", "title": "Juan Mar\u00eda Solare", "text": ""}
{"id": "2489550", "revid": "287204", "url": "https://it.wikipedia.org/wiki?curid=2489550", "title": "Distretti urbani di Duisburg", "text": "Duisburg \u00e8 suddivisa in 7 distretti urbani (\"Stadtbezirk\"):\n\"(dati del 31-12-2008)\"\nSuddivisione in quartieri (\"Stadtteil\").\nOgni distretto \u00e8 suddiviso in pi\u00f9 quartieri (\"Stadtteil\").\nAd ogni quartiere \u00e8 associato un codice numerico.\nIl numero complessivo dei quartieri \u00e8 di 46:"}
{"id": "2489551", "revid": "767487", "url": "https://it.wikipedia.org/wiki?curid=2489551", "title": "Paul Colin", "text": "Assieme a Cassandre, Jean Carlu e Charles Loupot (soprannominati \"I moschettieri\") \u00e8 stato uno dei pi\u00f9 importanti cartellonisti pubblicitari francesi del primo dopoguerra.\nCon uno stile influenzato in generale da Cubismo, Futurismo e Purismo, e pi\u00f9 in particolare riconducibile all'Art d\u00e9co, si contraddistinse all'epoca per il peculiare rigore compositivo dei propri manifesti.\nIn genere i cartelloni pubblicitari di Colin (ma spesso anche le copertine o altri lavori grafici) presentavano una figura centrale e un testo posizionato al di sopra o al di sotto dell'immagine, in modo che i due elementi non si invadessero a vicenda, e in maniera tale da permettere una doppia lettura.\nArtista prolifico arriv\u00f2 a produrre nell'arco della propria carriera oltre un migliaio di manifesti e oltre ottocento copertine per varie pubblicazioni. Tra i suoi manifesti pi\u00f9 celebri \u00e8 possibile citare \"Revue n\u00e8gre\" (1925) reclamizzante uno spettacolo di Jos\u00e9phine Baker, \"Lib\u00e9ration\" (1944), e la locandina per il film \"Diario di un curato di campagna\" (1950).\nAder\u00ec all'Union des Artistes Modernes. Nel 1964 partecip\u00f2 all'esposizione internazionale Documenta 3, in Germania."}
{"id": "2489555", "revid": "1226", "url": "https://it.wikipedia.org/wiki?curid=2489555", "title": "Rivista amatoriale", "text": ""}
{"id": "2489556", "revid": "339392", "url": "https://it.wikipedia.org/wiki?curid=2489556", "title": "Sfregio Verde", "text": ""}
{"id": "2489558", "revid": "1573940", "url": "https://it.wikipedia.org/wiki?curid=2489558", "title": "Genetta pardina", "text": "La Genetta pardina () \u00e8 un carnivoro della famiglia dei Viverridi diffusa nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 410 e 553\u00a0mm, la lunghezza della coda tra 390 e 490\u00a0mm, la lunghezza del piede tra 88 e 100\u00a0mm, la lunghezza delle orecchie tra 39 e 47\u00a0mm e un peso fino a 3,1\u00a0g.\nAspetto.\nLa pelliccia \u00e8 corta. Il colore di fondo del corpo varia dal grigio-giallastro al color sabbia dorsalmente e giallo-biancastro o grigio ventralmente. Una striscia dorsale scura si estende dalle spalle fino alla base della coda. Sono presenti 4-5 file di macchie lungo i fianchi allungate, squadrate, marroni scure o rossicce con i bordi neri. Le zampe sono dello stesso colore del corpo. Le orecchie sono larghe alla base e leggermente arrotondate. La parte centrale tra i cuscinetti della pianta della mano \u00e8 ricoperta di peluria. La coda \u00e8 pi\u00f9 corta della testa e del corpo, ha 6-7 anelli chiari, intervallati da anelli pi\u00f9 scuri larghi pi\u00f9 del doppio e la punta scura. Le femmine hanno due paia di mammelle. Il numero cromosomico \u00e8 2n=52.\nBiologia.\nComportamento.\n\u00c8 una specie solitaria, notturna e probabilmente arboricola. \nAlimentazione.\nSi nutre di roditori, invertebrati ed anche frutta.\nDistribuzione e habitat.\nQuesta specie \u00e8 diffusa nella Mauritania meridionale, Mali sud-occidentale, Senegal, Gambia, Guinea-Bissau, Guinea, Sierra Leone, Liberia, Costa d'Avorio, Ghana e Burkina Faso sud-occidentale.\nVive in diversi tipi di habitat ma generalmente ristretti a quelli pi\u00f9 umidi e fitti come le foreste pluviali primarie e secondarie, le foreste a galleria e i boschi umidi. Talvolta \u00e8 presente anche in piantagioni forestali, boscaglie e aree suburbane.\nStato di conservazione.\nLa IUCN Red List, considerato che questa specie \u00e8 comune all'interno di un areale relativamente ampio e in diversi tipi di habitat, classifica \"G.pardina\" come specie a rischio minimo (LC)."}
{"id": "2489560", "revid": "729019", "url": "https://it.wikipedia.org/wiki?curid=2489560", "title": "Mitsubishi Ki-20", "text": "Il , identificato anche come , era un bombardiere quadrimotore da trasporto ad ala media prodotto dall'azienda giapponese Mitsubishi Nainenki Kabushiki Kaisha in piccola serie negli anni trenta. \u00c8 stato il pi\u00f9 grande aereo militare giapponese ad essere utilizzato durante la seconda guerra mondiale\nStoria del progetto.\nContesto.\nIl Ki-20 \u00e8 stato progettato in virt\u00f9 di una richiesta da parte dell'esercito giapponese di un bombardiere pesante a lungo raggio. Poich\u00e9 la Mitsubishi non aveva le capacit\u00e0 tecniche e materiali di produrre un aereo cos\u00ec grande, l'azienda giapponese si dovette affidare alla tedesca Junkers, che limitata dal trattato Versailles non poteva produrre aerei militari per uso proprio ma solo per esportazione e solo se derivati da aerei civili. La Junkers allora present\u00f2 il progetto di una versione militare dello Junkers K-51.\nSviluppo.\nIl Ki-20 deriva dal progetto del tedesco Junkers K 51, versione militare del G 38, che non venne mai realizzato dalla Junkers ma venduto alla Mitsubishi che lo svilupp\u00f2 nel bombardiere destinato al Dai-Nippon Teikoku Rikugun K\u014dk\u016b Hombu, la componente aerea dell'esercito imperiale giapponese."}
{"id": "2489561", "revid": "339392", "url": "https://it.wikipedia.org/wiki?curid=2489561", "title": "Generale Ross", "text": ""}
{"id": "2489562", "revid": "357043", "url": "https://it.wikipedia.org/wiki?curid=2489562", "title": "Sale delle Assemblee dei Testimoni di Geova", "text": ""}
{"id": "2489564", "revid": "357043", "url": "https://it.wikipedia.org/wiki?curid=2489564", "title": "Sala delle Assemblee dei Testimoni di Geova", "text": ""}
{"id": "2489565", "revid": "320578", "url": "https://it.wikipedia.org/wiki?curid=2489565", "title": "Sala della Assemblee dei Testimoni di Geova", "text": ""}
{"id": "2489568", "revid": "1543377", "url": "https://it.wikipedia.org/wiki?curid=2489568", "title": "\u00c9mile Barbier", "text": "Ha partecipato ai Giochi olimpici del 1928, nella gara di spada a squadre."}
{"id": "2489571", "revid": "99100837", "url": "https://it.wikipedia.org/wiki?curid=2489571", "title": "Willy Osterrieth", "text": ""}
{"id": "2489573", "revid": "1573940", "url": "https://it.wikipedia.org/wiki?curid=2489573", "title": "Genetta bourloni", "text": "La genetta di Bourlon (Genetta bourloni ) \u00e8 un carnivoro della famiglia dei Viverridi diffuso nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 490 e 500\u00a0mm e la lunghezza della coda tra 400 e 420\u00a0mm.\nAspetto.\nIl colore di fondo del corpo \u00e8 grigio-crema. Una striscia dorsale scura si estende dalle spalle fino alla base della coda. Sono presenti diverse file di macchie scure lungo i fianchi. Le macchie della prima fila superiore si uniscono tra loro nella parte posteriore del corpo fino a formare una striscia continua. Gli arti sono scuri. La parte centrale tra i cuscinetti della pianta della mano \u00e8 ricoperta di peluria. La coda \u00e8 pi\u00f9 corta della testa e del corpo, ha nella prima met\u00e0 5-7 anelli chiari intervallati da anelli pi\u00f9 scuri larghi circa il doppio, mentre \u00e8 completamente nera nella parte terminale. Le femmine hanno solitamente due paia di mammelle.\nDistribuzione e habitat.\nQuesta specie \u00e8 diffusa in Sierra Leone, Guinea e Costa d'Avorio. Un individuo catturato in Ghana nel 1946 potrebbe appartenere a questa specie.\nVive nelle foreste pluviali.\nStato di conservazione.\nLa IUCN Red List, considerato l'Areale ristretto e la diminuzione della popolazione di circa il 20% negli ultimi 20 anni, classifica \"G.bourloni\" come specie prossima alla minaccia (NT)."}
{"id": "2489575", "revid": "599013", "url": "https://it.wikipedia.org/wiki?curid=2489575", "title": "Andr\u00e9 Rossignol (schermidore)", "text": ""}
{"id": "2489576", "revid": "149727", "url": "https://it.wikipedia.org/wiki?curid=2489576", "title": "Distretti di Duisburg", "text": ""}
{"id": "2489577", "revid": "204012", "url": "https://it.wikipedia.org/wiki?curid=2489577", "title": "Dexametasone", "text": ""}
{"id": "2489580", "revid": "599013", "url": "https://it.wikipedia.org/wiki?curid=2489580", "title": "Andr\u00e9 Baur", "text": ""}
{"id": "2489581", "revid": "85591062", "url": "https://it.wikipedia.org/wiki?curid=2489581", "title": "Quartieri di Duisburg", "text": ""}
{"id": "2489583", "revid": "599013", "url": "https://it.wikipedia.org/wiki?curid=2489583", "title": "Jean Lacroix", "text": ""}
{"id": "2489584", "revid": "1226", "url": "https://it.wikipedia.org/wiki?curid=2489584", "title": "Kim Il Sung", "text": ""}
{"id": "2489586", "revid": "834", "url": "https://it.wikipedia.org/wiki?curid=2489586", "title": "La Coupe du Monde Cycliste F\u00e9minine de Montr\u00e9al", "text": ""}
{"id": "2489591", "revid": "173617", "url": "https://it.wikipedia.org/wiki?curid=2489591", "title": "Salvador S\u00e1nchez (pugile)", "text": "Biografia.\nProfessionista dal 1975. Sconfitto una sola volta ai punti durante la carriera, conquist\u00f2 il titolo mondiale WBC dei pesi piuma battendo il 21 giugno 1980 lo statunitense Danny Lopez. \nDifese il titolo nove volte, in una delle quali sconfisse Wilfredo G\u00f3mez, campione in carica dei pesi supergallo e futuro campione del mondo dei piuma e dei superpiuma. Nel 1981 fu eletto Fighter of the year (pugile dell'anno) dalla rivista statunitense \"Ring Magazine\". Il suo match contro Azumah Nelson dell'11 luglio 1982, vinto per knock-out tecnico al 15\u00ba round, \u00e8 collocato all'83\u00ba posto nella lista dei 100 pi\u00f9 grandi combattimenti di tutti i tempi, con titolo in palio.\n22 giorni dopo, mentre era campione del mondo, S\u00e1nchez mor\u00ec in un incidente automobilistico. La sua Porsche bianca si schiant\u00f2 frontalmente contro un camion mentre stava tentando di superarne un altro.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1994 e nel 2002 \"Ring Magazine\" lo ha collocato rispettivamente al 5\u00ba e al 7\u00ba posto in una propria classifica dei migliori pesi piuma della storia del pugilato.\nNello stesso 2002 la medesima rivista lo ha inserito al 24\u00ba posto in una propria classifica degli 80 migliori pugili degli ultimi 80 anni."}
{"id": "2489592", "revid": "834", "url": "https://it.wikipedia.org/wiki?curid=2489592", "title": "La Coupe du Monde Cycliste F\u00e9minine de Montr\u00e9al 2009", "text": ""}
{"id": "2489593", "revid": "99381118", "url": "https://it.wikipedia.org/wiki?curid=2489593", "title": "Pierre P\u00eacher", "text": ""}
{"id": "2489594", "revid": "298055", "url": "https://it.wikipedia.org/wiki?curid=2489594", "title": "Elena Giordano", "text": ""}
{"id": "2489599", "revid": "599013", "url": "https://it.wikipedia.org/wiki?curid=2489599", "title": "Kazimierz Szempli\u0144ski", "text": ""}
{"id": "2489601", "revid": "287204", "url": "https://it.wikipedia.org/wiki?curid=2489601", "title": "Campionati mondiali di nuoto 2009 - Staffetta 4x200 metri stile libero maschile", "text": "Le qualifiche per la finale si sono svolte la mattina del 31 luglio 2009, mentre la finale si \u00e8 svolta la sera dello stesso giorno.\nRecord.\nPrima di questa manifestazione il record del mondo (WR) e il record dei campionati (CR) erano i seguenti.\nDurante l'evento sono stati migliorati i seguenti record:"}
{"id": "2489606", "revid": "1605", "url": "https://it.wikipedia.org/wiki?curid=2489606", "title": "Friedrich Thad\u00e9e", "text": ""}
{"id": "2489607", "revid": "599013", "url": "https://it.wikipedia.org/wiki?curid=2489607", "title": "Gy\u00f6rgy Doros", "text": ""}
{"id": "2489611", "revid": "125398106", "url": "https://it.wikipedia.org/wiki?curid=2489611", "title": "Parco nazionale Los Alerces", "text": "Il parco nazionale Los Alerces \u00e8 una grande area protetta situata nella provincia di Chubut, in Argentina. Comprende il lago Futalaufquen, il fiume Arrayanes, il lago Verde ed il lago Men\u00e9ndez. Per i suoi paesaggi \u00e8 considerato uno dei parchi nazionali pi\u00f9 belli dell'Argentina.\nFu istituito nel 1937 su una superficie di 263.000 ettari. Il motivo della sua creazione \u00e8 la protezione e la conservazione dei boschi di \"Fitzroya cupressoides\", uno degli alberi pi\u00f9 longevi del pianeta ed in pericolo di estinzione.\nGli ambienti dell'area protetta possono essere inquadrati nell'ecoregione del bosco patagonico e della regione montuosa della Ande, con un clima temperato freddo ed inverni umidi con abbondanti nevicate. Nell'area si ritrova un complesso sistema lacustre con fiumi e ruscelli.\nDal 2017 \u00e8 iscritto nella lista dei patrimoni dell'umanit\u00e0 dell'UNESCO.\nStoria.\nPopoli indigeni.\nCirca 3.000 anni fa i primi indigeni che popolarono la regione furono gruppi di cacciatori-raccoglitori che occuparono la valle del fiume Desaguadero. Con ossa di animali fabbricavano bolas, punte di freccia ed aghi per cucire gli indumenti. Nelle pareti delle caverne in cui vivevano realizzarono pitture rupestri raffiguranti motivi geometrici e figure antropomorfe stilizzate, molto frequenti nelle zone a nord della Patagonia. I discendenti facevano parte delle popolazioni native dei tehuelche, che modificarono molte delle loro abitudini di vita con l'arrivo dei colonizzatori spagnoli. L'introduzione del cavallo permise una maggiore mobilit\u00e0 dei vari gruppi.\nTerritorio.\nSistema idrico.\nVi sono numerosi fiumi, laghi e stagni, cascate e ghiacciai sulle vette pi\u00f9 alte. Il Parco conta 9 laghi: il Lago Futalaufqu\u00e9n, il Lago Men\u00e9ndez, il Lago Rivadavia, il Lago Kr\u00fcgger, il Lago Verde, il Lago Cisne, il Lago Stange, il Lago Chico ed il Lago Amutui Quimei. Alcuni di questi laghi sono collegati tra loro. Il corso d'acqua pi\u00f9 importante \u00e8 il Fiume Futaleuf\u00fa, che sfocia nell'Oceano Pacifico dopo aver attraversato la frontiera con il Cile.\nFlora.\nCon circa 4.000 millimetri di precipitazioni all'anno questa regione possiede uno dei boschi andino-patagonici pi\u00f9 ricchi di vegetazione: il bosco valdiviano. In questo ambiente vive la \"Fitzroya cupressoides\", una gigantesca conifera che, agli inizi del XX secolo, stava per estinguersi per via del taglio incontrollato delle foreste. La Patagonia argentina conserva una delle formazioni forestali pi\u00f9 antiche e folte di questa specie, che era considerata sacra dalle popolazioni indigene. Lungo le rive del lago Men\u00e9ndez vivono maestosi esemplari con un'et\u00e0 stimata intorno ai 4.000 anni, altezza di 75 metri e diametro di 3,5 metri.\nVerso est, nella zona di transizione con la steppa, i boschi misti di \"Maytenus boaria\" e \"Austrocedrus chilensis\" diventano meno folti. Le pendici delle montagne sono coperte dalla vegetazione, creando un paesaggio di incredibile bellezza in cui si alternano laghi e fiumi.\nLa flora estranea introdotta dai primi coloni europei rappresenta, per il parco nazionale un grave problema per la conservazione della vegetazione autoctona. La rosa mosqueta, il lupino, la margherita ed altre specie di piante, cominciarono ad espandersi ai margini dei boschi e nelle radure, sostituendo le specie originarie. Anche il taglio illegale del legno e gli incendi impediscono il recupero delle diverse specie arboree a lento accrescimento, favorendo l'erosione. .\nFauna.\nIl Parco rappresenta un rifugio per molte specie di mammiferi in pericolo come il pudu comune (\"Pudu puda\"), il felide \"Oncifelis guigna\", la lontra di fiume meridionale (\"Lontra provocax\") e, principalmente, il cervo andino (\"Hippocamelus bisulcus\"). Questo cervo della Patagonia si pu\u00f2 osservare sul Cerro Riscoso, dichiarata zona critica per la conservazione della specie.\nNell'area del Parco nidificano molte specie di uccelli tra cui la vulnerabile colomba araucana (\"Patagioenas araucana\"), lo \"Scelorchilus rubecula\", il \"Campephilus magellanicus\", il \"Colaptes pitius\", il \"Glaucidium nanum\" ed il \"Turdus falcklandii\". \nCome in altri Parchi del sud della Patagonia, le specie introdotte, come il cervo europeo, il daino e la lepre, causano seri problemi ai boschi. Per questa ragione nell'area protetta \u00e8 permesso un sistema di caccia controllata a queste specie. Il visone fu introdotto nell'area negli anni tra il 1945 ed il 1960 al fine di abbattere il locale mercato delle pelli. Nel decennio del 1970 furono liberati e si moltiplicarono in tutta la regione pre-andina della Provincia di Chubut e della Provincia di R\u00edo Negro. Di abitudini carnivore, il visone si ciba di uccelli e delle loro uova, oltre che di piccoli mammiferi terrestri ed acquatici. Il bracconaggio rappresenta un pericolo per l\"'huemul\" e per il puma.\nAccessi.\nPer accedere al Parco Nazionale \u00e8 necessario arrivare alla citt\u00e0 di Esquel. Da l\u00ec si prende la Ruta Nacional N\u00ba 259 fino alla Ruta Provincial N\u00ba 71, che attraversa l'area protetta in direzione nord-sud. Seguendo questa via si arriva alla citt\u00e0 di Villa Futalaufquen, centro amministrativo del Parco Nazionale. La strada continua verso nord collegando Villa Futalaufquen con la Ruta Nacional N\u00ba 258, fino alla citt\u00e0 di El Bols\u00f3n. Ad Esquel si trovano un aeroporto (a 38\u00a0km dal Parco Nazionale) ed una stazione per gli autobus.\nAttivit\u00e0.\nTurismo.\nLa citt\u00e0 turistica di Villa Futalaufquen si trova all'interno dei confini del Parco Nazionale e vi si trovano il centro amministrativo, il Centro Informazioni ed il Museo del Parco, dove \u00e8 possibile ottenere informazioni e permessi per la pesca. Vi si trovano inoltre stazioni di servizio, cabine telefoniche, ristoranti, camping ed alberghi. \u00c8 possibile attraversare il Parco Nazionale grazie ad una rete di sentieri e di strade veicolari."}
{"id": "2489612", "revid": "599013", "url": "https://it.wikipedia.org/wiki?curid=2489612", "title": "Donald Curry", "text": "Nel 2019 \u00e8 stato ammesso alla International Boxing Hall of Fame.\nCarriera.\nDa dilettante.\nNel corso della sua carriera da dilettante Curry ha combattuto 404 incontri con sole 4 o 6 sconfitte.\nFu designato a far parte della rappresentativa degli Stati Uniti alle Olimpiadi di Mosca del 1980 ma non pot\u00e9 poi partecipare a causa del boicottaggio americano conseguente all'invasione sovietica dell'Afghanistan.\nDa professionista.\nProfessionista dal 1980. Il 13 febbraio 1983, a Fort Worth, conquist\u00f2 per la prima volta il titolo mondiale dei pesi welter battendo ai punti il coreano Jun-Suk Hwang. L'incontro era stato organizzato della WBA per l'attribuzione del titolo lasciato vacante da Sugar Ray Leonard. Lo difese a Marsala nel settembre successivo, battendo il connazionale Roger Stafford per Kot dopo 1:42 del primo round. \nSuccessivamente mise in palio il titolo WBA in un incontro ad Atlantic City, contro Marlon Starling, riconosciuto inaugurale per l'attribuzione della cintura mondiale anche dalla IBF. Curry vinse ai punti per decisione unanime. A questo punto disput\u00f2 altre tre vittoriose difese, a Forth Worth contro Elio Diaz, a Fontvielle contro Nino La Rocca (vittoria per KO al sesto round) e a Birmingham contro Colin Jackson. \nIl 6 dicembre 1985, la sua difesa della cintura mondiale contro Milton McCrory, all'Hotel Hilton di Las Vegas, fu riconosciuto come inaugurale per l'attribuzione del titolo anche dalla WBC. Curry mise KO l'avversario alla seconda ripresa, divenendo cos\u00ec il Campione del mondo dei welter universalmente riconosciuto. Fu eletto Fighter of the year (pugile dell'anno) del 1985 dalla rivista statunitense \"Ring Magazine\".\nDopo un'altra vittoriosa difesa contro il panamense Eduardo Rodriguez (riconosciuta solo dalla WBA), Curry perse la cintura il 27 settembre 1986 ad Atlantic City, contro il britannico Lloyd Honeyghan, per abbandono al sesto round. Fu la sua prima sconfitta dopo 25 vittorie consecutive. L'incontro fu definito \"sorpresa dell'anno\" per il 1986 dalla rivista \"Ring Magazine\".\nPass\u00f2 quindi alla categoria superiore dei medi junior ma i suoi sogni di conquistare il titolo mondiale WBA si infransero contro i pugni di Mike McCallum, al Caesars Palace di Las Vegas, per KO alla quinta ripresa, il 18 luglio 1987. Riusc\u00ec, per\u00f2, a conquistare la versione WBC del titolo mondiale, a spese del detentore Gianfranco Rosi, l'8 giugno 1988, a Sanremo, per abbandono all'inizio della decima ripresa. Fu per\u00f2 costretto a cedere la cintura appena conquistata alla prima difesa, a Grenoble, nei guantoni del francese Ren\u00e9 Jacquot, ai punti in dodici riprese. Anche questo match fu definito \"sorpresa dell'anno\" per il 1989 dalla rivista \"Ring Magazine\".\nIl suo tentativo di conquistare il titolo mondiale IBF dei medi fu respinto, a Parigi, dal connazionale Michael Nunn, da cui fu messo KO alla decima ripresa, il 18 ottobre 1990. Parimenti fu sconfitto da Terry Jones, a Palm Springs, il 1\u00ba giugno 1991, per il titolo mondiale WBC dei medi junior.\nDopo un ultimo match dal quale usc\u00ec sconfitto, si ritir\u00f2 dal pugilato professionistico."}
{"id": "2489614", "revid": "357043", "url": "https://it.wikipedia.org/wiki?curid=2489614", "title": "Muto d'Acqui", "text": ""}
{"id": "2489615", "revid": "122504776", "url": "https://it.wikipedia.org/wiki?curid=2489615", "title": "Jenny Addams", "text": ""}
{"id": "2489619", "revid": "1974457", "url": "https://it.wikipedia.org/wiki?curid=2489619", "title": "Verifica banconote", "text": "Il verifica banconote \u00e8 un dispositivo in grado di verificare in modo automatico, o tramite un operatore, alcune caratteristiche di sicurezza delle banconote.\nAutomatici.\nCi sono varie caratteristiche presenti sulle banconote verificabili facilmente da un dispositivo automatico.\nLa prima tecnologia ad essere utilizzata nelle banconote risale a diversi anni fa e si basa su uno speciale pigmento inserito nell'impasto della carta con cui viene realizzata la banconota. Tale pigmento \u00e8 in grado di assorbire la luce ultravioletta. La carta comune invece presentando tale caratteristica riflette la luce a tale lunghezza d'onda. Inoltre la presenza di sbiancanti fluorescenti nella carta normale ne accentua la diversit\u00e0 di aspetto con la carta per banconote.\nUn detector che verifica questa caratteristica con ultavioletti possiede un emettitore di luce UV ed un sensore sensibile a questa luce. Il trasmettitore ed il ricevitore di luce UV, vengono posizionati in modo da colpire la banconota e rilevare l'eventuale riflessione. Una banconota vera riflettendo poco la luce uv non eccita il sensore e quindi la banconot\u00e0 viene considerata reale.\nUn'altra tecnologia apparsa successivamente consiste nell'utilizzo di un inchiostro che contiene uno speciale pigmento studiato per la luce infrarossa (ca. 950nm), da cui prende il nome la tecnologia stessa. Il principio \u00e8 fondamentalmente simile alla tecnologia UV (ca. 350nm). La sola differenza sta nella diversa lunghezza d'onda della luce utilizzata.\nQuesti pigmenti possono anche essere utilizzati per creare delle bande trasversali in grado da permettere il riconoscimento del taglio della banconota.\nAltre strategie ancora, spesso usate in combinazione tra loro, possono essere:\nManuali.\nI verifica banconote non automatici sono costituiti da una fonte di luce uv (neon o led) in grado di permettere ad un operatore il controllo dei dettagli impressi con inchiostro fluorescente, la presenza di pagliuzze fluorescenti e il corretto aspetto scuro della carta utilizzata."}
{"id": "2489621", "revid": "599013", "url": "https://it.wikipedia.org/wiki?curid=2489621", "title": "Germana Schwaiger", "text": "Ha vinto 5 volte il titolo femminile italiano assoluto ."}
{"id": "2489623", "revid": "6923", "url": "https://it.wikipedia.org/wiki?curid=2489623", "title": "Mary Ann Venables", "text": ""}
{"id": "2489627", "revid": "371529", "url": "https://it.wikipedia.org/wiki?curid=2489627", "title": "Blueberry Hill", "text": "Blueberry Hill \u00e8 una canzone pubblicata nel 1940; la musica \u00e8 di Vincent Rose, mentre il testo \u00e8 scritto da Al Lewis e Larry Stock.\nLouis Armstrong pubblic\u00f2 una sua versione nel 1949 che apparve nella \"Billboard Top 40\", ma la canzone divent\u00f2 un successo internazionale solo nel 1956, con la versione di Fats Domino, raggiungendo il secondo posto nella classifica di \"Billboard Top 40\" e restando nove settimane al primo posto nella classifica R&amp;B, rimanendo il suo pi\u00f9 grande successo. Nel biennio 1956-1957 vendette 5 milioni di copie nel mondo.\nNella cultura di massa.\nNella celebre sitcom degli anni '70 \"Happy Days\", ambientata negli anni '50, il protagonista Richie Cunningham, interpretato dall'attore e regista Ron Howard, canta di frequente il primo verso della canzone (\"I found my thrill...\") quando vuole esprimere la sua gioia per un appuntamento con una ragazza.\nNel 1995, la canzone, nell'interpretazione di Fats Domino, \u00e8 stata inserita nella colonna sonora del film \"L'esercito delle dodici scimmie\"; riprodotta dall'autoradio di Kathryn Railly, provoca le lacrime di commozione di Cole.\nIl 10 dicembre 2010 il premier russo Vladimir Putin ha interpretato la popolare canzone ad un evento di beneficenza per bambini; il video \u00e8 presto diventato virale."}
{"id": "2489628", "revid": "339392", "url": "https://it.wikipedia.org/wiki?curid=2489628", "title": "Mondiali di calcio a 5", "text": ""}
{"id": "2489630", "revid": "1519687", "url": "https://it.wikipedia.org/wiki?curid=2489630", "title": "Raffaele Schiavina", "text": "Biografia.\nFu tra gli organizzatori degli Arditi del Popolo. Noto con lo pseudonimo di \"Max Sartin\", con cui ha firmato parecchi dei suoi articoli e pubblicazioni, \u00e8 stato per oltre 50 anni, fino alla chiusura nel 1972, fra i responsabili del giornale \"L'Adunata dei Refrattari\", da lui diretto a partire dal 1927.\nL'\"Archivio Giuseppe Pinelli\" di Milano ha ricevuto in donazione da Max Sartin pi\u00f9 di un centinaio di foto e documenti, fra i quali opuscoli, ritenuti rari, inerenti al movimento anarchico italo-statunitense e relativi al periodo della dittatura fascista, in gran parte editi a Parigi.\nAbbraccia la causa anarchica in et\u00e0 giovanile, quasi adolescenziale, e ripara negli USA prima dell'inizio della prima guerra mondiale dove prosegue la sua militanza divenendo redattore del giornale \"Cronaca Sovversiva\", pubblicazione anarchica che sosteneva le tesi \"antiorganizzative\", come si diceva all'epoca, in pratica indirizzate alla creazione di un movimento anarchico informale, auto-organizzato ed autonomo da federazioni, commissioni di corrispondenza o organi simili (tipici, invece, delle organizzazioni anarchiche \"di sintesi\", come le federazioni anarchiche), ed il cui redattore responsabile era Luigi Galleani.\nViene arrestato negli Usa con Luigi Galleani ed estradato in Italia, scarcerato nel 1920, sempre assieme a Galleani riapre \"Cronaca Sovversiva\" di cui ne vengono inviate 4000 copie negli USA con il titolo \"A stormo\" in quanto negli USA era stata censurata la testata che portava titolo \"Cronaca Sovversiva\" nell'immediato periodo successivo diviene organizzatore degli Arditi del Popolo nella zona del Vercellese&lt;ref&gt;Luigi Galleani ed suoi compagni sono ricordati da Francesco Leone uno dei capi degli Arditi del Popolo operanti a Biella, Vercelli e Novara nel periodo che riguarda gli attacchi degli squadristi fascisti nel Vercellese..\nAccusato di essere uno dei capi degli Arditi del Popolo gli vengono imposti due anni di carcere preventivo e l'assoluzione avvenuta il 22 ottobre del 1922 gli permette di espatriare in Francia e nello specifico a Parigi dove fonda un altro noto, nel prosieguo, foglio anarchico, \"Il Monito\", a Parigi compie un attentato ai danni del console fascista e quindi entra di nascosto negli USA dove rimane fino alla morte."}
{"id": "2489635", "revid": "228587", "url": "https://it.wikipedia.org/wiki?curid=2489635", "title": "Andrew Bird &amp; the Mysterious Production of Eggs", "text": "Andrew Bird &amp; the Mysterious Production of Eggs \u00e8 il secondo album della carriera di Andrew Bird da solista. \u00c8 stato pubblicato nel 2005 dopo \"Weather Systems\" del 2003. I disegni della copertina e del booklet che accompagna l'album sono stati realizzati da Jay Ryan. La traccia \"Skin Is, My\" \u00e8 un'espansione della traccia \"Skin\" presente in \"Weather Systems\"."}
{"id": "2489636", "revid": "76963", "url": "https://it.wikipedia.org/wiki?curid=2489636", "title": "Naoyuki Tomomatsu", "text": "Biografia.\nDebutt\u00f2 nel 1997, dirigendo \"Eat the Schoolgirl\", film erotico-horror iperviolento appartenente al pinku eiga, ispirato a pellicole quali \"Su su per la seconda volta vergine\" e \"Angeli violati\". Nel 2001 diresse \"Stacy\", film sugli zombi atipico, in quanto mescola splatter, ironia e scene romantiche. Tra il 2005 e il 2006 diresse quattro film: due realizzati per il V-Cinema, un film drammatico e l'horror-parodia \"Zombie Self-Defense Force - Armata mortale\", che contiene vari omaggi al cinema horror statunitense, soprattutto a George A. Romero. Nel 2008 e nel 2009 gir\u00f2 due film pornografici, quindi sempre nel 2009 co-diresse insieme a Yoshihiro Nishimura la commedia-horror \"Vampire Girl vs. Frankenstein Girl\"."}
{"id": "2489638", "revid": "729019", "url": "https://it.wikipedia.org/wiki?curid=2489638", "title": "De Havilland DH.80 Puss Moth", "text": "Il de Havilland DH.80A Puss Moth fu un monomotore monoplano a tre posti ad ala alta progettato e costruito dall'azienda britannica de Havilland Aircraft Company tra gli anni 1929-1933. Possedeva una velocit\u00e0 di volo prossima ai 200\u00a0km/h che lo rendeva uno tra gli aerei privati pi\u00f9 veloci dell'epoca.\nStoria.\nProgetto.\nIl primo prototipo del DH.80, senza nome, vol\u00f2 la prima volta nel settembre del 1929 e fu progettato per soddisfare il fiorente mercato del volo privato che si stava sviluppando nel Regno Unito. Fu un velivolo realizzato completamente in legno, dalla linea pulita e dotato del nuovo motore de Havilland Gipsy III, che grazie alla sua particolare costruzione consentiva al pilota una visuale anteriore pi\u00f9 libera.\nDopo che il prototipo fu testato, il progetto venne lievemente modificato, con la fusoliera realizzata in tubi di acciaio e ricoperta di tela e venne rinominato \"DH.80A Puss Moth\". Il primo aereo cos\u00ec realizzato vol\u00f2 per la prima volta nel marzo 1930 e fu prontamente spedito in un tour pubblicitario attraverso l'Australia e la Nuova Zelanda. Gli ordini per tale velivolo giunsero presto e nei tre anni in cui fu prodotto furono realizzati ben 259 esemplari nelle sole aziende britanniche. Ulteriori 25 esemplari furono realizzati dalla de Havilland Canada. Da notare che la maggior parte degli aerei prodotti fu dotata del motore Gipsy Major, che garantiva prestazioni leggermente superiori.\nLa maggior parte dei DH.80 fu utilizzata da privati, anche se diversi furono utilizzati da compagnie commerciali per il trasporto di persone e posta aerea. Normalmente i posti a sedere erano solo due ma, nei mezzi utilizzati a scopi commerciali, si potevano ottenere tre posti sfasando un poco tra loro i sedili.\nIl DH.80 fu successivamente sostituito dal De Havilland DH.85 Leopard Moth che, con una fusoliera in compensato era pi\u00f9 conveniente da costruire ed essendo pi\u00f9 leggero, offriva prestazioni migliori montando lo stesso motore.\nDurante la Seconda guerra mondiale i velivoli britannici superstiti furono impiegati in guerra con compiti di comunicazione. Un piccolo numero di DH.80 \u00e8 sopravvissuto fino al XXI secolo.\nVoli record.\nDiversi DH.80 furono utilizzati con successo in voli destinati ad infrangere vari record durante i primi anni trenta. All'inizio del 1931, Nevill Vintcent, comp\u00ec il primo volo dall'Inghilterra a Ceylon a bordo del mezzo con seriale \"G-AAXJ\". Nel luglio-agosto 1931 Amy Johnson comp\u00ec un volo in solitaria di otto giorni fino a Tokyo a bordo del \"G-AAZI Jason II\". Alla fine del 1931, il pilota australiano Bert Hinkler pilot\u00f2 un DH.80 di costruzione canadese in una serie di importanti voli tra i quali: New York-Giamaica, Giamaica-Venezuela e una traversata da ovest a est dell'Atlantico del sud in ventidue ore di volo, questo volo fu l'ultimo dei due voli in solitaria mai compiuti sull'Atlantico. Il record pi\u00f9 famoso fu compiuto a bordo del \"G-ABXY The Heart's Content\" da Jim Mollison che comp\u00ec la prima traversata atlantica solitaria da est ovest nel mese di agosto 1932 e successivamente la prima traversata dell'Atlantico del sud, sempre est-ovest, da Lympne, nel Regno Unito, a Natal, in Brasile, nel febbraio 1933. Sua moglie, Amy Johnson, comp\u00ec dei voli tra l'Inghilterra e Citt\u00e0 del Capo utilizzando il \"G-ACAB Desert Cloud\" nel 1932. C.J. Melrose partecip\u00f2 alla gara MacRobertson Air Race, nel 1934 con il mezzo \"VH-UQO My Hildegarde\" e arriv\u00f2 settimo nella classifica globale.\nAlcuni DH.80 furono utilizzati anche durante alcune battaglie della Seconda guerra mondiale, incluso il D-Day.\nGuasti tecnici.\nAll'inizio della sua carriera il DH.80A fu afflitto da una serie di incidenti mortali, il pi\u00f9 famoso fu quello dell'aviatore australiano Bert Hinkler avvenuto a bordo del mezzo \"CF-APK\" durante un attraversamento delle Alpi il 7 gennaio 1933. Le cause furono associate ad un problema con le ali, le quali non avrebbero retto alla forte turbolenza dell'aria e il problema fu risolto aggiungendo un rinforzo nella parte posteriore dell'ala. Un mezzo prese parte ad una manifestazione del 1934 dedicata ai velivoli da turismo europei, ma si dovette ritirare nelle ultime fasi dell'evento a causa di un guasto al motore.\nUtilizzatori.\nCuriosit\u00e0.\nEra un Puss Moth l'aereo che doveva portare il generale Jos\u00e9 Sanjurjo dal Portogallo in Spagna per prendere il controllo dei \"Nacionales\" ed assumere il potere come Capo di Stato, ma sembra che per il troppo peso (il generale, gi\u00e0 fisicamente corpulento, si era portato con s\u00e9 una pesante valigia con l'alta uniforme e le decorazioni da esibire all'atto del suo insediamento), dopo avere sfiorato con il carrello fisso alcune cime di alberi in fase di decollo precipit\u00f2 provocando la morte dell'alto ufficiale. Il pilota, Juan Antonio Ansaldo, invece rimase pressoch\u00e9 illeso."}
{"id": "2489640", "revid": "767487", "url": "https://it.wikipedia.org/wiki?curid=2489640", "title": "Rifugio Citt\u00e0 di Carpi", "text": "Il rifugio Citt\u00e0 di Carpi \u00e8 un rifugio situato nel comune di Auronzo di Cadore (BL), sul versante meridionale del gruppo dei Cadini di Misurina, nel Pian de \nla Musa, presso la forcella Maraia, a 2110\u00a0m s.l.m.\nStoria.\nIl rifugio \u00e8 stato inaugurato il 19 settembre 1970 dalla Sezione di Carpi (da cui trae il nome) del Club Alpino Italiano, per il 25\u00ba anniversario di fondazione della sezione ed \u00e8 dedicato alla memoria del capitano Manfredo Tarabini Castellani del battaglione Pieve di Cadore.\nCaratteristiche e informazioni.\nIl rifugio dispone di 32 posti letto e 2 posti nel locale invernale. \u00c8 aperto da fine giugno a met\u00e0 settembre e nei fine settimana invernali. Il rifugio \u00e8 un posto tappa dell'Alta via n. 4. \u00c8 anche un punto di partenza per vie ferrate e traversate nel gruppo dei Cadini di Misurina."}
{"id": "2489644", "revid": "1573940", "url": "https://it.wikipedia.org/wiki?curid=2489644", "title": "Neophoca cinerea", "text": "Il leone marino australiano (Neophoca cinerea ) \u00e8 un mammifero pinnipede appartenente alla famiglia delle otarie. \u00c8 l'unica specie del genere Neophoca.\nDistribuzione e habitat.\nI leoni marini australiani vivono lungo le coste dell'Australia meridionale e occidentale, comprese alcune isole adiacenti. In Tasmania, dove erano un tempo presenti, sono invece estinti. L'areale riproduttivo va dalle isole Pages (poco a oriente dell'Isola dei Canguri) alle isole Houtman Abrolhos presso la costa australiana occidentale."}
{"id": "2489652", "revid": "1543377", "url": "https://it.wikipedia.org/wiki?curid=2489652", "title": "Destrometorfano", "text": "Il destrometorfano (anche noto semplicemente come DXM) \u00e8 una sostanza psicoattiva dissociativa e un farmaco antitussivo ad azione centrale. Sebbene sia strutturalmente simile alla morfina, non presenta propriet\u00e0 analgesiche, ma solo blandamente sedative. Agisce sul centro della tosse con un'intensit\u00e0 quasi pari a quella della codeina; non \u00e8 espettorante. Specialmente ad alte dosi presenta effetti psicoattivi e pu\u00f2 comportare l'insorgenza di una sindrome serotoninergica.\nFarmacodinamica.\nDestrometorfano ha un'azione depressiva sul centro midollare della tosse, ed in questo modo determina un innalzamento della soglia di comparsa. Il farmaco inoltre agisce riducendo la sensibilit\u00e0 dei recettori della tosse. Poich\u00e9 pu\u00f2 legarsi a molti recettori esso viene comunemente definito un dirty drug.\nFarmacocinetica.\nDestrometorfano dopo somministrazione orale \u00e8 ben assorbito dal tratto gastrointestinale. La biodisponibilit\u00e0 \u00e8 bassa e si aggira intorno all'11%. La concentrazione plasmatica massima (Cmax) viene raggiunta entro 2 ore dall'assunzione. L'azione della molecola si manifesta nel giro di 1 ora dalla somministrazione e si protrae per un tempo di sei ore. Destrometorfano subisce effetto di primo passaggio ed \u00e8 metabolizzato a livello epatico tramite ossidazione e demetilazione con successiva coniugazione, ed \u00e8 mediata dal citocromo P450, isoenzimi CYP3A e CYP2D6. Il principale metabolita \u00e8 destrorfano, che presenta solo una modesta attivit\u00e0 antitussigena, ma che ad alte dosi presenta spiccati effetti psicoattivi.\nStudi su una popolazione sana giapponese hanno evidenziato che il farmaco viene eliminato prevalentemente (70% circa) per via urinaria nell'arco di 24-48 ore. Per quanto attiene il metabolismo da parte di CYP2D6, questo citocromo risulta essere ipofunzionante o addirittura assente in una percentuale rilevante della popolazione ed essendo responsabile del metabolismo di numerosi farmaci, tra cui propranololo, amitriptilina, aloperidolo, flecainide, amiodarone e propafenone, il riconoscimento di questi fenotipi metabolici pu\u00f2 essere importante per evitare fenomeni di tossicit\u00e0 dovuta all'aumento delle concentrazioni plasmatiche dei suddetti farmaci. Per questo scopo \u00e8 possibile somministrare destrometorfano e valutare la concentrazione dei suoi metaboliti urinari, riflesso della capacit\u00e0 metabolica dell'individuo.\nUsi clinici.\nDestrometorfano viene utilizzato nel trattamento sintomatico della tosse e per le manifestazioni tipiche da raffreddamento. Il principio attivo del farmaco \u00e8 commercializzato col nome di \"Aricodil\", \"Bronchenolo\" o \"Bisolvon Sedativo\".\nUso ricreativo.\nIn occidente viene utilizzato anche per le propriet\u00e0 dissociative a dosi oscillanti fra i 200 e 400 mg. Nella letteratura riguardante l'uso ricreativo vengono descritti generalmente cinque livelli di plateau dell'esperienza di dissociazione. I primi due stadi sono raggiungibili con un dosaggio basso e fanno sperimentare sensazioni di leggerezza, euforia ed eccitazione. Dal terzo stadio al quinto si prova una sensazione di distacco dal corpo, ovattamento o amplificazione di alcuni stimoli esterni, modificazioni nella percezione dei suoni, della vista, del tatto, cambiamenti nel pensiero, nella concezione di s\u00e9 stessi, del proprio stato di coscienza, dell'ambiente attorno e del mondo pi\u00f9 in generale.\nIl rischio legato all'uso ricreativo \u00e8 l'utilizzo dei farmaci antitussivi che contengono ulteriori principi attivi che provocano effetti collaterali nel sovradosaggio, soprattutto a danno del fegato, potenzialmente letali. Il destrometorfano non provoca dipendenza fisica, ma sono stati riportati casi di dipendenza psicologica.\nUn altro rischio riguarda l'assunzione combinata di pompelmo, succo di pompelmo o altri agrumi e destrometorfano. \u00c8 noto che alcuni agrumi influenzano l'azione di numerosi farmaci e sostanze stupefacenti nell'assorbimento da parte del fegato, aumentandone l'effetto \nEffetti collaterali.\nGli effetti collaterali si riscontrano con dosi particolarmente alte. Alcuni sottoprodotti metabolici del Destrometorfano hanno una elevata affinit\u00e0 per i recettori NMDA, il che lo rende in teoria un anestetico dissociativo. L'uso come anestetico \u00e8 tuttavia quasi inesistente in campo medico, dove si preferisce usare altri antagonisti dei recettori NMDA come la ketamina. Altri fattori, tra cui la mediazione di alcuni recettori oppioidi, giustificherebbero anche gli effetti allucinogeni a dosi non terapeutiche.\nGli effetti collaterali potrebbero essere vomito, diarrea, crescita di organi femminili quali seno, perdita di memoria, prurito cutaneo forte, aumento della temperatura corporea, giramenti di testa, febbre e delirio. Non \u00e8 ancora chiaro se il Destrometorfano sia neurotossico a dosi alte e causi effettivamente le lesioni di Olney.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmacologica. Poich\u00e9 destrometorfano pu\u00f2 innescare un rilascio di istamina e perci\u00f2 una reazione di tipo allergico, il suo utilizzo nei bambini affetti da dermatite atopica, particolarmente sensibili alle reazioni allergiche, deve avvenire solo se assolutamente necessario e sotto diretto controllo medico. Destrometorfano \u00e8 inoltre controindicato nei soggetti asmatici e non deve essere somministrato durante oppure nelle due settimane successive ad una terapia con farmaci antidepressivi, in particolare inibitori delle monoamino ossidasi.\nDosi terapeutiche.\nIl farmaco deve essere somministrato in pi\u00f9 dosi giornaliere, di norma almeno 3-4 volte al giorno.\nCollegamenti esterni.\nhttps://www.erowid.org/chemicals/dxm/\nhttps://psychonautwiki.org/wiki/DXM"}
{"id": "2489653", "revid": "204012", "url": "https://it.wikipedia.org/wiki?curid=2489653", "title": "Dextrometorfano", "text": ""}
{"id": "2489656", "revid": "400694", "url": "https://it.wikipedia.org/wiki?curid=2489656", "title": "Stereovisione", "text": ""}
{"id": "2489659", "revid": "298229", "url": "https://it.wikipedia.org/wiki?curid=2489659", "title": "Vincere per vincere", "text": "Vincere per vincere \u00e8 un film televisivo italiano diretto da Stefania Casini. Girato nel 1988, \u00e8 stato trasmesso per la prima volta in prima serata su Italia 1 il 9 aprile 1990 nell'omonimo del ciclo di film TV a tema sportivo.\nTrama.\nDue fratelli che vivono alla periferia di Roma, Nicola e Rosario Caputo, sono appassionati di boxe ma, lavorando in un'officina meccanica, il loro sogno comune di diventare pugili professionisti non \u00e8 facile da realizzare. Un giorno la sfortuna vuole che, in auto, Nicola trovi della cocaina appartenente ad un boss mafioso del quartiere. Essendo attratto dai guadagni facili si mette d'accordo con il boss Santini, ma quest'ultimo per garantirgli la copertura gli intima di truccare l'incontro di boxe valido per il titolo italiano. Quando Nicola si rifiuta, viene aggredito dagli scagnozzi di Santini che gli fratturano una mano e uccidono il suo allenatore ma, invece di essere spaventato, il giovane decide di combattere per la vittoria."}
{"id": "2489660", "revid": "3115", "url": "https://it.wikipedia.org/wiki?curid=2489660", "title": "Burundi bwacu", "text": "Burundi bwacu, \"Burundi nostro\" in kirundi, \u00e8 l'inno nazionale del Burundi, adottato nel 1962 in seguito all'indipendenza.\nIl testo poetico venne scritto da un gruppo di autori, tra cui Joseph Rugomana e Timoth\u00e9e Karabagega, sotto la direzione di Jean-Baptiste Ntahokaja, un prete cattolico. Per la composizione musicale, il primo ministro Andr\u00e8 Muhirwa incaric\u00f2 un giovane seminarista che studiava nel seminario minore di Burasira di nome Marc Barengayabo. Questi, in occasione dell'ordinazione episcopale di monsignor Andr\u00e9 Makarakiza, aveva composto una canzone intitolata \"Mirire\" che aveva ottenuto una grande popolarit\u00e0. L'abb\u00e8 Barengayabo, oltre che un musicista, \u00e8 stato anche un eminente giurista ed ha insegnato diritto civile e canonico all'universit\u00e0 del Burundi e al seminario maggiore di Bujumbura. Insieme a numerose opere di diritto ha pubblicato \"Umurya w'uburundi\", un repertorio di canti tradizionali del suo paese. \u00c8 deceduto il 13 marzo 2013 all'et\u00e0 di 79 anni."}
{"id": "2489661", "revid": "767487", "url": "https://it.wikipedia.org/wiki?curid=2489661", "title": "Remember Me (film 2010)", "text": "Remember Me \u00e8 un film drammatico diretto da Allen Coulter sulla base di una sceneggiatura scritta da Will Fetters.\nI protagonisti sono Robert Pattinson, Emilie de Ravin e Pierce Brosnan. Il film \u00e8 uscito nelle sale americane il 12 marzo 2010, mentre \u00e8 stato distribuito in quelle italiane il 26 marzo dello stesso anno.\nTrama.\nNew York, Tyler Keats Hawkins \u00e8 un ragazzo di 21 anni che \u00e8 rimasto profondamente sconvolto dal suicidio del fratello avvenuto alcuni anni prima, il giorno del suo ventiduesimo compleanno; questa tragedia ha anche sancito la fine del matrimonio dei suoi genitori, aumentando cos\u00ec il suo rancore nei confronti della vita. In occasione della ricorrenza della morte di Michael, tutta la famiglia va al cimitero per salutarlo; il ragazzo si era impiccato poco dopo aver iniziato a lavorare per il padre in uno studio di avvocati, perch\u00e9 con il solo lavoro di musicista non era in grado di mantenersi, ed era stato proprio Tyler a trovarlo, dopo che avevano fatto colazione insieme nel solito bar, in cui Tyler va ancora per scrivergli. Per il dolore comincia a comportarsi come un ribelle, facendo infuriare il ricco padre. Dopo una rissa avvenuta per strada viene arrestato per resistenza a pubblico ufficiale. Portato in carcere, viene fatto uscire dal padre, che, per l'ennesima volta, lo accusa di avere un carattere troppo burrascoso. Un giorno, dopo una scommessa persa con il suo migliore amico, Tyler decide di conoscere Ally, la figlia ventunenne del poliziotto che lo aveva arrestato tempo prima. I due cominciano a parlare e Tyler viene a sapere che anche lei ha sub\u00ecto una tragedia che l'ha segnata nel profondo quando era una bambina, dieci anni prima: ha infatti assistito all'omicidio della madre, avvenuto durante un tentativo di rapina da parte di due malintenzionati che le spararono al petto alla fermata della metropolitana, luogo dove non ha mai pi\u00f9 messo piede. I due trovano conforto l'uno nell'altra e il loro sentimento si trasforma in una storia d'amore.\nLa relazione viene messa in crisi dal padre di lei, convinto che il ragazzo stia corteggiando la figlia soltanto per poi abbandonarla. Quando Tyler confessa alla ragazza che tutto era partito da una scommessa i due si lasciano, ma l'amore rinasce grazie alla visita di Ally a casa di sua madre per confortare la piccola sorella, di undici anni, alla quale lui \u00e8 molto legato, a seguito di uno scherzo che le compagne di classe le fanno ad una festa di compleanno. Tyler viene successivamente arrestato per aver arrecato danni all'istituto dove studia la piccola, presa in giro da una compagna di classe per via del taglio di capelli, e il padre lo invita nel suo ufficio per parlare con i suoi avvocati in modo da sistemare le cose con la scuola. Il giorno dopo Tyler si reca nell'ufficio del padre per poi scoprire che quella degli avvocati era una semplice scusa per passare un po' di tempo insieme. Scopre inoltre che il padre ha, come salvaschermo per il computer, le foto di quando Tyler, la sorellina ed il fratello maggiore erano piccoli e capisce che in fondo gli vuole bene. Il tutto accade l'11 settembre 2001. Purtroppo il finale prende una svolta triste e drammatica: l'ufficio del padre di Tyler era situato nel World Trade Center.\nTyler rimane vittima degli attentati terroristici. Dopo la sua morte tutti i protagonisti vanno incontro ad un inevitabile cambiamento nelle loro vite: il padre di Tyler comincia a dedicare pi\u00f9 attenzioni alla figlia, dopo il fallimento ottenuto con gli altri due, mentre Ally affronta le sue paure, ritornando nella metropolitana in cui anni prima avvenne il brutale omicidio di sua madre.\nProduzione.\nLa produzione si \u00e8 svolta interamente nella citt\u00e0 di New York."}
{"id": "2489663", "revid": "1745361", "url": "https://it.wikipedia.org/wiki?curid=2489663", "title": "Ambra Orfei", "text": "Biografia.\nFiglia di Nando Orfei ed Anita Gambarutti, Ambra Orfei \u00e8 sorella di Paride e Gioia della famiglia circense degli Orfei, ed \u00e8 acrobata e cavallerizza. Ha debuttato nel 1978, a undici anni, in un numero di colombe ammaestrate. Nel 1979 debutta anche come cantante, incidendo il singolo \"Chiamami amore\". In seguito incide altri due 45 giri, nel 1982 \"Compagno di scuola\", e nel 1986 \"Love me too\", che otterr\u00e0 la posizione numero 48 dei singoli pi\u00f9 venduti in Italia . Tuttavia la popolarit\u00e0 presso il grande pubblico avverr\u00e0 soltanto grazie alle sue esperienze come conduttrice, cominciate nel 1983, a sedici anni, nel programma Rai \"Lo scatolone\". Sempre nel 1983 viene nominata Prima Miss dell'anno.\nIn seguito Ambra Orfei parteciper\u00e0 anche a \"Sotto le stelle\", \"Drive In\", \"Il processo del luned\u00ec\" per tre edizioni e varie trasmissioni legate al mondo del circo, come \"Sabato al Circo\" o \"Circhi nel mondo\". Nel 1987 lavora anche come attrice nel telefilm \"Sapore di gloria\" diretto da Marcello Baldi e andato in onda per tredici episodi su Rai 1. Dal 1988 la Orfei ha fondato l'agenzia \"Ambra Orfei Entertainment\", per la produzione di spettacoli per bambini, e la scuola circense \"Il piccolo circo del sole\". Nel 2006 si candida al consiglio comunale di Milano con Alleanza Nazionale, ma ottiene solo 30 preferenze. Il 28 novembre 2011 \u00e8 diventata mamma di Ginevra. Nel luglio 2015 sposa Gabriele Piemonti."}
{"id": "2489672", "revid": "599013", "url": "https://it.wikipedia.org/wiki?curid=2489672", "title": "Riddick Bowe", "text": "\u00c8 stato\" campione indiscusso\" dei pesi massimi dal 1992 al 1993, e come dilettante vinse la medaglia d'argento alle olimpiadi estive nel 1988, sempre nella categoria dei massimi. \nVenne eletto Fighter of the year (pugile dell'anno) dalla rivista statunitense \"Ring Magazine\" nel 1992.\nCarriera da professionista.\nSoprannominato \"Big Daddy\" per la sua stazza imponente, \u00e8 stato pugile professionista dal 1989 al 2008. Concluse la carriera con un importante score di 43 vittorie (33 KO), 1 sola sconfitta e nessun pareggio. Viene ricordato principalmente per la sua faida con un altro campione dei pesi massimi, Evander Holyfield, con il quale disput\u00f2 tre incontri. \nIl primo avvenne nel 1992, e vide uscire vincitore Bowe, dopo un incredibile scontro tra due guerrieri, conclusosi ai punti. \nL'anno successivo, nel 1993, ci fu il secondo incontro, che vide uscire vincitore, questa volta, Evander Holyfield, sempre ai punti. Il terzo e ultimo incontro avvenne nel 1995. \nIl match fu meno combattuto degli altri, dato che vinse di nuovo Bowe per KO all'ottavo round."}
{"id": "2489674", "revid": "767487", "url": "https://it.wikipedia.org/wiki?curid=2489674", "title": "Lascia che sia", "text": "Lascia che sia (2005) \u00e8 il quarto album di Enrico Capuano."}
{"id": "2489675", "revid": "1793900", "url": "https://it.wikipedia.org/wiki?curid=2489675", "title": "Ballet Austin", "text": "La Ballet Austin \u00e8 una delle maggiori accademie di danza del Texas. \u00c8 situata ad Austin negli Stati Uniti e il suo attuale direttore artistico \u00e8 Stephen Mills.\nLa Ballet Austin si occupa di numerosi generi di danza, tra cui danza classica, danza moderna e hip-hop."}
{"id": "2489678", "revid": "287204", "url": "https://it.wikipedia.org/wiki?curid=2489678", "title": "Silja Serenade", "text": "La Silja Serenade \u00e8 una nave traghetto della compagnia finlandese Silja Line, che naviga sulla rotta tra Helsinki e Stoccolma passando attraverso Mariehamn."}
{"id": "2489680", "revid": "1543377", "url": "https://it.wikipedia.org/wiki?curid=2489680", "title": "Fattore di crescita trasformante", "text": "Il termine fattore di crescita trasformante (TGF, dall'inglese \"transforming growth factor\") \u00e8 usato per descrivere due classi di fattori di crescita di natura polipeptidica, il TGF\u03b1 e il TGF\u03b2. Tuttavia, bench\u00e9 il nome sia utilizzato per entrambi i fattori, essi non condividono n\u00e9 lo stesso recettore n\u00e9 lo stesso meccanismo d'azione. Occorre inoltre specificare che i fattori di crescita trasformante non sempre inducono la crescita cellulare o la differenziazione cellulare.\nSintesi.\nil TGF\u03b2 \u00e8 sintetizzato dalla quasi totalit\u00e0 dei fenotipi cellulari; \u00e8 prodotto inizialmente come largo precursore e conservato nella matrice extracellulare interagendo con le proteine costituenti la matrice stessa(una su tutte il collagene). A seguito di rimodificazioni della matrice da parte delle metalloproteasi, il TGF\u03b2 viene clivato in una forma attiva e gi\u00e0 presente nello spazio extracellulare.\nFunzione.\nCimentando colture cellulari di rene di topo con i fattori di crescita trasformante si osserva un aumento della proliferazione secondaria alla perdita dell'inibizione da contatto. In seguito a queste osservazioni, numerosi esperimenti sono stati svolti per indagare il ruolo dei fattori di crescita trasformante nell'insorgenza di neoplasie.\nRuolo nelle patologie.\nTumore.\nNormalmente il TGF\u03b2 stimola un blocco del ciclo cellulare con finalit\u00e0 di differenziazione. Una perdita nel normale pathway comporta un'insensibilit\u00e0 a questo stimolo; quindi, come gi\u00e0 detto in precedenza, si ha a livello sistemico un'immunodepressione che permette al clone di effettuare un escape tumorale, mentre a livello locale si ha la crescita incontrollata dello stesso.\nMetastasi.\nIl TGF\u03b2 agisce sui fibroblasti stimolandone la produzione delle componenti della matrice extracellulare creando quindi un tessuto adatto all'invasione metastatica, inibisce la produzione di enzimi che degradano le componenti della ECM e stimola l'angiogenesi quindi la formazione di vasi che il tumore potr\u00e0 utilizzare per raggiungere siti lontani dal tumore primario."}
{"id": "2489682", "revid": "2373", "url": "https://it.wikipedia.org/wiki?curid=2489682", "title": "Flag football", "text": "Il flag football \u00e8 uno sport di squadra molto simile al football americano del quale utilizza la stessa palla (ufficiale).\nLa differenza rilevante \u00e8 determinata dall'assenza del contatto fisico in quanto l'avversario non viene fermato tramite il placcaggio, bens\u00ec prendendo una bandierina (flag appunto) che \u00e8 attaccata alla cintura, determinando cos\u00ec l'interruzione dell'azione. Le bandierine sono collegate a delle apposite cinture, che possono essere di due diversi tipi: \"Triple Threat\" o \"Sonic\"\nEsistono delle tecniche per attaccare gli avversari: Fly, Blinde, post, e Hook.\nVarianti.\nDal momento che esistono diverse organizzazioni che regolamentano il gioco, questo si \u00e8 evoluto in molte varianti: a 9, 8, 7, 5 o 4 giocatori; con o senza calci e punti; con o senza conversioni dopo il touchdown (ne esistono versioni con conversioni da 1, 2, e 3 punti); la misura del campo pu\u00f2 variare dalla misura CFL a quella NFL (120\u00d753 iarde), a un terzo di quelle misure.\nUn'importante distinzione va fatta tra la versione in cui i linemen possono ricevere i passaggi (\"Eligible Linemen\") e quella in cui, come nel regolamento CFL/NFL, non li possono ricevere (\"Ineligible Linemen\"). Il flag (e il touch) football pu\u00f2 anche essere diviso in versioni \"con contatto\" o \"senza contatto\", a seconda che i blocchi siano permessi o meno; quando sono permessi, i blocchi sono in genere limitati al busto.\nNel flag football senza contatto non ci sono blocchi, di solito non ci sono linemen, e se i linemen ci sono non possono usare le mani per bloccare l'avversario. I difensori non possono ostacolare un portatore di palla, possono solo tentare di togliergli una flag senza bloccargli la strada. Gli attaccanti non possono bloccare con la mano i difensori per evitare il deflag.\nNel flag football con contatto le regole precedenti non si applicano. Ci sono linemen che bloccano solo nell'area del busto e non sono ammessi chop blocks o blocchi sotto la cintura. I difensori possono ostacolare la corsa del portatore di palla per tentare il deflag.\nRegolamento in Italia.\nL'equipaggiamento di ogni atleta consiste in una cintura con due bandierine, pantaloncini il pi\u00f9 possibile aderenti alle gambe ed una maglietta da gioco che non pu\u00f2, per regolamento, coprire la cintura. Il gioco si svolge fra due squadre di cinque giocatori ciascuna, composte da: un quarterback (QB o lanciatore) un centro (C) e tre fra ricevitori (WR) e runningback (RB), per l'attacco. La difesa \u00e8 pi\u00f9 variabile, generalmente ci sono 2 cornerbacks (CB), 1 safety ed 1 linebacker (LB), oltre ad un blitzer.\nIl campo \u00e8 lungo circa 70 iarde, comprese le zone di meta, e largo circa 25 iarde.\nLa partita dura 40 minuti ed \u00e8 divisa in due tempi da 20 minuti ciascuno. Qualsiasi azione di gioco si ferma quando al portatore di pallone viene tolta almeno una bandierina (deflag).\nAi fini del posizionamento della palla sul campo da gioco, vale il massimo avanzamento del pallone.\nOgni squadra, partendo dalle proprie 5 iarde, ha a disposizione quattro tentativi (down) per superare almeno la met\u00e0 campo; e successivamente altri quattro per raggiungere la zona di meta (end-zone). Ogni meta (TD) vale sei punti. Dopo che una squadra ha segnato un TD pu\u00f2 incrementare il suo punteggio con un ulteriore tentativo da 5 iarde, oppure con uno da 12; la trasformazione vale un punto nel primo caso, due nel secondo. Un'altra maniera per incrementare il proprio punteggio sono le \"safety\", ovvero togliere la bandierina (deflag) ad un giocatore dell'attacco all'interno della sua area di meta (end-zone) prima che ne possa uscire o avvenga il lancio del pallone; in questo caso vengono assegnati 2 punti alla squadra che ha effettuato il deflag.\nDiffusione.\nInternazionale.\nEsistono diverse organizzazioni a livello continentale e mondiale che si occupano di flag football.\nL'International Flag Football Festival (IFFF) organizza la Coppa del mondo di flag football con squadre provenienti dagli Stati Uniti, dal Messico e da diverse altre nazioni.\nLa IFAF organizza il campionato mondiale ogni due anni dal 2002; la IFAF Europe organizza il campionato europeo ogni due anni dal 2003 (fino al 2014 la EFAF). Nel 2014 il flag football (nella sua versione da spiaggia) \u00e8 entrato per la prima volta nel programma degli Asian beach games e dal 2015 si gioca il campionato asiatico.\nL'IWFFA organizza tornei di flag football con contatto in tutto il mondo con partecipanti dagli Stati Uniti, dal Canada, dal Messico, dalla Svezia, dalla Norvegia, dalla Finlandia, dalla Danimarca e da diverse altre nazioni. L'IWFFA \u00e8 la pi\u00f9 grande organizzazione per donne e ragazze nello sport del flag football. Il principale torneo, il Kelly McGillis Classic, si tiene nel mese di febbraio a Key West, Florida; vi partecipano oltre 90 squadre femminili che giocano flag football con contatto a 9 giocatrici.\nNord America.\nLa United States Flag and Touch Football League (USFTL) coordina diverse organizzazioni pi\u00f9 piccole in tutti gli Stati Uniti. Questa lega, con sede in Ohio, supporta molte squadre da stati del Mid Atlantic, del Nordest, e del Midwest.\nLa NFL ha il proprio Campionato Mondiale Giovanile per ragazzi fra i 12 e i 14 anni, giocato in diverse nazioni del mondo (5 contro 5, senza contatto; lo giocano 10 nazioni). In precedenza questo torneo \u00e8 stato giocato a Pechino, Colonia, Citt\u00e0 del Messico, Tokyo, Toronto, e Vancouver. Molte universit\u00e0 in tutto il continente hanno divisioni e leghe di flag football.\nEuropa.\nNel Regno Unito.\nIl torneo di flag football nel Regno Unito \u00e8 organizzato dalle BAFA Community Leagues. A livello senior nel 2011, \u00e8 giocato da quindici squadre divise in due conference regionali, Nord (Scozia), e Sud (Inghilterra e Galles) con le migliori squadre che si qualificano ai playoff alla fine della stagione. La lega organizza anche squadre che competono a livello giovanile e cadetto. Le partite di flag football nel Regno Unito sono giocate a 5 giocatori senza contatto, e seguono il regolamento IFAF con piccole variazioni minori.\nIl torneo della BAFA riservato alle donne \u00e8 il campionato nazionale europeo che conta pi\u00f9 formazioni iscritte (15 attualmente)\nIn Italia.\nIl flag football \u00e8 praticato in Italia sia a livello giovanile sia a livello senior.\nI campionati italiani giovanili si dividono in tre categorie (Under 13, 15 e 17) sono organizzati direttamente dalla federazione italiana di american football (FIDAF), vi hanno partecipato nel 2017 complessivamente 60 squadre\nIl campionato di flag football femminile (F3) \u00e8 organizzato direttamente dalla federazione italiana di american football (FIDAF) ed esiste dal 2012, conta 12 squadre partecipanti\nIn Sicilia esiste un campionato regionale di 7 squadre a cui partecipa anche una formazione maltese (torneo misto, possono giocare insieme uomini e donne). Questo campionato si svolge sotto egida dalla federazione italiana di american football (FIDAF).\nIl campionato italiano di flag football senior (misto, possono giocare insieme uomini e donne) \u00e8 stato organizzato fino alla fine del 2006 dalla AFP, coordinando 22 squadre; dal 2007 esiste una Lega propria denominata LIFF che tramite il Commissioner ed i suoi consiglieri organizza e supervisiona il campionato giocato nel 2017 da 25 formazioni.\nAsia.\nIn Corea del Sud, il principale torneo \u00e8 il Torneo Nazionale di Flag Football organizzato dalla Korean Flag Football Federation (KFFF), composto da 20 squadre."}
{"id": "2489687", "revid": "913245", "url": "https://it.wikipedia.org/wiki?curid=2489687", "title": "Stephanie Brown-Trafton", "text": ""}
{"id": "2489699", "revid": "1534511", "url": "https://it.wikipedia.org/wiki?curid=2489699", "title": "Minimo di Dalton", "text": "Il minimo di Dalton fu un periodo di basso numero di macchie solari e di conseguente bassa attivit\u00e0 solare che and\u00f2 dal 1790 al 1830 circa. Fu cos\u00ec chiamato dal nome del meteorologo inglese John Dalton che lo osserv\u00f2. Sebbene il minimo di Dalton venga spesso paragonato al minimo di Maunder, a differenza di quest'ultimo il suo numero di macchie solari era leggermente pi\u00f9 alto e riportava macchie solari distribuite in entrambi gli emisferi solari. I getti coronali sono confermati visivamente nei disegni delle eclissi di Ezra Ames e Jos\u00e9 Joaquin Ferrer nel 1806 e indicano la somiglianza del suo campo magnetico non con quello del minimo di Maunder ma con quello dei cicli solari moderni.\nTemperature.\nCome il minimo di Maunder e il minimo di Sp\u00f6rer, il minimo di Dalton coincise con un periodo di temperature globali inferiori alla media. Durante questo periodo, ci fu una variazione di temperatura di circa 1 \u00b0C in Germania.\nLa causa delle temperature inferiori alla media e la loro possibile relazione con il basso numero di macchie solari non sono ben comprese. Articoli recenti hanno suggerito che un aumento del vulcanismo era in gran parte responsabile della tendenza al raffreddamento.\nAnche se l'anno senza estate, il 1816, si \u00e8 verificato durante il minimo di Dalton, la ragione principale per le temperature fredde di quell'anno \u00e8 stata l'eruzione altamente esplosiva del 1815 del Monte Tambora in Indonesia, che \u00e8 stata una delle due pi\u00f9 grandi eruzioni degli ultimi 2000 anni. Si deve anche considerare che l'aumento del vulcanismo pu\u00f2 essere stato innescato da livelli pi\u00f9 bassi di produzione solare, poich\u00e9 esiste un legame debole ma statisticamente significativo tra la diminuzione della produzione solare e un aumento del vulcanismo."}
{"id": "2489700", "revid": "173617", "url": "https://it.wikipedia.org/wiki?curid=2489700", "title": "Wilfred Ben\u00edtez", "text": "Gli inizi.\nWilfred Ben\u00edtez nasce in una famiglia di origine portoricana. Il padre e due dei suoi fratelli avevano praticato il pugilato. Crebbe a New York, dove inizi\u00f2 a frequentare la palestra di periferia in cui si allenavano i fratelli. In piena adolescenza si trasfer\u00ec a Carolina, Porto Rico, dove si allen\u00f2 con pugili famosi come Esteban de Jes\u00fas e Josue Marquez.\nCarriera da professionista.\nWilfred divenne professionista nel 1973, all'et\u00e0 di 15 anni, e un anno dopo gi\u00e0 disponeva di una maturit\u00e0 pugilistica tale da essere incluso tra i primi dieci pugili dei ranking WBA e WBC. Combatt\u00e9 25 incontri in poco pi\u00f9 di due anni, vincendoli tutti e di cui 18 prima del limite. Solo quattro li disput\u00f2 a New York e il resto a San Juan (Porto Rico) o a Philipsburg, nelle Antille Olandesi.\nConquist\u00f2 il titolo mondiale WBA e dei superleggeri a soli 17 anni e 6 mesi. Il 6 marzo 1976, sul ring casalingo di San Juan batt\u00e9 l'esperto ventinovenne Antonio Cervantes ai punti in 15 round, anche se con verdetto contrastato. Il suo avversario deteneva il titolo da 3 anni e mezzo ed era tutt'altro che al termine della carriera. Un anno pi\u00f9 tardi si sarebbe ripreso il titolo, dichiarato vacante dalla WBA e lo detenne per altri 3 anni. Il match fu infatti definito sorpresa dell\u2019anno del 1976 dalla rivista specializzata Ring Magazine, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione.\nBen\u00edtez difese vittoriosamente due volte il titolo WBA dei superleggeri nel corso del 1976. Poi volle provare ad affrontare il peso welter Harold Weston, antico avversario di Arcari e gi\u00e0 vincitore su Rocky Mattioli e Vito Antuofermo. Weston lo ferm\u00f2 sul pari riuscendo ad essere il primo avversario a non scendere sconfitto dal ring dopo averlo affrontato. Nel frattempo, per\u00f2, la WBA dichiar\u00f2 Ben\u00edtez decaduto dal titolo mondiale. Il portoricano, tuttavia, continuava a fruire dello \"status\" di campione lineare dei superleggeri, non essendo stato sconfitto sul ring da nessun avversario. Mise in palio il suo titolo a New York contro il venezuelano Ray Chavez Guerrero, che sconfisse per Knock-out tecnico al 15\u00ba round. Poi pass\u00f2 alla categoria superiore.\nIl 14 gennaio 1979 Ben\u00edtez sfid\u00f2 il campione mondiale WBC dei welter Carlos Palomino, un altro veterano del ring e tra i migliori pugili dell'epoca, battendolo ai punti in 15 round. Il verdetto non fu unanime perch\u00e9 un giudice aveva visto vincitore Palomino. Non vi fu rivincita perch\u00e9, due mesi dopo, il portoricano mise il titolo in palio contro quell'Harold Weston che gli aveva strappato il pari due anni prima. Ben\u00edtez conserv\u00f2 ai punti la cintura mondiale a San Juan (Porto Rico), per decisione unanime.\nNel novembre 1979, al Caesars Palace di Las Vegas, sub\u00ec la prima sconfitta contro il fuoriclasse Sugar Ray Leonard e perse il titolo mondiale dei welter. Per affrontare il campione olimpico di Montreal 1976, fu accordata a Ben\u00edtez una borsa di 1,2 mln di dollari mentre lo sfidante ne percep\u00ec 1 milione. Per l'epoca, fu il pi\u00f9 ricco match combattuto al di sotto della categoria dei pesi massimi. Il portoricano, infortunatosi al pollice destro all'inizio dell'incontro, fu contato in piedi al terzo round. Al settimo sub\u00ec una ferita alla fronte che i suoi secondi tentarono di tamponare. Al 15\u00ba round mise un ginocchio a terra. Rialzatosi, Leonard lo colp\u00ec altre due volte e l'arbitro, a soli sei secondi dal suono finale, interruppe l'incontro attribuendo la vittoria a Leonard per Knock-out tecnico. In ogni caso lo statunitense risultava in vantaggio sui tre cartellini della giuria (137\u2013133, 137\u2013130 and 136\u2013134). Anche in questo caso non vi fu mai rivincita perch\u00e9 il grande business del pugilato statunitense prefer\u00ec, per il prosieguo, opporre a Leonard prima il dominatore della categoria dei pesi leggeri Roberto Dur\u00e1n, poi l'astro nascente Thomas Hearns.\nNel 1981 Ben\u00edtez conquist\u00f2 il titolo mondiale WBC dei Pesi superwelter strappandolo al britannico di Antigua Maurice Hope, che fu battuto per KOT al 12\u00ba round. A soli 22 anni divenne il pi\u00f9 giovane campione della storia del pugilato ad aver indossato la cintura mondiale in tre categorie differenti. Dopo una prima vittoriosa difesa, il 30 gennaio 1982 raccolse la sfida di Roberto Dur\u00e1n, reduce dal mitico doppio confronto nei welter contro Ray Leonard (una vittoria e una sconfitta). Al Caesars Palace di Las Vegas Ben\u00edtez sconfisse il formidabile avversario ai punti in 15 round, per verdetto unanime, con vantaggio compreso tra uno e quattro punti.\nLa difesa successiva fu quella contro l'altro leggendario pugile Thomas Hearns, nel dicembre dello stesso anno, al Superdome di New Orleans. Al termine di 15 difficilissimi round per entrambi i contendenti, Ben\u00edtez dovette consegnare il titolo a Hearns. Alla quarta ripresa Hearns fu richiamato ufficialmente per testata irregolare. Ben\u00edtez fu messo al tappeto e poi contato al quinto round, mentre Hearns fu considerato knockdown al nono, pur essendo inciampato sul piede dell'avversario. Il verdetto non fu unanime perch\u00e9 uno dei giudici aveva visto il pari. Anche in questo caso non vi fu alcuna rivincita.\nIl 16 luglio 1983 Ben\u00edtez volle affrontare il peso medio siriano Mustafa Hamsho, gi\u00e0 sfidante di \"Marvelous\" Marvin Hagler per il titolo mondiale. Sub\u00ec la terza sconfitta, ai punti in dodici riprese. Dopo questo match, la sua carriera ed il livello di vita andarono precipitando. I successivi combattimenti segnarono sei vittorie ma anche altre due sconfitte prima del limite. \nNel novembre 1986, gi\u00e0 affetto da problemi di salute, si rec\u00f2 a Buenos Aires per un combattimento che perse per KOT, contro un pugile locale che in altri tempi non gli avrebbe arrecato nessun problema. Si tratt\u00f2 di un viaggio disgraziato fino in fondo, perch\u00e9 il suo manager gli rub\u00f2 la borsa e i documenti personali, dopodich\u00e9 venne incredibilmente trattenuto in Argentina per un anno. Al termine di interminabili trattative tra i governi di Argentina e Porto Rico, pot\u00e9 finalmente tornare a casa. \nDopo oltre tre anni di inattivit\u00e0, Ben\u00edtez si trasfer\u00ec in Arizona e tent\u00f2 un rientro, nel 1990, con esiti tutt'altro che incoraggianti. Dopo quattro incontri dovette ritirarsi definitivamente. \nLa International Boxing Hall of Fame lo ha ammesso tra i pi\u00f9 grandi pugili di ogni tempo. Nel 1994 la rivista The Ring ha collocato Wilfred Ben\u00edtez al 4\u00ba posto in una propria classifica dei migliori pesi medi junior della storia del pugilato e nel 2002 la medesima rivista lo ha inserito al 68\u00ba posto in quella degli 80 migliori pugili degli ultimi 80 anni.\nDopo il ritiro.\nDopo il ritiro Ben\u00edtez rientr\u00f2 con la moglie a Porto Rico, dove vive con una pensione di 200 dollari al mese pagatagli dal World Boxing Council. Nel 2004 gli venne diagnosticato il diabete. \nBen\u00edtez \u00e8 attualmente affetto da una condizione degenerativa del cervello che da molti \u00e8 ritenuta una conseguenza dei colpi subiti nel corso della sua carriera sul ring."}
{"id": "2489703", "revid": "121083777", "url": "https://it.wikipedia.org/wiki?curid=2489703", "title": "Difenidramina", "text": "La difenidramina \u00e8 un farmaco antistaminico di prima generazione appartenente al gruppo degli H1 antagonisti, in grado cio\u00e8 di competere con l'istamina a livello dei recettori H1 presenti nella muscolatura liscia dell'albero respiratorio, dei vasi, dei capillari e di alcune ghiandole esocrine, come quelle annesse ai bronchi, le salivari e le lacrimali. Ha quindi azione broncodilatante, spasmolitica e antisecretiva.\nPropriet\u00e0.\n\u00c8 stata inoltre messa in evidenza sia nell'animale che nell'uomo un'attivit\u00e0 antiemetica, sedativa e antitosse. Il farmaco viene rapidamente assorbito; dosi orali singole di 100 mg portano a una concentrazione plasmatica massimale in 2-4 ore, con una emivita plasmatica di circa 7 ore. La distribuzione tissutale avviene rapidamente: le concentrazioni pi\u00f9 elevate si hanno nei polmoni, nella milza e nel fegato.\nLa difenidramina viene metabolizzata nell'uomo mediante 2 successive \"N\"-demetilazioni; l'ammina primaria \u00e8 ulteriormente ossidata ad acido carbossilico. La metabolizzazione avviene principalmente nel fegato e l'escrezione dei metaboliti avviene per via urinaria.\nTossicit\u00e0.\nLa DL50 della difenidramina per via orale \u00e8 pari a 164 mg/kg nel topo e 500 mg/kg nel ratto; per via sottocutanea \u00e8 di 127 mg/kg nel topo e di 474 mg/kg nel ratto; per via endovenosa \u00e8 pari a 42 mg/kg nel ratto, 10 mg/kg nel coniglio e 24 mg/kg nel cane.\nIndicazioni.\nViene utilizzato come trattamento per le dermatiti e le reazioni allergiche, per ridurre manifestazioni come prurito ed edema. Risulta anche indicato nel trattamento di nausea e vomito associati alla Sindrome di Meni\u00e8re.\nPosologia.\nPer quanto riguarda l'effetto se in terapia viene aggiunto della cimetidina viene aumentato\nEffetti collaterali.\nAlle comuni dosi terapeutiche gli effetti collaterali pi\u00f9 frequenti consistono in sedazione, sonnolenza, astenia, facile affaticabilit\u00e0, difficolt\u00e0 della coordinazione motoria, vertigini, ronzii auricolari, visione indistinta, diplopia.\nSono inoltre frequenti, per gli effetti anticolinergici del prodotto, secchezza delle fauci, del naso, stipsi difficolt\u00e0 ad urinare, ritenzione urinaria, riduzione ed ispessimento delle secrezioni bronchiali accompagnate da respiro difficoltoso e senso di oppressione toracica. La comparsa di disturbi epigastrici, anoressia, nausea, vomito e diarrea, pu\u00f2 essere evitata somministrando il prodotto dopo i pasti.\nCon l'impiego degli antistaminici sono tuttavia possibili segni di eccitazione centrale, specialmente nei bambini e nei soggetti predisposti, con la comparsa di euforia, nervosismo, insonnia, tremori, e, ad alte dosi, convulsioni.\nAlle comuni dosi d'impiego il prodotto non manifesta evidenti effetti cardiovascolari. \u00c8 possibile tuttavia specie negli anziani e nei soggetti ipersensibili cefalea, tachicardia, ipotensione ed extrasistoli.\nEccezionale \u00e8 la comparsa di agranulocitosi, leucopenia ed altre gravi reazioni ematologiche (trombocitopenia, anemia emolitica)."}
{"id": "2489704", "revid": "204012", "url": "https://it.wikipedia.org/wiki?curid=2489704", "title": "Dermatiti", "text": ""}
{"id": "2489706", "revid": "729019", "url": "https://it.wikipedia.org/wiki?curid=2489706", "title": "Chan Sy", "text": "Biografia.\nDi discendenza cinese, Chan si un\u00ec al Partito Comunista Indocinese negli anni cinquanta, quindi entr\u00f2 nel Partito Comunista di Kampuchea nel 1960, dopo avere lasciato la Cambogia a seguito della presa del potere da parte del principe Norodom Sihanouk. Nel 1970, dopo il colpo di Stato che port\u00f2 al potere Lon Nol, Chan fece ritorno in patria insieme ai partigiani comunisti ma, in disaccordo con Pol Pot, fu espulso dal PCK nel 1973. Il PCK avrebbe preso il potere due anni dopo.\nChan riapparve nel 1978 alla testa del Fronte Unito Kampucheano per la Salvezza Nazionale, sostenuto dal Vietnam. Con l'invasione vietnamita del 1979, Chan fece ritorno in Cambogia, che lasci\u00f2 praticamente subito per conseguire un addestramento militare nell'Unione Sovietica. Dal '79, fino alla morte, fu capo commissario politico. Nel 1980, tornato a Phnom Penh, divenne viceministro della Difesa per il governo filo-vietnamita, quindi ministro della Difesa, vicepresidente del Consiglio dei ministri e membro del Politburo del Partito Popolare Cambogiano nel 1981. Con l'esautorazione di Pen Sovan nel dicembre dello stesso anno, Chan divenne presidente del Consiglio dei ministri.\nChan Sy era un acceso sostenitore del Vietnam. Durante la sua presidenza comp\u00ec visite in Bulgaria, Repubblica Democratica Tedesca e Unione Sovietica, per rafforzare le relazioni fra la Cambogia ed il Patto di Varsavia. Nel dicembre 1984 fu ricoverato a Mosca per problemi cardiaci. Sollevato dalle sue funzioni, mor\u00ec il 26 dicembre. La notizia fu diramata dalle agenzie informative vietnamite il 31 dicembre."}
{"id": "2489707", "revid": "287204", "url": "https://it.wikipedia.org/wiki?curid=2489707", "title": "Paul Colin (disambigua)", "text": "Il nome di Paul Colin pu\u00f2 riferirsi alle seguenti persone:"}
{"id": "2489708", "revid": "729019", "url": "https://it.wikipedia.org/wiki?curid=2489708", "title": "Bruto Brivonesi", "text": "Ufficiale pluridecorato, prese parte alla guerra italo-turca, alla prima e alla seconda guerra mondiale. Suo fratello, Bruno Brivonesi, era anch'egli un ammiraglio.\nBiografia.\nNacque ad Ancona il 22 novembre 1888, figlio di Benedetto e Ida Costanzi, e nel 1905 entr\u00f2 all'Regia Accademia navale di Livorno da cui usc\u00ec con il grado di guardiamarina il 1\u00ba marzo 1909. Promosso sottotenente di vascello il 29 agosto 1911, partecip\u00f2 alla guerra italo-turca imbarcato sulla corazzata \"Sardegna\". Promosso tenente di vascello il 1\u00ba gennaio 1915, a partire dal 24 maggio successivo prese parte alla prima guerra mondiale, imbarcato dapprima su varie unit\u00e0 di superficie, tra cui la nave da battaglia \"Regina Elena\" e successivamente divenne comandante di gruppo di artiglierie nella Brigata \"Marina\". Si distinse particolarmente durante i combattimenti di Cortellazzo (luglio 1918), e sul basso Piave (ottobre 1918), venendo insignito di due Medaglie di bronzo al valor militare e una Croce al merito di guerra per l'ardimento e la tenacia dimostrate nel corso dei combattimenti nel fronte italiano.\nDopo la fine dalla guerra comand\u00f2 varie torpediniere, venendo promosso capitano di corvetta il 1\u00ba luglio 1922 e diventando comandante in seconda dell'incrociatore coloniale \"Campania\". Il 30 luglio 1926 divenne capitano di fregata, assumendo in successione il comando dei cacciatorpediniere \"Rosolino Pilo\", \"Daniele Manin\" e \"Insidioso\". Prima di assumere il comando della nave scuola \"Cristoforo Colombo\" nel marzo 1930, svolse l'incarico di Capo di stato maggiore della 1\u00aa Divisione Siluranti. Una volta sbarcato trascorse un breve periodo con destinazioni a terra presso il Ministero della Marina e al comando delle Scuole del Corpo reale equipaggi marittimi presso la base navale del Varignano (La Spezia). Il 1\u00ba novembre 1932 fu promosso Capitano di vascello ed assunse l'incarico di Capo di stato maggiore della 1\u00aa Squadra navale e quindi, nel periodo 1934-1936, il comando dell'incrociatore pesante \"Bolzano\".\nIl 1\u00ba gennaio 1937 fu promosso al grado di contrammiraglio, destinato ad operare presso il Ministero come membro e segretario per gli affari militari del Consiglio superiore di Marina. Nel settembre del 1938 divenne comandante dell'Accademia Navale di Livorno, mantenendo tale incarico fino all'agosto 1939. In quello stesso mese ritorn\u00f2 presso il Ministero rimanendovi fino all'aprile del 1940. All'entrata in guerra del Regno d'Italia, avvenuta il 10 giugno, ricopriva l'incarico di comandante della 5\u00aa Divisione navale, mantenendo per pochi mesi anche l'incarico di Capo di stato maggiore della 1\u00aa Squadra. Al comando della 5\u00aa Divisione navale prese parte a numerose missioni, tra le quali la battaglia di Punta Stilo dove, per il suo operato, si merit\u00f2 una Medaglia d\u2019argento al valore militare. Lasci\u00f2 il comando della divisione nel novembre del 1941, assumendo quello di Ispettore del naviglio antisommergibile presso il Comando superiore navale operativo (Supermarina). Resse tale comando fino all'aprile del 1943 quando il 10 dello stesso mese assunse il Comando Circoscrizione dello Ionio e Basso Adriatico.\nIl 7 settembre 1943 partecip\u00f2 ad una riunione tenutasi presso lo Stato Maggiore della Regia Marina a Roma, alla presenza del Capo di stato maggiore Raffaele de Courten, in cui fu informato dell'imminente proclamazione dell'armistizio con gli anglo-americani.\nAll'indomani dell'armistizio dell'8 settembre 1943 impose ai sottoposti la pi\u00f9 ferrea disciplina in tutti i comandi della sua giurisdizione, arrivando a mettere agli arresti il contrammiraglio Giovanni Galati in quanto questi si rifiutava di consegnare le sue navi agli Alleati. Per il suo comportamento in questo frangente fu insignito della Croce di Ufficiale dell'Ordine Militare d'Italia. Dopo l'armistizio ricopr\u00ec, in successione, gli incarichi di Sottocapo di stato maggiore della Regia Marina, Segretario generale della Regia Marina, Ispettore delle Forze Navali dal 1\u00ba ottobre 1946 al 4 aprile 1947, e Comandante delle forze navali della Marina Militare dal 5 aprile 1947 al 18 dicembre 1948 Nel settembre 1951 lasci\u00f2 definitivamente il servizio attivo, e tra il 25 luglio 1950 e il 31 gennaio 1960 fu presidente della Lega navale italiana. Si spense a Roma il 1\u00ba giugno 1979."}
{"id": "2489710", "revid": "28666", "url": "https://it.wikipedia.org/wiki?curid=2489710", "title": "Rifugio Citt\u00e0 di Carpi 2110 m", "text": ""}
{"id": "2489711", "revid": "599013", "url": "https://it.wikipedia.org/wiki?curid=2489711", "title": "Antonio Cervantes", "text": "Fu Campione del mondo WBA e lineare dei welter junior dal 1972 al 1976 e dal 1977 al 1980.\nLa carriera professionale.\nLa sua carriera professionale si svolse per quasi un ventennio, dal 1964 al 1983, nel corso del quale ha combattuto ben 106 incontri.\nNel 1969 incontr\u00f2 l'ex campione del mondo WBA dei pesi piuma Antonio G\u00f3mez ma non and\u00f2 oltre un'onorevole sconfitta ai punti in dieci riprese. Diverso fu l'esito del match che combatt\u00e9 il 17 dicembre 1970 contro il messicano Rodolfo Gonz\u00e1lez detto \"El Gato\". Il futuro campione del mondo WBC dei pesi leggeri e giustiziere dell'italiano Antonio Puddu, fu messo KO all'ottavo round.\nGrazie a questo risultato, nel dicembre del 1971 Cervantes pot\u00e9 battersi per la prima volta per il mondiale WBA dei superleggeri incontrando una leggenda del pugilato, l'imprendibile argentino di origine sarda Nicolino Locche, detto \"El Intocable\". Nell'ambiente ostile del Luna Park di Buenos Aires fu sconfitto ai punti in 15 round, con verdetto unanime.\nDieci mesi pi\u00f9 tardi, tuttavia, gli fu concessa una successiva sfida mondiale contro il panamense Alfonso Frazer che, sul proprio ring casalingo, era riuscito a superare Locche ai punti. Il 28 ottobre 1972, a Panama, Cervantes batt\u00e9 per KO al 10\u00ba round il suo avversario, conquistando per la prima volta il titolo mondiale WBA, con lo \"status\" di campione lineare. \nAlla seconda difesa, Cervantes si aggiudic\u00f2 la rivincita con Nicolino Locche per knock-out tecnico al 10\u00ba round, sul ring \"neutro\" di Maracay (Venezuela), infliggendogli l'unica sconfitta prima del limite in una carriera di 136 match. Poi concesse una nuova chance ad Alfonso Frazer, sempre a Panama, e lo sconfisse per KOT al 5\u00ba round. L'8 giugno 1974, in un match senza titolo in palio disputatosi ancora a Maracay, mise KO al 5\u00ba round l'ex campione del mondo WBC Pedro Adigue, gi\u00e0 fiero avversario di Bruno Arcari. L'anno dopo mise in palio il titolo mondiale contro il portoricano Esteban de Jes\u00fas che poteva vantare una vittoria contro il fuoriclasse Roberto Dur\u00e1n, uno dei pi\u00f9 forti pugili di tutti i tempi. Cervantes lo sconfisse ai punti in quindici riprese, sul ring di Panama.\nAlla nona difesa, nel marzo del 1976, il colombiano dovette cedere il titolo ad un'altra leggenda, l'allora diciassettenne Wilfred Ben\u00edtez che lo sconfisse ai punti in quindici riprese sul ring a lui casalingo di San Juan (Porto Rico), con verdetto contrastato. Il match fu definito sorpresa dell\u2019anno del 1976 dalla rivista specializzata Ring Magazine, ritenendolo quello conclusosi nel modo pi\u00f9 contrario alle aspettative generali, sconvolgendo ogni previsione.\nL'anno seguente, tuttavia, Cervantes recuper\u00f2 il titolo resosi vacante a seguito della rinuncia di Benitez, avendo nel frattempo il portoricano conquistato il mondiale della categoria superiore dei pesi welter. Nella Plaza de toros Monumental di Maracaibo il colombiano costrinse all'abbandono l'argentino Carlos Maria Gimenez, riprendendosi la cintura mondiale WBA. \nRimase sul trono dei superleggeri fino all'agosto del 1980, aggiudicandosi altre sei difese. Poi, al Riverfront Coliseum di Cincinnati, fu costretto a abdicare in favore di un altro fuoriclasse, l'afroamericano Aaron Pryor, che lo sconfisse per KO al quarto round. Combatt\u00e9 ancora cinque volte per altri tre anni, scendendo sconfitto dal ring solo all'ultimo match quando, a quasi 38 anni, decise di abbandonare la boxe.\nCervantes sostenne in tutto, nella propria carriera, ben 21 match validi per il mondiale dei superleggeri, vincendone 18.\nNel 2000 la federazione pugilistica della Colombia lo ha dichiarato il miglior pugile colombiano del XX secolo. La International Boxing Hall of Fame lo ha ammesso tra i pi\u00f9 grandi pugili di ogni tempo. Nel 2002 \"Ring Magazine\" lo ha inserito al 69\u00ba posto in una propria classifica degli 80 migliori pugili degli ultimi 80 anni."}
{"id": "2489713", "revid": "767487", "url": "https://it.wikipedia.org/wiki?curid=2489713", "title": "Medicine Wheel", "text": "I Medicine Wheel furono un gruppo musicale heavy metal statunitense formato nel 1991 a Los Angeles dall'ex chitarrista dei Keel e Cold Sweat Marc Ferrari.\nStoria.\nI Medicine Wheel si formarono nella primavera nel 1991 dall'ex chitarrista dei Keel Marc Ferrari, a seguito dello scioglimento della sua band dell'epoca, i Cold Sweat. La formazione venne completata dal cantante Michael Mulholland, l'ex chitarrista degli Hericane Alice Danny Gill, dal bassista Robbie Harrington e dal batterista Ray Luzier. Il gruppo firm\u00f2 un contratto con l'etichetta giapponese Alfa/Brunette, mentre il debutto discografico, \"First Things First\", vide la pubblicazione nel 1994. In Europa il disco venne distribuito dalla label tedesca Dream Circle. Nel disco parteciparono diversi ospiti, tra cui Tommy Thayer, ex chitarrista dei Black 'N Blue, e oggi nei Kiss, che suon\u00f2 l'assolo di chitarra in due brani, e Ian Mayo e Jackie Ramos, rispettivamente ex bassista e batterista degli Hericane Alice, ex band del chitarrista Danny Gill. Il brano contenuto nell'album intitolato \"Pain\" venne incluso in una compilation distribuita con il giornale musicale Metal Edge magazine, chiamata \"The Best Of L.A. Vol. 1\", realizzata per la T.S.G. Records nello stesso 1994. Il secondo album dei Medicine Wheel, \"Immoral Fabric\", emerse nel 1997. Prodotto da Shay Baby, vide l'esordio del nuovo cantante Keith St. John. Nel 1999 St. John entr\u00f2 a far parte dei Burning Rain, gruppo fondato da Doug Aldrich, ex chitarrista di gruppi come Lion, Hurricane, House of Lords e Bad Moon Rising. Far\u00e0 parte del gruppo anche Ian Mayo, musicista che aveva partecipato come ospite nel disco d'esordio dei Medicine Wheel. Quello stesso anno vede la luce il terzo album, \"Small Talk\", prodotto da Pat Regan e pubblicato per la Red Engine Music. La formazione era composta da Ferrari, Luzier, Gill, il bassista Ian Mayo ed il cantante David Isaacs.\nFerrari annunci\u00f2 la sua partecipazione alla breve riunione dei Keel nel 1998, in occasione della pubblicazione del disco \"\". Keith St. John, dopo aver pubblicato con i Burning Rain di Doug Aldirch due dischi tra il '99 e il 2000 assieme a Ian Mayo, divenne in nuovo frontman della riunione dei leggendari Montrose dal 2002. Ray Luzier entr\u00f2 a far parte della band solista dell'ex cantante dei Van Halen David Lee Roth dal 1997 fino al 2005. Con Roth pubblic\u00f2 i dischi \"DLR Band\" (1998) e \"Diamond Dave\" (2003). Subito dopo l'abbandono della band di Roth, Luzier raggiunse il supergruppo Army of Anyone, composto dal frontman dei Filter Richard Patrick, ed i due membri degli Stone Temple Pilots Dean DeLeo e Robert DeLeo. Il gruppo pubblic\u00f2 un disco omonimo nel 2006. Nel 2009 Luzier entr\u00f2 ufficialmente a far parte dei Korn.\nFerrari torner\u00e0 a far parte della nuova riunione dei Keel nel 2008, e con il gruppo pubblicher\u00e0 il nuovo album \"Streets of Rock 'N' Roll\" nel 2009."}
{"id": "2489714", "revid": "1762097", "url": "https://it.wikipedia.org/wiki?curid=2489714", "title": "Diidrocodeina", "text": "La diidrocodeina \u00e8 un principio attivo, che viene utilizzato per il trattamento del dolore moderato e grave.\nLa diidrocodeina deriva dalla codeina che \u00e8 contenuta nelle capsule mature dei papaveri da oppio e quindi rientra nella famiglia degli oppiacei, anche se con effetti minori rispetto agli altri. \u00c8 usata anche come antitussivo: \u00e8 il principio attivo del farmaco Paracodina.\nPosologia.\nNel caso che il dolore si presenti in modalit\u00e0 cronica e sia in forma grave le dosi aumentano a 60\u2013120\u00a0mg\nEffetti collaterali.\nFra gli effetti collaterali si riscontrano vomito, nausea e sonnolenza le pi\u00f9 frequenti."}
{"id": "2489721", "revid": "716642", "url": "https://it.wikipedia.org/wiki?curid=2489721", "title": "Bobby Tambling", "text": "Tambling \u00e8 inoltre il secondo miglior marcatore nella storia del dopo Frank Lampard, con un totale di 202 marcature, 164 solo nel campionato.\nCarriera.\nGiocatore.\nTambling inizi\u00f2 a giocare nelle giovanili del dal 1957, facendo poi l'esordio ufficiale con la maglia della prima squadra in una partita vinta 3-2 contro il West Ham: in quell'incontro segn\u00f2 il suo primo gol da professionista. Dopo che il miglior marcatore d'allora, Jimmy Greaves, venne ceduto al , Bobby ebbe la possibilit\u00e0 di mettersi maggiormente in mostra. Difatti, durante la stagione seguente segn\u00f2 22 reti in campionato, giocando in coppia con Barry Bridges; a fine stagione la squadra retrocedette in Second Division.\nCon l'arrivo del nuovo manager Tommy Docherty e segn\u00f2 35 reti nella sola Second Division (pi\u00f9 della met\u00e0 delle reti complessive della squadra) che permise al Chelsea di tornare immediatamente nella serie maggiore inglese. Cos\u00ec facendo, egli divenne inoltre il pi\u00f9 giovane capitano di un team neopromosso. Durante quello stesso anno egli esord\u00ec anche nella Nazionale inglese in un incontro che lo vedeva avverso al Galles (21 ottobre 1962).\nNon appena la squadra torn\u00f2 in First Division, Tambling continu\u00f2 la sua striscia positiva di marcature, segnandone 18 tra tutte le competizioni e permettendo al Chelsea di raggiungere la quinta posizione in classifica. Durante la stagione 1964-1965 segn\u00f2 in tutto 25 gol, compreso uno dei tre della finale di Carling Cup vinta contro il Leicester City: quello fu, sfortunatamente per lui, il suo unico trofeo con la maglia dei \"Blues\". Due anni dopo Tambling raggiunse anche la finale di FA Cup che la sua formazione perse 2-1 contro il . Lo stesso anno segn\u00f2 il record di 5 gol in una sola partita, quella contro l'Aston Villa (terminata per 6-2).\nNelle seguenti stagioni, Tambling continu\u00f2 comunque a segnare, anche se sempre meno, dato che perse progressivamente posto in squadra a causa di marcatori pi\u00f9 giovani quali Peter Osgood e Tommy Baldwin. Nella sua ultima annata da \"Blues\", collezion\u00f2 appena 7 presenze totali. Nel gennaio 1970 venne ceduto al Crystal Palace per la cifra di 40\u00a0000 sterline: nessun altro giocatore era riuscito fino all'anno 2013 a battere il suo record di 202 gol in 370 partite con la maglia del Chelsea.\nIl suo successo al Crystal Palace fu nettamente minore, col nuovo club che si barcamenava continuamente tra Second e First Division. Dal 1970 al 1973, egli totalizz\u00f2 solo 12 reti in 68 partite disputate.\nNell'ottobre 1973, Tambling lasci\u00f2 l'Inghilterra per approdare in Irlanda, pi\u00f9 precisamente nella squadra dei Cork Celtic. Egli, per\u00f2, gioc\u00f2 solamente una stagione nel campionato irlandese: l'anno successivo, infatti, ricopr\u00ec entrambe le cariche di giocatore e allenatore per la nuova formazione.\nSfortunatamente, col suo nuovo incarico Tambling non ebbe molto successo: la sua collaborazione col club si interruppe nel 1977, quando venne ceduto al Waterford United. Dopo un'altra stagione, cambi\u00f2 ulteriormente maglia per indossare quella dello Shamrock Rovers. Fece il suo debutto con il nuovo team il 30 agosto 1978 nella finale della President Cup (vincendola), mentre segn\u00f2 la sua prima e unica rete il 3 settembre contro il San Patrick's Athletic in Carling Cup. Con la squadra totalizz\u00f2 solo 9 presenze, 2 delle quali nella Coppa delle Coppe.\nAlla fine dell'ottobre 1978 venne tuttavia ceduto ai Cork Alberts, coi quali disput\u00f2 la sua ultima partita il 4 febbraio 1979.\nAllenatore.\nTambling ebbe una breve esperienza di allenatore (a parte quella di giocatore-allenatore dal 1974 al 1977) nel 1984, per conto del Cork City, ma venne esonerato dopo sole 13 giornate."}
{"id": "2489722", "revid": "287204", "url": "https://it.wikipedia.org/wiki?curid=2489722", "title": "Torneo Acropolis 1986", "text": "Il Torneo Acropolis 1986 si \u00e8 svolto dal 18 al 20 giugno 1986.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2489723", "revid": "41551", "url": "https://it.wikipedia.org/wiki?curid=2489723", "title": "Albany (Australia)", "text": "Albany (pronuncia [\u02c8\u00e6\u026bb\u0259n\u1d4ai]) \u00e8 una citt\u00e0 localizzata nella costa meridionale dell'Australia Occidentale, 408\u00a0km a sud-est di Perth. Fondata nel 1826, al censimento del 2016 possedeva una popolazione di 29.373 abitanti.\nGeografia fisica.\nIl centro della citt\u00e0 di Albany \u00e8 situata tra le colline del Mount Melville e del Mount Clarence e guarda verso il porto di Princess Royal Harbour. Albany \u00e8 circondata da molte spiagge, tra le quali \"Middleton Beach\", la pi\u00f9 vicina al centro della citt\u00e0. Altre spiagge sono Frenchman's Bay e Muttonbird Island.\nAlbany si trotva 408 chilometri (254 miglia) a sud-sud-est della capitale dello Stato Perth, alla quale \u00e8 collegata dalla \"Albany Highway\" e dalla Highway 1 (meno diretta, ma pi\u00f9 panoramica)."}
{"id": "2489725", "revid": "287204", "url": "https://it.wikipedia.org/wiki?curid=2489725", "title": "Cima di Cougourda", "text": "La Cima di Cougourda (2.921 - \"Ca\u00efres de Cougourde\" o \"La Cougourde\" in francese) \u00e8 una montagna delle Alpi Marittime.\nDescrizione.\nLa montagna si articola in quattro vette principali: la pi\u00f9 alta si trova lungo il confine italo-francese mentre le altre diramano in territorio francese.\nLa roccia \u00e8 di tipo gneissico, generalmente molto solido, e si presta ad un gran numero di arrampicate di varia difficolt\u00e0 che hanno fatto della Cougourda, da pi\u00f9 di un secolo, un obiettivo classico e prestigioso degli alpinisti locali, soprattutto sul versante francese dove si trovano quasi tutte le scalate pi\u00f9 interessanti.\nIl nome pare legato alla forma a zucca (\"cougourde\" in dialetto locale) che la montagna esibisce verso sud-ovest, vallone francese del Bor\u00e9on.\nAccesso alla vetta.\nLa salita alla vetta pi\u00f9 alta non presenta difficolt\u00e0 alpinistiche e si svolge sul versante sud-est per erba e detriti su terreno piuttosto ripido, a partire dall'accogliente \"rifugio de Cougourde\". Ambiente e panorama molto belli."}
{"id": "2489727", "revid": "486946", "url": "https://it.wikipedia.org/wiki?curid=2489727", "title": "Pallacanestro al Torneo Acropoli 1986", "text": ""}
{"id": "2489735", "revid": "25694641", "url": "https://it.wikipedia.org/wiki?curid=2489735", "title": "Stazione di Fiumicino Parco Leonardo", "text": ""}
{"id": "2489737", "revid": "1632387", "url": "https://it.wikipedia.org/wiki?curid=2489737", "title": "Cheilinus undulatus", "text": "Il pesce napoleone (Cheilinus undulatus ) \u00e8 un pesce d'acqua salata appartenente alla famiglia dei Labridi.\nDescrizione.\nPresenta un corpo alto e compresso ai fianchi, robusto e muscoloso, ricoperto da grosse scaglie; la testa \u00e8 caratterizzata da una prominenza frontale globosa ma irregolare che si sviluppa con l'et\u00e0. Ha una bocca protrattile e grosse labbra carnose. Le pinne sono tozze e robuste, arrotondate.La livrea presenta uno sfondo variabile dall'azzurro al verde smeraldo, dal verde pisello al grigio rosato, screziato finemente da un reticolo di linee sottili giallognole che disegnando un labirinto su tutto il corpo e le pinne, ad eccezione della testa. La pinna caudale \u00e8 orlata di chiaro. Le forme giovanili sono pi\u00f9 chiare.\nSi tratta del Labride di maggiori dimensioni: l'esemplare pi\u00f9 grande riportato in letteratura misurava 230\u00a0cm e pesava oltre 190\u00a0Kg.\nBiologia.\nSpecie tendenzialmente solitaria, stanziale, di abitudini diurne. Si addormenta fra i coralli durante la notte.\nSi avvicina facilmente all'uomo.\nAlimentazione.\nSi nutre di pesci, molluschi, crostacei, echinodermi ed altri invertebrati. \nSpesso adotta strategie di caccia cooperativa (esempio di comunicazione interspecifica) con la murena gigante (\"Gymnothorax javanicus\") e con la cernia indopacifica (\"Plectropomus pessuliferus\").\nDistribuzione e habitat.\nQuesta specie \u00e8 diffusa dal Mar Rosso attraverso l'oceano indiano sino alla regione pacifica della Micronesia.\n\u00c8 un tipico abitante della barriera corallina: si incontra in zone protette e sulla scarpata del reef fino alla profondit\u00e0 di 60\u00a0m.\nConservazione.\n\"C. undulatus\" \u00e8 considerata dalla \"IUCN Red List\" una specie a rischio di estinzione (\"Endangered\").\nLa minaccia principale \u00e8 rappresentata dalla pesca indiscriminata. Le sue carni e le sue labbra costituiscono piatti molto ricercati."}
{"id": "2489739", "revid": "357043", "url": "https://it.wikipedia.org/wiki?curid=2489739", "title": "Rio Nizza", "text": ""}
{"id": "2489743", "revid": "287204", "url": "https://it.wikipedia.org/wiki?curid=2489743", "title": "Palmas (Paran\u00e1)", "text": "Palmas \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Palmas. Si trova a 380 km dalla capitale dello Stato Curitiba."}
{"id": "2489746", "revid": "123854292", "url": "https://it.wikipedia.org/wiki?curid=2489746", "title": "Via Verdi (gruppo musicale)", "text": "I Via Verdi sono un gruppo musicale italiano.\nIl loro singolo pi\u00f9 famoso, pubblicato nel dicembre 1985, s'intitola \"Diamond\". Nel febbraio 1986, il disco ha raggiunto la prima posizione nella classifica dei pi\u00f9 venduti in Italia. Dopo 35 anni nel 2020 sono ancora in attivit\u00e0 con la pubblicazione dell'album \"The Time Machine\".\nStoria del gruppo.\nGruppo italiano formato nel 1983 ad Ancona dal chitarrista Marco Grati e dal tastierista Glauco Medori, compositori, arrangiatori e produttori di tutto il repertorio Via Verdi fino a oggi. Nello stesso anno, si unisce al duo il batterista Maurizio Varano, che collabora con la band fino alla stesura e alla registrazione in studio di \"Diamond\".\nLanciati da Claudio Cecchetto (Diamond \u00e8 stata la sigla di Deejay Television) hanno continuato la propria attivit\u00e0 firmando prima con la Wea (Warner) e poi, nel 1988, con la Ricordi.\nI Via Verdi si sono sciolti nel 1991 e riuniti nel novembre 1999.\nSi ricomincia con la formazione originale composta da Marco Grati alla chitarra, Glauco Medori alle tastiere, Remo Zito cantante e Massimo Marchione alla batteria. Da questo momento sar\u00e0 Marco Grati l'autore dei testi di tutti i brani fino ad oggi: Marco Grati e Glauco Medori hanno composto, arrangiato, prodotto o co-prodotto tutti i brani dei Via Verdi sino ad oggi. Questa \"reunion\" \u00e8 fortemente voluta da Marchione e Zito ma, alla luce dell'esperienza vissuta un decennio prima che era stata caratterizzata dalle improvvise defezioni dei due proprio all'apice del successo della band, nasce con un pochino di iniziale perplessit\u00e0 da parte del duo storico Grati-Medori. l'improvviso ritorno di fiamma, la forte volont\u00e0 artistica e il tanto affetto indimenticato ed ancora dimostrato da parte di tantissimi, in qualche modo ha fatto da carburante a questa dura ripartenza.\nMa per il duo Grati-Medori il futuro ha in serbo ancora sorprese: un anno dopo Massimo Marchione sparisce di nuovo nell'oblio (2001). Si va avanti ed entra in formazione in un primo tempo il batterista pesarese Marco Fabbri e successivamente Mauro Saracini (2003).\nNel 2004 si instaura un importantissimo rapporto con i \"Real World Studios\" di Peter Gabriel che apprezzano il lavoro della band e chiedono di entrare in coproduzione per il nuovo album. La formazione oltre Marco Grati, Glauco Medori e Remo Zito vede Francesco Popolo al basso, Mauro Saracini alla batteria e Daniele Talocchi come chitarrista, collaboratore e supporto di Marco. Verranno prodotti cinque nuovi brani e si parla di contratto con la Universal ma a questo punto ancora una volta il cantante Remo Zito, per sua decisione, abbandona la formazione: il progetto si ferma di nuovo.\nDa questo inaspettato momento Marco Grati e Glauco Medori cominciano un nuovo cammino con formazioni rinnovate e che si susseguono per circa dieci anni, ma la sperimentazione e produzione di brani e le esibizioni live non si sono mai fermati.\nNel 2013 parte del lavoro fatto in Inghilterra viene convogliato in un nuovo album e parte di esso viene pubblicato con una formazione sempre capitanata da Marco Grati e Glauco Medori, il cantante Luca Mancinelli ed in una prima fase il batterista Primiano Pavani, sostituito nel 2014 dal figlio di Glauco, Simone Medori che da quel momento entra in pianta stabile nella formazione fino ad oggi.\nL'album \"Back To The Golden Age\" \u00e8 stato quindi registrato in parte in Inghilterra con il contributo dei Real World Studios nella persona del tecnico del suono Marco Migliari.\nI brani estratti da questo album \"Losing you\" e \"Back to the golden age\" vengono pubblicati nel 2014 per la Pirames International e sono cantati da Luca Mancinelli.\nIl 2018 vede il rientro del cantante Remo Zito.\nNel 2019 c'\u00e8 il rientro in formazione del bassista Francesco Popolo, cantante, compositore ed arrangiatore che gi\u00e0 nel 2004 aveva collaborato con la band. Nel 2004 fu lui a sostituire in un primo momento Remo Zito.\nNel maggio 2019 esce il singolo \"Ogni Cosa Che C'\u00e8\" per la SONY e viene pubblicato il libro \"Diamond from my side - I VIA VERDI\" di Stefano Spazzi per la Crac Edizioni.\nIl 6 dicembre 2019 esce il brano \"Show Your Face\" (SAIFAM) primo singolo dell'album \"The Time Machine\", composto, arrangiato e prodotto da \"Marco Grati, Glauco Medori e Francesco Popolo\"; testi di \"Marco Grati\".\nIl 31 gennaio 2020 viene pubblicato l'album \"The Time Machine\" per la SAIFAM (distribuzione on line e cd); il 29 febbraio 2020 ne viene pubblicata la versione in vinile per la CIMBARECORD. Tutti i brani di questo album sono stati composti, arrangiatii e prodotti da Marco Grati, Glauco Medori e Francesco Popolo; i testi sono di Marco Grati."}
{"id": "2489750", "revid": "287204", "url": "https://it.wikipedia.org/wiki?curid=2489750", "title": "Clevel\u00e2ndia", "text": "Clevel\u00e2ndia \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Palmas. Si trova a 390 km dalla capitale dello Stato Curitiba.\nLa citt\u00e0, localizzata in un'area contesa tra Argentina e Brasile, fu cos' denominata nel 1892 in omaggio al presidente statunitense Cleveland, che firm\u00f2 il lodo arbitrale che stabiliva l'appartenenza della provincia delle Missioni Orientali al Brasile."}
{"id": "2489756", "revid": "287204", "url": "https://it.wikipedia.org/wiki?curid=2489756", "title": "Coronel Domingos Soares", "text": "Coronel Domingos Soares \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Palmas. Si trova a 380 km dalla capitale dello Stato Curitiba."}
{"id": "2489760", "revid": "228587", "url": "https://it.wikipedia.org/wiki?curid=2489760", "title": "Oresbio", "text": "Nella mitologia greca, Oresbio fu uno dei guerrieri achei che parteciparono alla guerra di Troia, unendosi alle immense forze schierate da Agamennone e Menelao contro la citt\u00e0 di re Priamo.\nIl mito.\nOrigini.\nOresbio viveva ad Ile, citt\u00e0 della Beozia, sulle rive del lago Copaide, ad ovest di Tebe (Omero lo cita come lago Cef\u00edside o Cefiso, confondendolo col fiume suo affluente), prosperando in ricchezza e benessere e curando attentamente suoi beni. Era soggetto alla giurisdizione di Peneleo, sovrano della Beozia, che, come riferito, vantava il pieno controllo sulla citt\u00e0 di Ile.\nMorte.\nSi un\u00ec all'esercito comandato dal suo sovrano, giunto a Troia con una flotta di quaranta navi, ciascuna contenente centoventi guerrieri a bordo. Tra i suoi beni, Oresbio vantava una lucente armatura dorata che molto risaltava in battaglia ma che, purtroppo, non riusc\u00ec a proteggerlo dalla morte, descritta nel libro V dell'\"Iliade\". Cadde ucciso per met\u00e0 da un dio e per met\u00e0 da un mortale: fu infatti Ettore, sostenuto da Ares in persona, a massacrarlo insieme ad altri suoi compagni che, terrorizzati alla vista del dio della guerra sul campo di battaglia, si lasciarono cogliere da un umano timore."}
{"id": "2489762", "revid": "599013", "url": "https://it.wikipedia.org/wiki?curid=2489762", "title": "Gene Fullmer", "text": "Campione del mondo dei pesi medi nel 1957 e dal 1959 al 1962, fu antagonista di grandi campioni come Sugar Ray Robinson, Carmen Basilio e Joey Giardello.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nFullmer nacque in Utah da una famiglia appartenente alla comunit\u00e0 dei Mormoni e fu cresciuto come membro della Chiesa di Ges\u00f9 Cristo dei santi degli ultimi giorni.\nInizi\u00f2 la propria carriera da professionista nel 1951 vincendo i suoi primi 29 incontri (19 per KO).\nLa carriera.\nFullmer conquist\u00f2 il campionato mondiale dei medi il 2 gennaio 1957, battendo a sorpresa, ai punti in 15 round, il leggendario Sugar Ray Robinson, allora quasi trentasettenne.\nIl 1\u00ba maggio 1957 Fullmer e Robinson si batterono per la rivincita.\nFullmer inizi\u00f2 come previsto, usando la forza e la ruvidit\u00e0 che lo caratterizzavano, forzando Robinson ad alzare i talloni.\nNel 5\u00ba round Robinson, indietreggiando, sferz\u00f2 di potenza Fullmer con quello che fu chiamato \u201cthe perfect left hook\u201d, il gancio sinistro perfetto.\nRobinson colp\u00ec in pieno il mento di Fullmer e lo mise KO.\nNel 1959 la World Boxing Association ritir\u00f2 il proprio riconoscimento di Robinson quale campione mondiale dei medi.\nIl 28 agosto 1959 Fullmer e il precedente campione del mondo dei medi Carmen Basilio combatterono per il titolo NBA, e Fullmer se lo port\u00f2 a casa battendo Basilio per KOT al 14\u00ba round. Nel frattempo Robinson perse la propria versione del titolo contro Paul Pender, in un incontro finito ai punti.\nFullmer e Pender non si incontrarono mai per una riunificazione del titolo, e Pender alla fine si ritir\u00f2. Nel frattempo, Fullmer respinse le sfide di vari contendenti di primo piano, quali Basilio, Spider Webb, Florentino Fernandez, e il campione dei welter Benny \"Kid\" Paret.\nScamp\u00f2 per poco la perdita del titolo in due match finiti pari sui 15 round, contro Robinson e contro il futuro campione dei medi Joey Giardello.\nIn quello che fu il loro ultimo incontro, un match per il titolo svoltosi nel 1961, Fullmer batt\u00e9 Robinson ai punti con un verdetto unanime.\nFullmer perse alla fine il titolo contro Dick Tiger il 23 ottobre 1962, ai punti, con verdetto unanime. La rivincita si svolse il 23 febbraio 1963 e fin\u00ec con un pari, che diede tuttavia a Fullmer il diritto di riprovarci.\nIl tentativo successivo di riconquistare il titolo avvenne il 10 agosto 1963, ma Tiger vinse l'incontro per KOT al 7\u00ba round.\nNel 1968 fece da comparsa nel film bellico \"la brigata del diavolo\""}
{"id": "2489763", "revid": "1442080", "url": "https://it.wikipedia.org/wiki?curid=2489763", "title": "Love Is My Religion", "text": "Love Is My Religion \u00e8 un album del cantante reggae Ziggy Marley, pubblicato dalla Tuff Gong Worldwide nel 2006."}
{"id": "2489766", "revid": "81103", "url": "https://it.wikipedia.org/wiki?curid=2489766", "title": "Filtro biologico", "text": "Per filtro biologico, in acquariologia, sia professionale che amatoriale, denominiamo un sistema per acquario, volto a depurare l'acqua dai cataboliti tossici per gli animali ospitati, utilizzando tecnologie basate principalmente sull'attivit\u00e0 biologica di microorganismi, principalmente batteri (in particolare Nitrosomonas e Nitrobacter). La parte pu\u00f2 essere divisa fisicamente dalla vasca, nella quale viene fatta scorrere l'acqua dell'acquario, o essere una porzione isolata dell'acquario stesso.\nIl filtro permette, attraverso diversi compartimenti, di eliminare le sostanze organiche inorganiche e particellate nocive trasformandole in prodotti pi\u00f9 o meno innocui per piante e animali. \nPi\u00f9 esteso \u00e8 il filtro (importante \u00e8 la superficie attiva), e maggiore sar\u00e0 la capacit\u00e0 di filtraggio.\nFunzioni.\nIl filtro dell'acquario in ogni caso svolge diversi tipi di filtrazioni: meccanica, biologica, chimica.\nLa filtrazione meccanica viene effettuata con parti spugnose, che trattengono foglie morte o escrementi. In un filtro vengono usate spugne o lana di perlon con porosit\u00e0 diverse. Queste spugne vanno pulite e sostituite regolarmente in base alla grandezza dell'acquario. \nLa filtrazione biologica viene effettuata generalmente da \"cannolicchi\" di ceramica o di altri materiali (o pietre porose apposite), che grazie al loro rapporto porosit\u00e0/superficie sono adatti a ospitare le colonie di batteri (i pi\u00f9 rappresentativi sono Nitrosomonas e Nitrobacter) che trasformano le sostanze nocive in innocue. \nLa filtrazione chimico/fisica viene in genere espletata tramite carbone attivo.\nTipologie.\nCi sono diverse tipologie di filtri; variano, infatti, in base alle esigenze dell'acquario e logistiche.\nIl tipo di filtro pi\u00f9 semplice, ma non meno funzionale, \u00e8 il cosiddetto filtro interno: un contenitore in materiale plastico \u00e8 attaccato a una delle parti dell'acquario; all'interno \u00e8 posizionata una pompa che risucchia acqua attraverso alcuni fori presenti nel contenitore, la spinge prima attraverso una o pi\u00f9 spugne (filtrazione meccanica) e successivamente attraverso il materiale biologico (sassi porosi come il matrix, cannolicchi di vari materiali che permettono l'annidamento dei batteri). Talvolta sono inseriti anche altri materiali per la filtrazione chimica come il carbone attivo (trattiene le sostanze, ad esempio a seguito di un trattamento). Il vantaggio \u00e8 che di fatto l'acqua non esce mai dall'acquario, oltre alla manutenzione semplice e ai costi bassi. Lo svantaggio risulta essere legato al volume che occupa \"all'interno\" della vasca e, in alcuni casi, pu\u00f2 non essere sufficiente il volume di materiale biologico che si riesce a inserire all'interno.\nPer cercare di risolvere alcune delle problematiche dei filtri interni, si sono realizzati i filtri esterni: il funzionamento \u00e8 pressappoco analogo ai precedenti, la differenza \u00e8 che non si trova fisicamente all'interno dell'acquario bens\u00ec all'esterno. Con un sistema di tubi l'acqua viene pescata dall'acquario, viene convogliata al filtro (spesso inserito sotto l'acquario, all'interno di un mobile) viene filtrata e rispedita in vasca. Il vantaggio \u00e8 che non occupano spazio all'interno dell'acquario e permettono di inserire al loro interno grandi volumi di materiali filtranti. Lo svantaggio \u00e8 il costo maggiore, necessitano di una manutenzione pi\u00f9 regolare, talvolta sono pi\u00f9 rumorosi (dipende dal modello e soprattutto dal sito di installazione; viceversa pu\u00f2 risultare anche pi\u00f9 silenzioso di uno interno), in caso di perdite l'acqua esce dall'acquario, necessitano di pompe pi\u00f9 potenti (maggiore prevalenza per spingere l'acqua verso l'alto).\nUn ulteriore tipo \u00e8 quello a zainetto che cerca di trarre i benefici di entrambi: solo una piccola parte del filtro \u00e8 immersa in acqua e la restante (zaino) \u00e8 all'esterno del vetro. Il vantaggio sono che nei modelli pi\u00f9 recenti la pompa \u00e8 immersa in acqua e risulta essere autoinnescante come nei filtri interni e non necessita di potenze elevate, \u00e8 presente uno spazio piuttosto ampio nello zaino per accogliere un buon volume di materiali filtranti e non occupa spazio all'interno dell'acquario. Lo svantaggio \u00e8 che si presta bene negli acquari aperti, tendenzialmente meno in quelli con chiusura superiore poich\u00e9 la chiusura di solito non permette di inserirlo (salvo che non si proceda a modifica del coperchio).\nNegli acquari marini la tendenza \u00e8 di non avere un vero e proprio filtro, bens\u00ec avere rocce vive all'interno dell'acquario che effettuano il ciclo dell'azoto (parimenti alla filtrazione biologica vista per quelli di acqua dolce), pompa di risalita dell'acqua e schiumatoio per rimuovere le proteine presenti in acqua prima che i batteri le trasformino in nitrato (ultima fase del ciclo dell'azoto)."}
{"id": "2489770", "revid": "363629", "url": "https://it.wikipedia.org/wiki?curid=2489770", "title": "Obiettivi Canon EF 85mm", "text": "Gli obiettivi Canon EF 85mm sono una serie di obiettivi medio tele fissi prodotti da Canon che condividono la stessa lunghezza focale. Queste lenti hanno un attacco Canon EF, compatibile con corpi macchina Canon EOS.\nLe lunghezze focali che vanno da 70mm a 200mm sono solitamente usate per i ritratti. La lunghezza focale di questa serie di obiettivi \u00e8 pertanto all'estremit\u00e0 inferiore di questo intervallo. Questa lunghezza focale \u00e8 solitamente usata per primi o primissimi piani, o per fotografia floreale. Ci\u00f2 rende questa lente molto usata per fotografare matrimoni, compleanni ed altri eventi di gruppo.\nQuando \u00e8 utilizzata su una DSLR con sensore APS-C a formato ridotto, questi obiettivi hanno un angolo di campo equivalente a quello di un obiettivo 136mm utilizzato su sensore full frame. Con un corpo con sensore APS-H, l'angolo di campo equivalente \u00e8 quello di un obiettivo 110mm.\nSono disponibili 4 obiettivi EF 85mm, dei quali 2 sono della serie L.\nCanon EF 85mm f/1.2L USM.\nIl Canon EF 85mm f/1.2L USM \u00e8 un obiettivo professionale serie L. Canon lo definisce come \"la lente da ritratto definitiva\", ed \u00e8 spesso considerato essere una delle migliori lenti da ritratto mai prodotte. \u00c8 la pi\u00f9 lunga dei due obiettivi f/1.2 prodotti da Canon; l'altro \u00e8 infatti il Canon EF 50mm f/1.2L. \u00c8 costruito con un corpo e un attacco in metallo, con una ghiera di messa a fuoco in gomma ed estremit\u00e0 in plastica. Presenta inoltre una finestrella con le distanze di messa a fuoco e indice per la messa a fuoco per pellicole infrarosse. Un diaframma circolare ad 8 lamelle con apertura massima f/1.2 consente a quest'obiettivo di creare effetti di profondit\u00e0 e di sfocato molto gradevoli. Lo schema ottico comprende 8 elementi, tra cui una lente asferica, che rende quest'ottica molto nitida. Questa lente usa un sistema di messa a fuoco con elementi anteriori flottanti, grazie ad un motore USM ad anello. La velocit\u00e0 dell'autofocus di questa lente non \u00e8 molto elevata, pertanto fotografare soggetti in rapido movimento pu\u00f2 essere difficoltoso. La messa a fuoco manuale \u00e8 consentita dalla ghiera, che per\u00f2 non ha una connessione diretta agli elementi della lente; pertanto, la messa a fuoco manuale \u00e8 possibile solo quando la fotocamera \u00e8 accesa. La lente frontale non ruota durante la messa a fuoco, ma si estende.\nCanon EF 85 mm f/1.2L II USM.\nIl nuovo Canon EF 85mm f/1.2L II USM \u00e8 identico al precedente 85mm f/1.2L USM per quanto riguarda schema ottico e l'estetica, ma \u00e8 stato aggiornato con un nuovo processore pi\u00f9 veloce, un autofocus pi\u00f9 veloce, ed elementi trattati per ridurre eventuali problemi di flare ed immagini fantasma quando utilizzato su DSLR.\nCanon EF 85mm f/1.4L IS USM.\nL'obiettivo Canon EF 85mm f/1.4L IS USM \u00e8 l'ultimo obiettivo aggiunto alla serie degli 85mm. \u00c8 stato introdotto nell'agosto 2017 e presenta un'apertura che \u00e8 solo 1/3 di diaframma pi\u00f9 chiusa del fratello 1.2. Contrariamente agli altri, ha la stabilizzazione IS di ultima generazione che garantisce un stabilizzazione equivalente a 4 stop. \nCanon EF 85mm f/1.8 USM.\nIl Canon EF 85mm f/1.8 USM \u00e8 un obiettivo consumer. \u00c8 il fratello minore del Canon EF 100mm f/2.0 USM, ed \u00e8 costruito in modo molto simile; presenta un corpo in plastica ed un attacco in metallo. Ha una finestrella con le distanze di messa a fuoco ed un indice per la messa a fuoco con pellicole infrarosse. Un diaframma circolare con 8 lamelle consente di creare effetti di profondit\u00e0 e di sfocato apprezzabili. Lo schema ottico comprende 9 elementi, senza lenti particolari. Utilizza un sistema di messa a fuoco interno, grazie ad un motore USM ad anello; la messa a fuoco automatica \u00e8 molto veloce. La lente frontale non ruota e non si estende durante la messa a fuoco."}
{"id": "2489772", "revid": "124239978", "url": "https://it.wikipedia.org/wiki?curid=2489772", "title": "Karen Carpenter", "text": "Biografia.\nNata in Connecticut, ha iniziato a suonare e cantare negli anni '60 e, nei primi anni di attivit\u00e0 artistica, dal 1965 al 1968 circa, fond\u00f2 un trio chiamato \"The Richard Carpenter Trio\", insieme a Wes Jacobs e a suo fratello Richard. Proprio insieme a suo fratello, durante gli anni '70, form\u00f2 il duo The Carpenters.\nLa morte.\nKaren soffriva di anoressia nervosa e, dopo aver vissuto sette anni con tale stato patologico, mor\u00ec il 4 febbraio 1983 per complicazioni cardiache.\nLa cantante, sin dalle scuole superiori, si mise a dieta e in alcune foto del 1973 la si vede appesantita. Alta 1,63 m, pesava 66\u00a0kg e decise di praticare la dieta Stillman, con cui raggiunse velocemente i 54\u00a0kg per poi passare nel settembre 1975 a 41\u00a0kg, apparendo smunta al pubblico dei concerti. Questo le provoc\u00f2 gravi scompensi ormonali al punto da essere costretta nel settembre 1982 ad assumere Levotiroxina e a subire la nutrizione parenterale.\nIl trattamento le fece riprendere 14\u00a0kg e attestarsi intorno ai 49\u00a0kg, ma fu un trattamento troppo veloce al punto da crearle problemi cardiaci. Il 4 febbraio 1983 ebbe un collasso e i paramedici accorsi misurarono un battito cardiaco ogni 10 secondi. L'autopsia rivel\u00f2 una glicemia di 1110\u00a0mg/dl (superiore alle 10 volte il tollerabile) e un'overdose di farmaci "}
{"id": "2489775", "revid": "834", "url": "https://it.wikipedia.org/wiki?curid=2489775", "title": "Globe of the Great Southwest", "text": "Il Globe of the Great Southwest \u00e8 un teatro situato a Odessa, in Texas. \u00c8 una replica del Globe Theatre di Londra e ogni estate vede le rappresentazioni delle opere di William Shakespeare.\nLa prima idea di costruire un teatro simile fu concepita negli anni cinquanta in una scuola superiore locale. Successivamente venne messa in pratica e la costruzione inizi\u00f2 nel 1958. Il teatro fu completato nel 1968 e nello stesso anno inizi\u00f2 la propria attivit\u00e0."}
{"id": "2489776", "revid": "1543377", "url": "https://it.wikipedia.org/wiki?curid=2489776", "title": "Cinzia Savi Scarponi", "text": "\u00c8 stata una nuotatrice polivalente, la migliore in Italia prima nello stile libero e poi nella farfalla e nei misti e capace di vincere pi\u00f9 di 10 titoli in un anno quando non c'erano ancora i campionati invernali. In quegli anni il nuoto europeo era dominato dalla squadra della Germania dell'est, capace di vincere ai campionati europei quasi tutti i titoli in campo femminile; per le atlete delle altre nazioni non c'era quasi possibilit\u00e0 di vincere, e questo ha limitato molto il successo della sua carriera internazionale.\nCarriera.\n\u00c8 salita per la prima volta sul podio ai campionati italiani ancora dodicenne, nel 1976; l'anno dopo i suoi progressi erano tali da farle vincere quattro titoli nazionali e migliorare tre volte il primato italiano dei 100 m stile libero (diventando la prima a scendere sotto il minuto nella distanza, 59\"97 ai Campionati italiani estivi di nuoto 1977 di Chiavari) e due quello dei 100 m farfalla. In estate \u00e8 stata convocata per i campionati europei assoluti di J\u00f6nk\u00f6ping in cui ha nuotato con Cristina Ponteprimo, Paola Biagini e Silvia Blosi la finale della staffetta 4\u00d7100 m stile libero che \u00e8 arrivata settima.\nNel 1978 ha vinto dieci titoli nazionali tra individuali e staffette e continuato a migliorare primati italiani (a fine carriera saranno oltre quaranta complessivamente); con la nazionale ha contribuito alla prima vittoria dell'Italia in coppa latina quando in aprile ha superato la Francia a San Juan di Porto Rico. A luglio ha debuttato ai campionati europei \"giovanili\" a Firenze in cui ha vinto l'oro nei 100 m delfino in 1'02\"00 e l'argento nei 200 m misti. Un mese dopo ha partecipato ai campionati mondiali di Berlino ovest dove con 1'03\"16 ha solo sfiorato l'ingresso in finale nei 100 m farfalla, eliminata per dodici centesimi.\nAnche il 1979 \u00e8 stato un anno di successo, sia in Italia con nove titoli vinti che nelle gare internazionali: ad aprile a Rio de Janeiro ha partecipato alla Coppa latina vincendola ancora; In estate \u00e8 stata convocata per gli ottavi Giochi del Mediterraneo di Spalato dove in cinque gare (100 e 200 m farfalla, 400 m misti e staffette 4\u00d7100 m a stile libero e mista) ha vinto cinque medaglie d'oro. L'anno dopo ha cambiato un po' il suo programma di gare, preferendo il delfino e i misti allo stile libero ma rimanendo competitiva, con undici ori conquistati ai campionati nazionali. In questi due stili non \u00e8 stata battuta ai campionati nazionali sino al termine della carriera. Convocata a Mosca per i Giochi Olimpici, \u00e8 stata eliminata in batteria nelle gare a farfalla ed \u00e8 arrivata quinta nella finale della staffetta 4\u00d7100 m mista con Laura Foralosso, Sabrina Seminatore e Monica Vallarin.\nIl 1981 \u00e8 stato l'anno di maggiore successo in campo nazionale con \"tredici\" titoli vinti in tutto. Con la nazionale ha partecipato alla coppa latina vincendo quattro gare individuali e ai campionati europei di Spalato in cui \u00e8 arrivata alle finali individuali dei 100 m farfalla, quarta, e dei 200 m misti, quinta: inoltre con Manuela Carosi, Sabrina Seminatore e Silvia Persi \u00e8 giunta sesta con la 4\u00d7100 m mista. L'anno dopo ha vinto ancora le \"sue\" gare sia ai campionati italiani che alla coppa latina, nei 100 m delfino per la quinta volta consecutiva; Ad agosto \u00e8 stata convocata per i campionati del mondo di Guayaquil in cui \u00e8 arrivata alla finale individuale nei 100 m farfalla (unica italiana a disputare una finale in quell'edizione dei Mondiali) e alla finale B nei 200 m misti.\nAll'inizio del 1983 ha manifestato propositi di ritiro e non ha partecipato ai campionati primaverili tornando poi sulla sua decisione, fatto positivo per la sua carriera: in luglio alle universiadi di Edmonton ha vinto tre medaglie d'argento nei 100 m farfalla e nei 200 e 400 m misti; un mese dopo agli europei di Roma ha nuotato in quattro finali: quarta nei 200 e nei 400 m misti, ha vinto la sua unica medaglia europea nei 100 m farfalla, terza dietro alle tedesche dell'est ed \u00e8 arrivata al settimo posto con la 4\u00d7100 m mista con lo stesso quartetto di Spalato. Infine ai Giochi del Mediterraneo a settembre ha vinto quattro medaglie d'oro nei 100 e 200 m delfino, nei 200 m misti e con la staffetta mista.\nIn carriera ha stabilito primati italiani nei 100 m stile libero, 200 m stile libero, nei 100 m e 200 m farfalla, nei 200 m e 400 m misti oltre che nella staffetta, sia in stile libero che mista. In particolare il primato dei 100 m delfino \u00e8 resistito 14 anni e quello dei 200 m misti \u00e8 durato dal 1983 al 2000. Si \u00e8 ritirata prima dei giochi di Los Angeles del 1984, dove c'\u00e8 stato il boicottaggio dei paesi del blocco sovietico. Dopo il ritiro ha collaborato anche con RAI International, dove ha condotto diverse trasmissioni sportive.\nPrimati.\nQuesti i suoi primati personali in vasca da 50 metri:\nPalmar\u00e8s.\nCampionati italiani.\n42 titoli individuali e 22 in staffette, cos\u00ec ripartiti:\n\"nd = non disputati\""}
{"id": "2489781", "revid": "7336", "url": "https://it.wikipedia.org/wiki?curid=2489781", "title": "SoCalled", "text": ""}
{"id": "2489785", "revid": "6923", "url": "https://it.wikipedia.org/wiki?curid=2489785", "title": "Paul Rousset", "text": ""}
{"id": "2489787", "revid": "25695071", "url": "https://it.wikipedia.org/wiki?curid=2489787", "title": "Jones (Scuola di polizia)", "text": ""}
{"id": "2489788", "revid": "599013", "url": "https://it.wikipedia.org/wiki?curid=2489788", "title": "Mattia Soloperto", "text": "Carriera.\nSoloperto ha iniziato a giocare a pallacanestro nella \"Pallacanestro Ferrara\" nel 1994. A quindici anni (1995) dopo diversi provini per club come Treviso, Cant\u00f9, e Milano sceglie di passare alla Fortitudo Bologna, club in quel momento tra i migliori in Europa, dove disputa quattro anni nel settore giovanile conquistandosi un posto anche in Nazionale Under 18 e Under 20, fino ad entrare nel roster della prima squadra nell'anno dello scudetto (1999-2000).\nHa successivamente militato in altre compagini italiane, sempre in Legadue, fino al trasferimento nel 2008 a Trapani in Serie A Dilettanti, squadra che conquista la finale promozione nello stesso anno.\nIl 23 agosto 2011 firma un contratto con la Sidigas Avellino in Serie A.\nNel 2013 gioca per la Proger Chieti nel campionato DNA Adecco Silver disputando un ottimo campionato.\nDalla stagione 2014/2015 \u00e8 in forza alla Pallacanestro Orzinuovi, militante nel campionato DNB, girone B. Nella stagione 2015/2016 gioca a Ferrara in LegaDue, squadra della sua citt\u00e0 natale.\nNazionale.\nSoloperto ha militato nella Nazionale di pallacanestro dell'Italia Under 20 nel 1999, disputando sei incontri nel girone qualificatorio degli Europei di Ohrid.\nHa militato anche nella Nazionale di pallacanestro dell'Italia Under 18, prendendo parte alle qualificazioni ed alle fasi finali degli Europei a Varna nel 1998."}
{"id": "2489789", "revid": "1543377", "url": "https://it.wikipedia.org/wiki?curid=2489789", "title": "Nino Bertolaia", "text": "\u00c8 stato presidente della Federazione Italiana Scherma dal 1952 al 1959."}
{"id": "2489790", "revid": "767487", "url": "https://it.wikipedia.org/wiki?curid=2489790", "title": "Mind Control (Stephen Marley)", "text": "Mind Control \u00e8 un album del cantante reggae giamaicano Stephen Marley, pubblicato dalla Universal Music nel 2007."}
{"id": "2489792", "revid": "6923", "url": "https://it.wikipedia.org/wiki?curid=2489792", "title": "Louis Prat", "text": ""}
{"id": "2489794", "revid": "599013", "url": "https://it.wikipedia.org/wiki?curid=2489794", "title": "Curt Dahlgren", "text": ""}
{"id": "2489796", "revid": "1793900", "url": "https://it.wikipedia.org/wiki?curid=2489796", "title": "Big Tex", "text": "Big Tex era una statua alta 16 m che costituiva l'icona e la mascotte dell'annuale \"State Fair of Texas\" di Dallas, negli Stati Uniti.\nStoria.\nIl pupazzo indossava stivali, un cappello e una camicia le cui taglie misuravano rispettivamente 70, 75 e 180, nonch\u00e9 un paio di jeans XXXXXL.\nBig Tex \u00e8 stato presente ad ogni edizione della festa dal 1952 al 2012 quando, il 19 ottobre di quell'anno, \u00e8 andato completamente distrutto durante un incendio. Venne ricostruito durante l'anno seguente."}
{"id": "2489797", "revid": "827882", "url": "https://it.wikipedia.org/wiki?curid=2489797", "title": "JB Horns", "text": ""}
{"id": "2489802", "revid": "599013", "url": "https://it.wikipedia.org/wiki?curid=2489802", "title": "Carl Gripenstedt", "text": ""}
{"id": "2489806", "revid": "767487", "url": "https://it.wikipedia.org/wiki?curid=2489806", "title": "John Emrys Lloyd", "text": ""}
{"id": "2489807", "revid": "287204", "url": "https://it.wikipedia.org/wiki?curid=2489807", "title": "Fred Wesley", "text": "I generi musicali di elezione di Wesley sono il jazz e soprattutto il funk; sono di rilievo particolare le sue collaborazioni con James Brown, Maceo Parker e George Clinton durante gli anni '60 e '70.\nLa sua lunga carriera gli ha permesso di collaborare, oltre che con Brown, Clinton e Parker, con artisti come Ray Charles, Lionel Hampton, Randy Crawford, Vanessa Williams, The SOS Band, Cameo, Van Morrison, Socalled e De La Soul.\nBiografia.\nNato a Columbus, Georgia, figlio di un insegnante e direttore di big band, da bambino prese lezioni di pianoforte e tromba, passando poi definitivamente al trombone all'et\u00e0 di 12 anni.\nIl suo stile molto ritmico e preciso lo hanno reso noto come uno dei trombonisti funk di riferimento: insieme a Maceo Parker e Pee Wee Ellis era uno dei membri fondamentali della sezione fiati dei gruppi di James Brown, suonando in numerosi brani di successo come \"Say it Loud - I'm Black and I'm Proud\" e \"Mother Popcorn\" e anche come coautore di \"Hot Pants\".\nNegli anni '70 ebbe anche la funzione di band leader e direttore musicale del gruppo di James Brown The J.B.'s, componendo ed arrangiando in prima persona per il gruppo.\nNel 1975 lasci\u00f2 i J.B.'s per collaborare con George Clinton ed i suoi vari progetti (Parliament e Funkadelic), e anche incidendo in proprio con un gruppo satellite di questi progetti , chiamato The Horny Horns.\nNel 1978 si un\u00ec all'orchestra di Count Basie, ampliando dunque il suo orizzonte artistico al jazz. Il suo primo album jazz come leader \u00e8 \"To Someone\" del 1988, seguito da \"New Friends\" (1990), \"Comme Ci Comme Ca\" (1991) e \"Swing and Be Funky\" ed \"Amalgamation\" (dal vivo, 1994).\nNei primi anni '90 Wesley torn\u00f2 a collaborare con i JB Horns (con Pee Wee Ellis e Maceo Parker). Quando Pee Wee Ellis lasci\u00f2 il gruppo prese il nome di The Maceo Parker Band, e Wesley ne fece parte fino al 1996 quando fond\u00f2 la sua band: The Fred Wesley Group.\nNel 2002 Wesley ha scritto una autobiografia intitolata \"Hit Me, Fred: Recollections of a Sideman\" (ISBN 0-8223-2909-3), an autobiography about his life as a sideman.\nNello stesso anno ha registrato un album dal titolo \"Cuda Wuda Shuda\" con un gruppo dal nome Fred Wesley Band.\nFra il 2004 ed il 2006 \u00e8 stato anche professore aggiunto presso il \"Jazz Studies department\" nella \"School of Music\" dell'University of North Carolina at Greensboro (UNCG)."}
{"id": "2489808", "revid": "1149807", "url": "https://it.wikipedia.org/wiki?curid=2489808", "title": "Iczer Girl Iczelion", "text": " \u00e8 una serie di due OAV fantascientifici prodotti nel 1995 dalla Anime International Company, sequel di \"Iczer Reborn\".\nTrama.\nKai Nagisa, una normale studentessa con il sogno di diventare una wrestler professionista (nonostante lei stessa sia piuttosto paurosa e debole), viene contattata da un robot conosciuto come Iczel. Iczel le chiede aiuto per salvare la Terra da una misteriosa razza aliena chiamata Geas e guidata da Chaos e Cross. Per combattere gli invasori, Nagisa deve fondersi con Iczel e diventare il guerriero androide chiamato \"Iczelion\". Inizialmente riluttante ad accettare all'improvviso un compito cos\u00ec importante e combattere contro altri guerriere alieni, Nagisa dovr\u00e0 affrontare le proprie paure e prendersi le proprie responsabilit\u00e0 per la salvezza del pianeta."}
{"id": "2489811", "revid": "599013", "url": "https://it.wikipedia.org/wiki?curid=2489811", "title": "Heinrich Moos", "text": ""}
{"id": "2489812", "revid": "357043", "url": "https://it.wikipedia.org/wiki?curid=2489812", "title": "Malabaila", "text": ""}
{"id": "2489814", "revid": "1305772", "url": "https://it.wikipedia.org/wiki?curid=2489814", "title": "Giannino Zanelli", "text": "Biografia.\nModenese di Pavullo nel Frignano (dove gli \u00e8 stata intitolata una via cittadina) da ragazzo si trasfer\u00ec con la famiglia a Loreo (RO) seguendo il padre Dario, medico condotto, che lo lasci\u00f2 orfano nel 1912. Tornato in Emilia con la madre Giuseppina Berti, a diciannove anni lasci\u00f2 gli studi giuridici all'Universit\u00e0 di Bologna per dedicarsi al giornalismo lavorando inizialmente per il quotidiano cattolico bolognese \"L'Avvenire d'Italia\". Qui rimase, salvo una breve parentesi nel 1919 come redattore capo dell'altro quotidiano cittadino \"Il Progresso\", fino al 1930 occupandosi anche della critica teatrale sotto la direzione di Raimondo Manzini.\nIn quell'anno Achille Malavasi lo port\u00f2 al \"Resto del Carlino\", dove Zanelli rimase fino al 1964 (anche qui con la parentesi degli ultimi anni della seconda guerra mondiale) dapprima come critico teatrale, poi come redattore capo e, dal 1953, con i direttori Vittorio Zincone e Giovanni Spadolini, come responsabile del settore culturale. La sua lunga e feconda attivit\u00e0 (anche con lo pseudonimo di Lector) si esplic\u00f2 dunque sia in campo redazionale, la cosiddetta \"cucina\" del giornale, sia nella produzione di recensioni e di elzeviri (Enzo Colombo lo defin\u00ec \u00abfine narratore ed elzevirista\u00bb). Segu\u00ec con passione gli eventi culturali del suo tempo dedicandosi in particolare all'evoluzione della letteratura e della drammaturgia. N\u00e9 disdegn\u00f2 di impegnarsi direttamente in entrambi i campi: nel primo con la pubblicazione di alcuni testi narrativi, nell'altro sostenendo attivamente la rinascita del teatro dialettale bolognese.\nFu amico e corrispondente di Riccardo Bacchelli e Marino Moretti, oltre che uno dei primi maestri di giornalismo di Enzo Biagi, come dallo stesso ricordato in vari articoli e nel libro \"L'albero dei fiori bianchi\", dove lo giudic\u00f2 \u00abscrittore casto, sottile\u00bb. Scrisse articoli per numerosi altri giornali come il \"Giornale di Genova\", \"Il Messaggero\", \"Il Tempo\", il \"Corriere del Ticino\", \"L'osservatore politico letterario\" di Milano, e per le riviste \"Aemilia\", \"Lo Scoltenna\" e quella di cultura e studi locali \"Rassegna Frignanese\". Mor\u00ec praticamente ancora con la penna in mano e i suoi ultimi articoli vennero pubblicati postumi.\nLa sua biblioteca, ricca di preziose edizioni teatrali del primo Novecento e di alcune collane letterarie degli anni venti e trenta, fa ora parte, insieme a quella cinematografica del figlio Dario, del Fondo Zanelli istituito nel 2005 presso la biblioteca Renzo Renzi della Cineteca di Bologna."}
{"id": "2489821", "revid": "599013", "url": "https://it.wikipedia.org/wiki?curid=2489821", "title": "Ernst Baylon", "text": ""}
{"id": "2489823", "revid": "99454987", "url": "https://it.wikipedia.org/wiki?curid=2489823", "title": "Richard Br\u00fcnner", "text": ""}
{"id": "2489825", "revid": "149485", "url": "https://it.wikipedia.org/wiki?curid=2489825", "title": "Sandy Saddler", "text": "Campione del mondo dei pesi piuma dal 1948 al 1949 e dal 1950 al 1957.\nLa International Boxing Hall of Fame lo ha riconosciuto tra i pi\u00f9 grandi pugili di ogni epoca.\nGli inizi.\nIncominci\u00f2 la carriera professionistica nel 1944.\nCarriera da professionista.\nCelebri le sfide combattute con Willie Pep, Joe Brown e Flash Elorde."}
{"id": "2489828", "revid": "1782831", "url": "https://it.wikipedia.org/wiki?curid=2489828", "title": "ACF Fiorentina 2009-2010", "text": "Questa voce raccoglie le informazioni riguardanti l'ACF Fiorentina nelle competizioni ufficiali della stagione 2009-2010.\nStagione.\nConfermato in panchina Prandelli, la Fiorentina cede Felipe Melo alla Juventus in cambio di Marchionni. Anche per questa edizione della Champions League, i viola sono qualificati ai preliminari: il portoghese Sporting Lisbona viene battuto per la regola dei gol fuori casa, essendo il punteggio totale un 3-3. Nella fase a gironi ritrova il Lione, che nel primo turno si impone 1-0. In campionato, la Fiorentina \u00e8 seconda dopo 6 turni: un rigore di Joveti\u0107 permette di piegare il . Lo stesso montenegrino, 3 giorni dopo, decide la gara con il Liverpool segnando una doppietta. Contro il Debrecen, \u00e8 invece Mutu ad andare in gol per 2 volte: i viola trionfano per 4-3. Al ritorno, gli ungheresi escono sconfitti per 5-2 dal Franchi. A fine novembre, dopo la sconfitta in campionato con il Parma (contro cui l'ex Gilardino marca 2 reti), il successo di misura sui transalpini vale il passaggio agli ottavi. In Coppa Italia elimina Chievo e Lazio, grazie alle realizzazioni del romeno. Il centravanti riceve per\u00f2 una squalifica di 9 mesi, risultando positivo ai test per il doping.\nIn Europa, i viola sono estromessi dal Bayern Monaco, che l'anno precedente avevano sfidato ai gironi. La gara di andata finisce 2-1 in favore dei tedeschi, con le recriminazioni dei toscani per un'espulsione ritenuta eccessiva e il gol del 2-1 segnato in fuorigioco. Nel ritorno, la vittoria per 3-2 non \u00e8 sufficiente: a passare il turno \u00e8 la formazione bavarese, futura finalista, per il maggior numero di reti esterne. Il successivo incontro conferma il buon stato di forma dei viola, che sconfiggono il Napoli al San Paolo: i partenopei erano ancora imbattuti tra le mura amiche. La settimana dopo, nel 3-0 ai danni del Genoa, Babacar diviene il pi\u00f9 giovane straniero a segnare in A (all'et\u00e0 di 17 anni e 3 giorni). Eliminata dall'Inter nelle semifinali di coppa nazionale, la Fiorentina chiude il torneo all'undicesimo posto a 47 punti rimanendo fuori dalle competizioni continentali.\nMaglie e sponsor.\nLo sponsor tecnico per la stagione 2008-2009 \u00e8 Lotto, mentre lo sponsor ufficiale \u00e8 Toyota. Lo sponsor \u00e8 al centro della maglia, mentre lo sponsor tecnico e il logo della squadra si trovano al di sopra, rispettivamente sulla destra e sulla sinistra.\nLa divisa casalinga presenta una maglia di colore viola con girocollo e maniche dello stesso colore, con una mezzaluna posta per orizzontale color oro all'altezza dell'inizio del busto e con i loghi della Lotto sulle maniche. I calzoncini sono viola e presentano i bordi dorati con il logo della squadra sulla gamba destra. I calzettoni sono viola con stemma della societ\u00e0 e sponsor tecnico sulla parte centrale. Il numero e il nome sulla maglia sono dorati cos\u00ec come il numero sui calzoncini posto sulla gamba sinistra.\nLa divisa da trasferta presenta una maglia di colore bianco con girocollo e maniche dello stesso colore, con una mezzaluna posta per orizzontale color viola all'altezza dell'inizio del busto e con i loghi della Lotto sulle maniche. I calzoncini sono bianchi con il logo della squadra sulla gamba destra. I calzettoni sono bianchi con stemma della societ\u00e0 e sponsor tecnico sulla parte centrale. Il numero e il nome sulla maglia sono viola cos\u00ec come il numero sui calzoncini posto sulla gamba sinistra.\nLa terza divisa presenta una maglia di colore rosso con girocollo e maniche dello stesso colore, con una mezzaluna posta per orizzontale color bianco all'altezza dell'inizio del busto e con i loghi della Lotto sulle maniche. I calzoncini sono rossi con il logo della squadra sulla gamba destra. I calzettoni sono rossi con stemma della societ\u00e0 e sponsor tecnico sulla parte centrale. Il numero e il nome sulla maglia sono bianchi cos\u00ec come il numero sui calzoncini posto sulla gamba sinistra.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria"}
{"id": "2489829", "revid": "1982", "url": "https://it.wikipedia.org/wiki?curid=2489829", "title": "Ronde van Vlaanderen", "text": ""}
{"id": "2489832", "revid": "106347566", "url": "https://it.wikipedia.org/wiki?curid=2489832", "title": "Kurt Ettinger", "text": ""}
{"id": "2489833", "revid": "287204", "url": "https://it.wikipedia.org/wiki?curid=2489833", "title": "Folleville (accampamento romano)", "text": "Il campo militare romano di Folleville si trova nei pressi del comune francese di Folleville, nel dipartimento della Somme, nella regione della Piccardia. Fa parte di tutta una serie di fortificazioni realizzate o potenziate all'epoca di Augusto, ai fini della romanizzazione della Gallia (in questo caso della trib\u00f9 degli Ambiani) e dell'occupazione della Germania e della sua trasformazione in provincia romana.\nStoria.\nDa Augusto a Germanico (29 a.C. - 16 d.C.).\nQuesto \"castra\" militare di epoca augustea, potrebbe risalire agli anni antecedenti la \"grande offensiva\" messa in atto da Augusto tramite i suoi generali (primo fra tutti il figliastro Druso maggiore), a partire dal 12 a.C. Druso, infatti, comp\u00ec la prima spedizione in territorio germanico, dopo aver respinto un'invasione di Sigambri, Tencteri ed Usipeti. Penetr\u00f2, quindi, all'interno del territorio germano, passando per l'isola dei Batavi (probabili alleati di Roma) e devastando le terre di Usipeti e Sigambri. Dopo aver disceso con una flotta il Reno in direzione del Mare del Nord, si rese alleati i Frisi e penetr\u00f2 nel territorio dei Cauci.\nQuesto \"castra\" legionario potrebbe, pertanto, aver costituito per il ventennio successivo una sorta di \"riserva militare\" nelle retrovie del limes del basso Reno o una base di approvvigionamento per le successive campagne in territorio germanico fino a quelle di Germanico del 14-16.\nAl termine di queste ultime operazioni del 16, l'imperatore romano Tiberio creava due nuove \"aree militarizzate\" ad ovest del fiume Reno, divenute settant'anni pi\u00f9 tardi le nuove province della Germania inferiore e della superiore. In questa circostanza, o forse alcuni anni prima il \"castra\" di Folleville potrebbe aver \"chiuso\"."}
{"id": "2489834", "revid": "266224", "url": "https://it.wikipedia.org/wiki?curid=2489834", "title": "Flora fauna &amp; cemento", "text": ""}
{"id": "2489835", "revid": "1793900", "url": "https://it.wikipedia.org/wiki?curid=2489835", "title": "Houston Livestock Show and Rodeo", "text": "Lo Houston Livestock Show and Rodeo, chiamato anche RodeoHouston, \u00e8 la maggiore mostra di bestiame e competizione di rodeo del mondo. Si tiene tra febbraio e marzo e nel 2007 ha attirato 2 milioni di visitatori, che hanno richiesto l'intervento di oltre 21.000 volontari di 100 associazioni diverse.\nA margine della festa si esibiscono anche numerosi cantanti di fama mondiale. Tra quelli che si sono esibiti qui si ricordano Demi Lovato, Hannah Montana, i Jonas Brothers, Selena, Elvis Presley, George Strait, Reba McEntire, Garth Brooks, Willie Nelson e Lynyrd Skynyrd."}
{"id": "2489836", "revid": "1543377", "url": "https://it.wikipedia.org/wiki?curid=2489836", "title": "Nazionale Under-21 di calcio dell'Albania", "text": "La Nazionale di calcio dell'Albania Under-21 \u00e8 la rappresentativa calcistica Under-21 maschile di calcio della Federata Shqiptare e Futbollit, il cui nome ufficiale \u00e8 Nazionale Under-21, che rappresenta l'Albania nelle varie competizioni ufficiali o amichevoli riservate alle squadre nazionali Under-21, ed \u00e8 posta sotto l'egida della federazione calcistica albanese.\nPartecipa al campionato europeo di categoria, che si tiene ogni due anni.\nRosa attuale.\nLista dei giocatori convocati per la partita valida per le qualificazioni agli Europei Under-21 del 2021 contro l'Inghilterra Under-21 del 15 novembre 2019.\nPresenze e reti aggiornate al \"15 novembre 2019\".\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\n! colspan=\"9\" style=\"background:#b0d3fb; text-align:left;\"|\nRecord individuali.\n\"Aggiornato al 15 novembre 2019\".\nStatistiche allenatori.\n\"Aggiornate al 15 novembre 2019.\""}
{"id": "2489838", "revid": "599013", "url": "https://it.wikipedia.org/wiki?curid=2489838", "title": "Karl Hanisch", "text": ""}
{"id": "2489839", "revid": "599013", "url": "https://it.wikipedia.org/wiki?curid=2489839", "title": "Npk", "text": ""}
{"id": "2489840", "revid": "767487", "url": "https://it.wikipedia.org/wiki?curid=2489840", "title": "The Crests", "text": "The Crests furono un gruppo musicale di Rhythm and blues degli anni '50, provenienti da New York. La loro canzone pi\u00f9 popolare \u00e8 senza dubbio Sixteen Candles, che raggiunse il secondo posto nella classifica \"Billboard Hot 100\" del 1958; inoltre vendette oltre un milione di copie, aggiudicandosi il disco d'oro.\nStoria.\nIl gruppo fu fondato da J. T. Carter, e ad esso si unirono Talmoudge Gough, Harold Torres, e Patricia Van Dross. Carter trov\u00f2 come voce principale Johnny Mastrangelo (solo pi\u00f9 tardi Johnny Maestro). Il gruppo ottenne numerosi successi negli anni '50, tra i quali Sixteen Candles, \"In the Still of the Nite\", \"Step By Step\" e \"The Angels Listened In\".\nMaestro lasci\u00f2 il gruppo per intraprendere una carriera solista, e si sarebbe unito ai \"The Del-Satins\". Il suo posto fu preso da James Ancrum. Il gruppo registr\u00f2 un nuovo singolo, \"Little Miracles\", che fu il primo a non entrare tra i primi cento nelle classifiche. Dopo il singolo Gough abbandon\u00f2 il gruppo, e fu presto rimpiazzato da Gary Lewis, ma nonostante ci\u00f2 la loro popolarit\u00e0 cominci\u00f2 a calare molto.\nPure Van Dross e Torres lasciarono il gruppo verso la fine degli anni '60; il gruppo, formato ancora da Cartere, Ancrum e Lewis, si divise nel 1978.\nNel 1980 Carter riform\u00f2 il gruppo. Tra 200 cantanti alla fine selezion\u00f2 Bill Damon, Greg Sereck, Dennis Ray e Jon Ihle. Carter continu\u00f2 nel gruppo fino agli anni '90.\nSixteen Candles, il film per ragazzi di John Hughes, riprese il titolo dall'omonima canzone dei Crests, la quale fu registrata dagli Stray Cats per la colonna sonora.\nNel 2004 i Crests sono stati inseriti nella Vocal Group Hall of Fame."}
{"id": "2489843", "revid": "1798099", "url": "https://it.wikipedia.org/wiki?curid=2489843", "title": "Hans Lion", "text": ""}
{"id": "2489844", "revid": "287204", "url": "https://it.wikipedia.org/wiki?curid=2489844", "title": "Nazionale Under-21 di calcio della Georgia", "text": "La Nazionale di calcio georgiana Under-21 (\u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 21 \u10ec\u10da\u10d0\u10db\u10d3\u10d4 \u10e4\u10d4\u10ee\u10d1\u10e3\u10e0\u10d7\u10d4\u10da\u10d7\u10d0 \u10dc\u10d0\u10d9\u10e0\u10d4\u10d1\u10d8) \u00e8 la rappresentativa calcistica Under-21 della Georgia ed \u00e8 posta sotto l'egida della federazione calcistica della Georgia. \u00c8 nata dopo la scissione dell'URSS in 15 repubbliche e la successiva divisione della Comunit\u00e0 degli Stati Indipendenti. Partecipa al campionato europeo di categoria, che si tiene ogni due anni.\nPartecipazioni ai tornei internazionali.\nEuropeo U-21.\nFino al 1991 la Georgia non aveva una propria nazionale in quanto lo stato georgiano era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica ogni nazione cre\u00f2 la propria nazionale."}
{"id": "2489846", "revid": "309289", "url": "https://it.wikipedia.org/wiki?curid=2489846", "title": "Chanda", "text": ""}
{"id": "2489849", "revid": "599013", "url": "https://it.wikipedia.org/wiki?curid=2489849", "title": "Karl Sudrich", "text": ""}
{"id": "2489852", "revid": "287204", "url": "https://it.wikipedia.org/wiki?curid=2489852", "title": "Tom (serie animata)", "text": "Tom \u00e8 una serie animata prodotta dall'Unione europea di radiodiffusione, dalla Cromosoma e dalla Norma Editorial."}
{"id": "2489855", "revid": "122246", "url": "https://it.wikipedia.org/wiki?curid=2489855", "title": "Serie A2 2009-2010 (pallavolo femminile)", "text": "La Serie A2 italiana di pallavolo femminile 2009-2010 si \u00e8 svolta dall'11 ottobre 2009 al 19 maggio 2010: al torneo hanno partecipato sedici squadre di club italiane e la vittoria finale \u00e8 andata per la prima volta all'Aprilia Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nSquadre partecipanti.\nDovevano prendere originariamente parte al torneo diciotto squadre, poi ridotte a sedici per la mancata iscrizione di Milano e Nocera Umbra. La Magliano Trasformatori Chieri e l'Osmo BPVi Vicenza erano le formazioni retrocesse dall'A1 2008-09, mentre Buzzi&amp;Buzzi Busnago, , S\u00ec Supermercati Emmedata Loreto, Lavoro.Doc Pontecagnano Faiano e Liu\u00b7Jo Carpi erano quelle neopromosse dalla B1 2008-09. Il posto di Urbino, che ha acquisito i diritti per disputare l'A1, \u00e8 stato preso dalla Linkem Club Italia. Cremona, infine, ha ceduto il suo titolo alla Vital Nature Verona."}
{"id": "2489856", "revid": "767487", "url": "https://it.wikipedia.org/wiki?curid=2489856", "title": "Giovanni Norchiati", "text": "Opere.\nGiovanni Norchiati scrisse un \"Trattato de' Dittonghi toscani\", dedicato a Pier Francesco Giambullari e, come scrive il Doni, compose un \"Vocabolario de' vocaboli spettanti tutti i mestieri, anche quelli pi\u00f9 meccanici\" . Per la compilazione di questo volume egli osserv\u00f2 tutte le \"professioni dell'arte\", andando \"di bottega in bottega\", e trascrisse i nomi degli strumenti che erano adoperati dagli \"artefici\", sotto alcuni dei quali cerc\u00f2 di apporre delle illustrazioni disegnate da lui stesso, ognuna col proprio nome, \"ma quest'opera [...] non comparve pi\u00f9 alla luce\".\nAccademia degli Umidi.\nIl 1\u00ba novembre 1540 nacque a Firenze l'\"Accademia degli Umidi\", composta da letterati fiorentini, fra i quali Giovanni Norchiati, Cosimo Bartoli e Pierfrancesco Giambullari, che si riunivano in casa di Giovanni Mazzuoli, lo \"Stradino\", per discutere sulla lingua e sulla letteratura toscana."}
{"id": "2489861", "revid": "767487", "url": "https://it.wikipedia.org/wiki?curid=2489861", "title": "Ulla Barding", "text": "Era figlia di Yutta Barding e moglie di Ole Poulsen."}
{"id": "2489862", "revid": "1793900", "url": "https://it.wikipedia.org/wiki?curid=2489862", "title": "State Fair of Texas", "text": "La State Fair of Texas (in italiano \"Fiera di Stato del Texas\") \u00e8 una fiera statale statunitense che dal 1886 si tiene ogni anno a Dallas, in Texas. Dal 1952 il simbolo della fiera \u00e8 il Big Tex.\nLa fiera stagione di solito inizia l'ultimo venerd\u00ec di settembre termina 24 giorni dopo. Si svolge presso lo storico Fair Park.\nLa maggiore attrazione \u00e8 la Texas Star, la ruota panoramica pi\u00f9 grande del Nordamerica."}
{"id": "2489865", "revid": "599013", "url": "https://it.wikipedia.org/wiki?curid=2489865", "title": "Antonio Tarver", "text": "Soprannominato \"Magic Man\", \u00e8 stato campione WBC, IBF, WBA e IBO dei massimileggeri. \u00c8 stato inoltre il primo pugile a sconfiggere Roy Jones Jr. tramite KO.\nCarriera.\nTarver ha fatto il suo debutto da professionista a 28 anni, il 18 febbraio 1997, sconfiggendo Joaquin Garcia per KO al leggendario \"Blue Horizon\" di Filadelfia. Ispirato dalle gesta del connazionale Roy Jones Jr. alle Olimpiadi di Seoul nel 1988, il giovane Antonio ha deciso anch'egli di intraprendere la carriera da pugile.\nTarver ha vinto tutti i suoi primi 16 incontri (8 dei quali terminati per KO), prima di alzare il livello della competizione. Dopo aver disputato la maggior parte dei suoi primi 16 match in Florida o al Blue Horizon, Tarver ha deciso di affrontare il veterano Rocky Gannon a Chester (Virginia Occidentale), il 30 agosto 1998. Antonio \u00e8 riuscito a sbaragliare l'avversario con un KO al 2\u00ba round.\nIl 29 febbraio 2000, a Las Vegas, il \"Magic Man\" ha affrontato Ernest Mateen, che in precedenza aveva affrontato senza successo James Toney. Il match \u00e8 terminato subito, alla 1\u00aa ripresa per KO di Mateen. In seguito, sempre nel 2000, Tarver ha subito la sua prima sconfitta da pro, dopo essere atterrato all'11\u00ba round da Eric Harding che infine lo ha sconfitto per verdetto unanime.\nTuttavia \u00e8 riuscito a vincere i 6 match successivi, incluso un successo sullo stesso Harding nella loro rivincita.\nFilmografia.\nNel 2006, quando era primo nel ranking mondiale dei pesi massimi-leggeri, ha partecipato al film \"Rocky Balboa\", diretto ed interpretato da Sylvester Stallone."}
{"id": "2489874", "revid": "7077", "url": "https://it.wikipedia.org/wiki?curid=2489874", "title": "Il Sole (tarocchi)", "text": "Il Sole \u00e8 una carta dei tarocchi, ed \u00e8 il diciannovesimo dei \"trionfi\" o arcani maggiori.\nIn tutte le versioni della carta, il globo solare, quasi sempre antropomorfo, splende nella parte alta, ma gli altri elementi sono variabili per ognuna delle diverse rappresentazioni. Nei tarocchi \"marsigliesi\" sono presenti gocce d'acqua disposte intorno ai raggi solari, e due gemelli sono raffigurati a braccetto o mentre stanno giocando, di fronte a un muro. \nIn una versione della carta introdotta in Belgio nel XVII o XVIII secolo, un solo bambino \u00e8 raffigurato, a volte nudo, mentre cavalca un cavallo bianco reggendo una bandiera scarlatta. \nIn altre versioni successive, in luogo dei gemelli sono raffigurati due giovani amanti.\nSullo sfondo, oltre all'immagine di un muro, sono talvolta presenti dei girasoli."}
{"id": "2489879", "revid": "599013", "url": "https://it.wikipedia.org/wiki?curid=2489879", "title": "Aase Holgersen", "text": ""}
{"id": "2489882", "revid": "599013", "url": "https://it.wikipedia.org/wiki?curid=2489882", "title": "Inger Klingt", "text": ""}
{"id": "2489886", "revid": "1982", "url": "https://it.wikipedia.org/wiki?curid=2489886", "title": "Ronde van Vlaanderen 2005", "text": ""}
{"id": "2489890", "revid": "1543377", "url": "https://it.wikipedia.org/wiki?curid=2489890", "title": "Crateri di Encelado", "text": "Segue una lista dei crateri d'impatto presenti sulla superficie di Encelado. La nomenclatura di Encelado \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Encelado portano i nomi di personaggi e luoghi tratti da \"Le mille e una notte\"."}
{"id": "2489891", "revid": "599013", "url": "https://it.wikipedia.org/wiki?curid=2489891", "title": "Jorge Racca", "text": "Soprannominato \"el Pampa\", ha partecipato alle Olimpiadi di Atlanta 1996 con la Nazionale di pallacanestro dell'Argentina."}
{"id": "2489895", "revid": "442848", "url": "https://it.wikipedia.org/wiki?curid=2489895", "title": "Lago Buenos Aires/General Carrera", "text": "Il lago Buenos Aires/General Carrera si trova in Patagonia ed \u00e8 suddiviso tra Cile ed Argentina. In Argentina \u00e8 noto con il nome di lago Buenos Aires, mentre in Cile si chiama lago General Carrera; entrambi i nomi sono riconosciuti a livello internazionale.\nIl lago ha una superficie di 1.850 km\u00b2, dei quali 970\u00a0km\u00b2 stanno dalla parte cilena (regione di Ays\u00e9n) mentre i restanti 880\u00a0km\u00b2 si trovano nella provincia di Santa Cruz, che ne fanno il lago pi\u00f9 grande del Cile e dell'Argentina. \u00c8 il secondo lago pi\u00f9 grande dell'America meridionale, dopo il lago Titicaca.\n\u00c8 un lago di origine glaciale, originandosi dalle Ande e riversando le sue acque nell'oceano Pacifico attraverso il R\u00edo Baker. Dalla sua sponda orientale si origina il piccolo F\u00e9nix Chico, che si riversa nel r\u00edo Deseado e, da questo, nell'oceano Atlantico, anche se attualmente ha un carattere intermittente, per via dell'erosione e dei depositi della morena (da verificare questa appartenenza ad entrambi i bacini, in area di contestazioni confinarie: consultando openstreetmap, infatti il lago avrebbe una quota di circa 205 m, e il F\u00e9nix Chico dovrebbe risalire fino a circa 385 m per confluire nel rio F\u00e9nix presso la cittadina di Perito Moreno, il che renderebbe impossibile il suo scorrimento verso l'Atlantico).\nIl lago ha una profondit\u00e0 massima di 590 metri. Il clima della zona \u00e8 freddo e molto ventoso e questo non favorisce l'insediamento umano ma non ha impedito la formazione di alcuni villaggi nei pressi del lago, le cui sponde hanno un microclima abbastanza favorevole come nel caso degli insediamenti di Puerto Ingeniero Ib\u00e1\u00f1ez, nella sponda nord, e Chile Chico sulla sponda sud, entrambi in territorio cileno. Sulla sponda argentina si trova l'abitato di Los Antiguos, vicino a Chile Chico, il pi\u00f9 antico della zona, mentre la citt\u00e0 di Perito Moreno si trova ad alcuni chilometri all'interno.\nLe sponde di questo lago cominciarono ad essere abitate nel periodo dal 1900 al 1925. Nel 1971 e nel 1991 l'eruzione del vulcano Hudson provoc\u00f2 molti danni nella zona, la cui economia \u00e8 basata principalmente sull'allevamento ovino.\nIl lato argentino \u00e8 facilmente accessibile grazie ad un antichissimo sentiero utilizzato dai patagoni e, in seguito, nel XIX secolo, dall'esploratore Francisco Moreno il quale scopr\u00ec il lago. Questo sentiero, negli anni trenta, fu incluso in una parte della RN 40. Dall'altra parte il lato cileno si \u00e8 mantenuto in uno stato di prolungato isolamento. Per molti anni questa zona fu accessibile utilizzando solamente le strade che conducevano in territorio argentino, fino a che non furono iniziati i lavori, negli anni novanta, per la Carretera Austral, che permisero la connessione diretta con il resto del Cile. Il lago \u00e8 famoso per la \"Catedral de M\u00e1rmol\", un isolotto nel mezzo del lago formato da rocce bianche, e per l'abbondanza di pesci come la trota ed altri salmonidi."}
{"id": "2489898", "revid": "736476", "url": "https://it.wikipedia.org/wiki?curid=2489898", "title": "Gerda Munck", "text": ""}
{"id": "2489899", "revid": "287204", "url": "https://it.wikipedia.org/wiki?curid=2489899", "title": "Jorge Oscar Racca", "text": ""}
{"id": "2489900", "revid": "1982", "url": "https://it.wikipedia.org/wiki?curid=2489900", "title": "Ronde van Vlaanderen 2006", "text": ""}
{"id": "2489905", "revid": "745179", "url": "https://it.wikipedia.org/wiki?curid=2489905", "title": "Torsiometro", "text": ""}
{"id": "2489909", "revid": "287204", "url": "https://it.wikipedia.org/wiki?curid=2489909", "title": "Trattamento biologico a fanghi attivi", "text": ""}
{"id": "2489910", "revid": "1305772", "url": "https://it.wikipedia.org/wiki?curid=2489910", "title": "Ariarate", "text": ""}
{"id": "2489913", "revid": "1982", "url": "https://it.wikipedia.org/wiki?curid=2489913", "title": "Ronde van Vlaanderen 2007", "text": ""}
{"id": "2489916", "revid": "110157", "url": "https://it.wikipedia.org/wiki?curid=2489916", "title": "Houston Museum District", "text": "Lo Houston Museum District (informalmente \"The Museum District\") \u00e8 un insieme di musei, gallerie d'arte e centri culturali situato a Houston, negli Stati Uniti.\nLo Houston Museum District attualmente comprende 18 musei (fra cui Logue House) che nel 2007 hanno in totale attirato oltre 8,7 milioni di visitatori. Tutti i musei hanno delle ore in cui si pu\u00f2 entrare senza pagare, e altri sono sempre gratis."}
{"id": "2489918", "revid": "120798348", "url": "https://it.wikipedia.org/wiki?curid=2489918", "title": "Lega Pro Seconda Divisione 2009-2010", "text": "La Lega Pro Seconda Divisione 2009-2010 \u00e8 stato il 32\u00ba campionato di calcio italiano per categoria. Iniziato il 23 agosto 2009, si \u00e8 concluso il 9 maggio 2010. Tutte le gare sono state giocate di domenica ad orari variabili, fatta eccezione per il turno del 4 aprile 2010 che \u00e8 stato anticipato al giorno prima (3 aprile) in occasione delle festivit\u00e0 pasquali.\nStagione.\nAggiornamenti.\nAlla Seconda Divisione partecipano 54 squadre divise in tre gironi da 18. Tre di queste, , e Juve Stabia, provengono dalla Prima Divisione. Per effetto dei quattro ripescaggi occorsi nella categoria superiore e delle esclusioni di , e Ivrea, si \u00e8 dovuto provvedere al ripescaggio di sette squadre. La rinuncia della Biellese neopromossa dalla D crea un altro posto vacante, assegnato con l'ammissione della . Tre delle squadre ripescate, , e Isola Liri, sono perdenti play-out della stagione passata. Altre tre, , Spezia e Vico Equense, provengono dalla Serie D e si aggiungono alle promosse al termine della stagione regolare ammesse al campionato: Pro Belvedere Vercelli, Sacilese, Crociati Noceto, Sporting Lucchese, Pro Vasto, Villacidrese, e . Il 7 agosto 2009 \u00e8 stato respinto dal Tar del Lazio il ricorso della Pistoiese e cos\u00ec il FeralpiSal\u00f2 \u00e8 stato ripescato al suo posto.\nL', il e l', sebbene battute ai play-off la stagione scorsa, sono state ammesse in Lega Pro Prima Divisione.\nIl \u00e8 stato ripescato il Lega Pro Prima Divisione a completamento di organici.\nFormula.\nPer la promozione, la squadra 1\u00aa classificata veniva promossa direttamente, mentre le squadre dalla 2\u00aa alla 5\u00aa posizione si scontravano in due semifinali con partite di andata e ritorno. Le due squadre vincenti disputavano una finale con partite di andata e ritorno dove la squadra vincente veniva promossa nella categoria superiore.\nPer le retrocessioni, l'ultima classificata di ogni girone retrocedeva direttamente, mentre le squadre dalla 14\u00aa alla 17\u00aa posizione si scontravano in due semifinali con partite di andata e ritorno. Le due squadre perdenti retrocedevano nella categoria inferiore.\nGirone A.\nClassifica finale.\nLegenda:\nRegolamento:\nNote:\nStatistiche.\nPrimati stagionali.\nSquadre\nPartite\nGirone B.\nClassifica finale.\nLegenda:\nRegolamento:\nNote:\nStatistiche.\nPrimati stagionali.\nSquadre\nPartite\nGirone C.\nClassifica finale.\nLegenda:\nRegolamento:\nNote:\nStatistiche.\nPrimati stagionali.\nSquadre\nPartite"}
{"id": "2489930", "revid": "1982", "url": "https://it.wikipedia.org/wiki?curid=2489930", "title": "Ronde van Vlaanderen 2008", "text": ""}
{"id": "2489934", "revid": "599013", "url": "https://it.wikipedia.org/wiki?curid=2489934", "title": "Grete Olsen", "text": ""}
{"id": "2489935", "revid": "124925296", "url": "https://it.wikipedia.org/wiki?curid=2489935", "title": "Stati per estensione della rete ferroviaria", "text": "Questo articolo riporta una lista degli stati del mondo in base alla lunghezza della rete ferroviaria, secondo i dati della Union internationale des chemins de fer (UIC).\nLa lunghezza totale della rete ferroviaria mondiale nel 2006 \u00e8 stimata dalla UIC in 1.370.782 km. 149 stati dispongono di ferrovie, mentre 33 ne sono sprovvisti. Mancano i dati per alcuni di essi.\nQuesto articolo elenca i primi 100 stati per lunghezza totale della rete ferroviaria.\nSono considerate le linee in servizio attivo nell'anno in cui \u00e8 stata fatta la rilevazione. Sono comprese sia le linee usate per trasporto passeggeri che per trasporto merci. La colonna \"Km/1.000 km\u00b2\" riporta i chilometri di linee per ogni 1.000 km\u00b2 di superficie dello stato.\nLa Repubblica Ceca \u00e8 la \"regina\" della densit\u00e0 ferroviaria (120,1 km ogni 1000 km\u00b2)"}
{"id": "2489937", "revid": "125956529", "url": "https://it.wikipedia.org/wiki?curid=2489937", "title": "RIA Novosti", "text": "RIA Novosti (; , ) fu l'agenzia stampa di Stato sovietica tra il 1941 e il 1991 e successivamente russa fino al 2013.\nStoria.\nL'agenzia fu creata il 24 giugno 1941 con una risoluzione del Consiglio dei commissari del popolo sovietico e posta sotto il controllo dell'Ufficio dell'Informazione Sovietico (Sovinformburo) con il compito di coprire giornalisticamente gli eventi militari internazionali e la vita in Russia attraverso pubblicazioni periodiche e attraverso la radio, che ebbe sede dall'ottobre 1941 al marzo 1942 a Kujby\u0161ev, odierna citt\u00e0 di Samara.\nIl Sovinformburo, all'interno del quale l'agenzia era attiva, aveva in quel tempo di guerra il compito di confezionare \"reportage \"dal fronte di guerra da essere pubblicati su quotidiani, periodici e radio.\nDopo la guerra le principali fonti di informazione diretta dell'agenzia erano la Presidenza della Federazione Russa, il Primo ministro, il Consiglio federale, la Duma di Stato, Ministeri chiave e amministrazioni pubbliche, le amministrazioni delle regioni economiche della Russia, i rappresentanti delle imprese nazionali e straniere, cos\u00ec come le missioni diplomatiche e delle istituzioni pubbliche del Paese.\nNel 1967 inizi\u00f2 la pubblicazione della rivista \"Sputnik\", diffusa sia negli Stati occidentali che in quelli del blocco sovietico. La rivista era pubblicata in lingua russa col titolo \"Sputnik Novosti\" e si rivolgeva soprattutto ai cittadini russi residenti all'estero.\nIl 9 dicembre 2013 il Presidente russo Vladimir Putin ha ordinato, attraverso Decreto Presidenziale, la chiusura immediata della RIA Novosti e dell'emittente radiofonica \"Golos Rossii\" e la conseguente creazione della nuova Agenzia di Informazione Internazionale Rossija Segodnja.\nIn un articolo disponibile sul sito della stessa RIA Novosti, che al momento della chiusura contava 45 corrispondenti in tutto il mondo che producevano informazione in 14 lingue, la chiusura della struttura rientra in un significativo e pi\u00f9 ampio piano di riorganizzazione dei media controllati dallo Stato. Sempre nella stessa comunicazione viene sottolineato come la chiusura dell'agenzia rientrerebbe in una serie di mosse nel panorama dell'informazione russa che parrebbero tese a imprimere un ulteriore maggiore controllo dello Stato sul settore dell'informazione.\nIl presidente Putin ha nominato a capo della neonata agenzia Dmitrij Kisel\u00ebv, figura considerata controversa e spesso accusato di essere voce della propaganda di Stato e noto per le posizioni anti-omosessuali, anti-americane e anti-opposizione."}
{"id": "2489946", "revid": "1982", "url": "https://it.wikipedia.org/wiki?curid=2489946", "title": "Ronde van Vlaanderen 2009", "text": ""}
{"id": "2489955", "revid": "1954523", "url": "https://it.wikipedia.org/wiki?curid=2489955", "title": "Lega Pro Prima Divisione 2009-2010", "text": "La Lega Pro Prima Divisione 2009-10 \u00e8 stato il 32\u00ba campionato di calcio italiano per categoria. \u00c8 iniziato il 23 agosto 2009 e si \u00e8 concluso il 9 maggio 2010.\nLe soste sono state programmate il 27 dicembre 2009 e il 3 gennaio 2010 entrambe per le feste di Natale, il 14 febbraio 2010 e il 28 marzo 2010. Tutte le gare si sono giocate di domenica: si \u00e8 iniziato alle ore 16:00, dal 6 settembre 2009 alle ore 15:00, dal 25 ottobre alle ore 14:30, dal 28 marzo 2010 alle ore 15:00 e infine dal 23 maggio alle ore 16. Nel turno del 4 aprile 2010 le gare sono state disputate il giorno prima (3 aprile) per le feste di Pasqua. \u00c8 stato confermato un posticipo al luned\u00ec alle ore 20:45, trasmesso in diretta TV su Rai Sport Pi\u00f9.\nIl campionato si \u00e8 concluso con la vittoria del nel girone A e del nel girone B.\nStagione.\nAlla Prima Divisione partecipano 36 squadre divise in due gironi da 18. Soltanto una di queste, il , proviene dalla Serie B, viste le esclusioni per ragioni finanziarie decise per le altre squadre provenienti dalla serie cadetta, cio\u00e8 , e . \nAltro posto vacante \u00e8 conseguito all'esclusione del per analoghe ragioni. Quindi, oltre alle regolari promozioni dalla Seconda Divisione di , , , , e , si \u00e8 dovuto provvedere al ripescaggio di quattro squadre: il retrocesso al termine della scorsa stagione, e , e . La suddivisione delle squadre nei due gironi non \u00e8 avvenuta seguendo il tradizionale criterio Nord-Sud: si \u00e8 preferito utilizzare grossomodo quello Est-Ovest, con la sola eccezione delle squadre campane, che sono state divise nei due gironi per evitare gli incroci pi\u00f9 a rischio sotto il profilo dell'ordine pubblico.\nRegolamento.\nPromozioni.\nCome accadeva gi\u00e0 nella ex Serie C1, sono promosse direttamente in Serie B due squadre per ciascun girone: la prima classificata viene subito promossa, la seconda \u00e8 la vincitrice dei play-off. La 2\u00aa classificata affronta la 5\u00aa e la 3\u00aa gioca contro la 4\u00aa: gara di andata giocata in casa della peggio classificata, in caso di parit\u00e0 di punteggio dopo 180' passa la squadra meglio piazzata. In questo campionato le gare di andata si sono giocate il 23 maggio mentre quelle di ritorno il 30 maggio. Le vincenti si giocano la promozione, con gara di andata sul campo della peggio piazzata in campionato: con risultato di parit\u00e0 si giocano i tempi supplementari, e nel caso in cui il pareggio persista anche al termine di questi, viene promossa la meglio classificata. Le finali play-off saranno giocate il 6 giugno (andata) ed il 13 giugno (ritorno).\nRetrocessioni.\nPer ogni girone retrocedono 3 formazioni: l'ultima retrocede direttamente, le altre due sono le perdenti dei play-out. La 14\u00aa gioca contro la 17\u00aa e la 15\u00aa contro la 16\u00aa: si seguono gli stessi criteri dei play-off per quanto riguarda le gare giocate in casa (la prima sfida si tiene sul campo della peggio piazzata). Le sfide si sono giocate il 23 maggio ed il 30 maggio: in caso di pareggio dopo 180' si salva la squadra meglio piazzata.\nGirone A.\nIl di Attilio Tesser vince il girone A con 67 punti e torna in serie cadetta dopo ben 33 anni d'assenza, i gaudenziani ottennero anche un piccolo record: rimasero imbattuti in campionato per trenta incontri (fino alla sconfitta di Benevento alla 31\u00aa giornata) e furono certi della promozione il 25 aprile con un pareggio per 3-3 contro la .\nProprio i grigiorossi si resero protagonisti, in negativo, della finale play-off: all'andata in casa, gli uomini di Venturato ebbero la meglio sul per 1-0; ma sette giorni dopo, sciuparono tutto al Franco Ossola dove i biancorossi di Giuseppe Sannino ribaltano il risultato vincendo 2-0 (rete di Buzzegoli a pochi minuti dal termine) e tornando in Serie B (categoria che mancava a Varese dal 1985).\nRetrocessero in Seconda Divisione (ultimo); e (entrambe ai play-out) ma a causa dei fallimenti di ; e la rinuncia del (alla prima apparizione in terza serie), gli azzurrostellati furono ripescati in Prima Divisione.\nClassifica finale.\nLegenda:\nRegolamento:\nNote:\nStatistiche.\nSquadra.\nPrimati stagionali.\nSquadre\nPartite\nGirone B.\nGirone B che si decide all'ultima giornata: infatti il di Alessandro Calori vince a Verona contro i padroni di casa all'ultimo secondo (rete di Bocalon) sorpassando gli scaligeri, capolista incontrastata dalla 12\u00aa fino alla giornata precedente, e conquistano un'inaspettata e storica promozione in Serie B. I giallobl\u00f9 pagarono caro con l'esonero di Remondina, rimpiazzato da Vavassori (gi\u00e0 protagonista delle promozioni in B con e tramite play-off) che per\u00f2 non portarono i frutti sperati: infatti dopo aver eliminato il ; i veronesi persero nuovamente la promozione in cadetteria a vantaggio del di Eusebio di Francesco che, dopo il pareggio in Veneto all'andata (2-2), vinse al ritorno in casa con gol al 58\u00b0 di Massimo Ganci tornando in B dopo tre anni di purgatorio.\nL'unica squadra a scendere di categoria \u00e8 il (ai play-out contro l'), mentre a stagione in corso fa scalpore lo scandalo sportivo del che venne retrocesso d'ufficio all'ultimo posto dalla FIGC, e successivamente (al termine della stagione) escluso dai campionati professionistici ripartendo dall'Eccellenza. Dur\u00f2 poco la prima apparizione in terza serie del che viene escluso per problemi finanziari insieme al e allo stesso Rimini che riparte dalla D.\nClassifica finale.\nLegenda:\nRegolamento:\nNote:\nStatistiche.\nSquadra.\nPrimati stagionali.\nSquadre\n'Partite'"}
{"id": "2489956", "revid": "6923", "url": "https://it.wikipedia.org/wiki?curid=2489956", "title": "Mitzi With", "text": ""}
{"id": "2489963", "revid": "599013", "url": "https://it.wikipedia.org/wiki?curid=2489963", "title": "Grete Friedmann", "text": ""}
{"id": "2489965", "revid": "599013", "url": "https://it.wikipedia.org/wiki?curid=2489965", "title": "The Bubble", "text": ""}
{"id": "2489967", "revid": "745179", "url": "https://it.wikipedia.org/wiki?curid=2489967", "title": "Misuratore torsionale", "text": ""}
{"id": "2489970", "revid": "599013", "url": "https://it.wikipedia.org/wiki?curid=2489970", "title": "Elisabeth Grasser", "text": ""}
{"id": "2489973", "revid": "287204", "url": "https://it.wikipedia.org/wiki?curid=2489973", "title": "Valreas", "text": ""}
{"id": "2489978", "revid": "599013", "url": "https://it.wikipedia.org/wiki?curid=2489978", "title": "Frieda von Gregurich", "text": ""}
{"id": "2489979", "revid": "1573940", "url": "https://it.wikipedia.org/wiki?curid=2489979", "title": "Halcali Bacon", "text": " \u00e8 il primo album discografico ufficiale del gruppo musicale giapponese Halcali, pubblicato il 3 settembre 2003. Rimase nella classifica giapponese Oricon per venti settimane, raggiungendo la quinta posizione.\nTracce.\nL'album contiene le seguenti tracce:"}
{"id": "2489981", "revid": "300067", "url": "https://it.wikipedia.org/wiki?curid=2489981", "title": "Fritzi Wenisch", "text": ""}
{"id": "2489982", "revid": "287204", "url": "https://it.wikipedia.org/wiki?curid=2489982", "title": "Torneo Acropolis 1987", "text": "Il Torneo Acropolis 1987 si \u00e8 svolto dal 18 al 20 giugno 1987.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2489983", "revid": "15756", "url": "https://it.wikipedia.org/wiki?curid=2489983", "title": "Rio Stellone", "text": "Il torrente Stellone (\"Stlon\" in piemontese) \u00e8 un affluente di sinistra del torrente Banna. Il suo corso si svolge per un breve tratto in provincia di Cuneo e poi nella di citt\u00e0 metropolitana di Torino, e d\u00e0 il nome anche al paese di Villastellone, a circa 15 km sud-est dal capoluogo piemontese.\nPercorso.\nNasce a circa 300\u00a0m di quota da un lago di Ceresole d'Alba, in localit\u00e0 \"Cantarelli dei boschi\", dove \u00e8 alimentato dalle risorgive e dai laghetti della zona; dirigendosi verso nord, incontra un altro troncone, proveniente dalla frazione Ternavasso di Poirino. Successivamente, piega il suo corso verso ovest. Qui riceve l'apporto idrico del rio di Venesima, suo affluente di destra orografica. Lambisce i terreni dell'abbazia di Casanova a Carmagnola, poi raggiunge l'abitato di Villastellone, dove riceve l'apporto idrico della \"Gora di Borgo\" detta anche \"Bealera dei Mulini\", che ne raddoppia la portata; un centinaio di metri a monte della suddetta confluenza il rio di San Pietro, si immette nella gora.\nNell'abitato di Villastellone supera, con un salto artificiale, un leggero dislivello e il letto si allarga a formare il Gorgo del Mulino; supera poi il ponte ottocentesco per Carignano, e da qui fino alla sua confluenza nel torrente Banna, in regione Aigotta, assume il nome di Canale del Taglio (essendo questo un canale artificiale scavato a mano in secoli passati). Dal Gorgo del Mulino, costeggiando il Parco del Marchese Morra di Lavriano si dirama il canale dell'Aigotta che, ormai prosciugato, \u00e8 molto utile in caso di piena in quanto riduce la pressione sul ponte e l'apporto idrico alla confluenza con il Banna nel comune di Moncalieri.\nAffluenti principali.\nNella primavera del 2011 sono cominciati i lavori per dragare il letto di questo rio, che si presentava interrato a tal punto da far perdere le proprie tracce.\nProblematiche.\nLe importanti piene hanno nei secoli dato molti problemi all'abitato di Villastellone e alle campagne circostanti; tra le ultime alluvioni da citare ci sono quelle del:"}
{"id": "2489985", "revid": "339392", "url": "https://it.wikipedia.org/wiki?curid=2489985", "title": "Cais do sodre", "text": ""}
{"id": "2489992", "revid": "1793900", "url": "https://it.wikipedia.org/wiki?curid=2489992", "title": "Biblioteca presidenziale", "text": "Si definisce biblioteca presidenziale (in inglese \"Presidential Library\") una rete di biblioteche degli Stati Uniti, ciascuna delle quali istituita da un ex Presidente da cui prende il nome. Queste non sono biblioteche vere e proprie, ma luoghi dove sono conservati e resi disponibili i documenti, i registri, le collezioni storiche e altri oggetti appartenuti ad ogni Presidente.\nPanoramica.\nIl sistema delle biblioteche presidenziali ebbe inizio ufficialmente nel 1939, quando il presidente Franklin Delano Roosevelt don\u00f2 gran parte della sua biblioteca ed altri documenti ed oggetti personali al Governo federale. In seguito venne aggiunta anche quella di Herbert Hoover, e tutti i presidenti successivi a Roosevelt ne hanno istituito una.\nEsistono attualmente 22 biblioteche presidenziali, delle quali 14 sono gestite dalla National Archives and Records Administration (NARA), con sede a Washington. L'ultima in ordine di costruzione \u00e8 la \"George W. Bush Presidential Library and Museum\" a Dallas (Texas), inaugurata in aprile 2013."}
{"id": "2490000", "revid": "6923", "url": "https://it.wikipedia.org/wiki?curid=2490000", "title": "Roething Lindinger", "text": ""}
{"id": "2490004", "revid": "599013", "url": "https://it.wikipedia.org/wiki?curid=2490004", "title": "Valle Belbo", "text": "La Valle Belbo \u00e8 una valle del Basso Piemonte, situata lungo il corso dell'omonimo torrente.\nGeografia.\nLa valle attraversa, dal confine con la Provincia di Savona, il Sud della Provincia di Asti e in parte minore le provincie di Cuneo e Alessandria. Sorge in una zona famosa per la produzione di vino e presenta meravigliosi panorami collinari e vignaioli monferrini e langaroli. Il territorio \u00e8 ricco di fossili.\nStoria.\nNel corso della storia, la Valle Belbo \u00e8 stata pi\u00f9 volte devastata da pesanti e disastrose alluvioni, come nel 1948, 1968, e pi\u00f9 recentemente nel 1994, causate dall'esondazione del Belbo e dei suoi principali tributari come il Rio Nizza.\nLa valle \u00e8 compresa nel territorio di Monferrato, Langhe e Roero divenuto nel giugno del 2014 Patrimonio mondiale dell'umanit\u00e0 dell'UNESCO, perch\u00e9 attraversa e definisce un'area cruciale dove si incontrano e dialogano le Langhe, l'Astigiano e l'Alto Monferrato; il progetto nacque a Canelli e fu presentato a pi\u00f9 riprese e in diverse localit\u00e0 fra le quali Nizza Monferrato.\nLa valle Belbo nella letteratura.\nCostituisce lo scenario naturale di alcune delle principali opere di Cesare Pavese e Beppe Fenoglio; se i luoghi pavesiani sono concentrati in una zona ristretta tra Santo Stefano Belbo e Canelli, quelli di Fenoglio spaziano da Canelli a Mombarcaro, nell'epico scenario della guerra partigiana."}
{"id": "2490005", "revid": "300067", "url": "https://it.wikipedia.org/wiki?curid=2490005", "title": "Tilly Merz", "text": ""}
{"id": "2490008", "revid": "599013", "url": "https://it.wikipedia.org/wiki?curid=2490008", "title": "Erna Sondheim", "text": ""}
{"id": "2490012", "revid": "129019", "url": "https://it.wikipedia.org/wiki?curid=2490012", "title": "Teatro Nazionale di S\u00e3o Carlos", "text": ""}
{"id": "2490013", "revid": "25696959", "url": "https://it.wikipedia.org/wiki?curid=2490013", "title": "Isola di Manus", "text": ""}
{"id": "2490014", "revid": "6923", "url": "https://it.wikipedia.org/wiki?curid=2490014", "title": "Rotraud von Wachter", "text": ""}
{"id": "2490015", "revid": "400694", "url": "https://it.wikipedia.org/wiki?curid=2490015", "title": "Formato panoramico", "text": ""}
{"id": "2490018", "revid": "110157", "url": "https://it.wikipedia.org/wiki?curid=2490018", "title": "Carlos Z\u00e1rate Fern\u00e1ndez", "text": "Carriera.\nPass\u00f2 al professionismo nel 2004 con la Comunidad Valenciana, con la quale conquista una tappa alla Vuelta al Pa\u00eds Vasco, per trasferirsi nel 2006 alla Saunier Duval-Prodir, dove rimase fino al 2007.\nNel giugno 2006 venne coinvolto nell'affare-doping denominato Operaci\u00f3n Puerto.\nInizialmente sospeso dalla federazione ciclistica spagnola, profess\u00f2 sempre la propria innocenza, arrivando a proporre all'UCI di confrontare il proprio DNA con quello presente nelle sacche di sangue rinvenute presso il dottor Eufemiano Fuentes.\nReintegrato nel proprio team, non venne tuttavia confermato per il 2008, rimanendo senza squadra e abbandonando il professionismo. "}
{"id": "2490019", "revid": "287204", "url": "https://it.wikipedia.org/wiki?curid=2490019", "title": "Torneo Acropolis 1988", "text": "Il Torneo Acropolis 1988 si \u00e8 svolto dal 3 al 5 giugno 1988.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2490036", "revid": "767487", "url": "https://it.wikipedia.org/wiki?curid=2490036", "title": "Choloma", "text": "Choloma \u00e8 un comune dell'Honduras facente parte del dipartimento di Cort\u00e9s.\nIl comune venne istituito il 3 maggio 1894 con parte del territorio della citt\u00e0 di San Pedro Sula."}
{"id": "2490039", "revid": "188323", "url": "https://it.wikipedia.org/wiki?curid=2490039", "title": "Rompigetto aeratore", "text": ""}
{"id": "2490040", "revid": "326822", "url": "https://it.wikipedia.org/wiki?curid=2490040", "title": "Cyborg Kurochan", "text": ""}
{"id": "2490041", "revid": "326822", "url": "https://it.wikipedia.org/wiki?curid=2490041", "title": "Kuro-chan", "text": ""}
{"id": "2490042", "revid": "326822", "url": "https://it.wikipedia.org/wiki?curid=2490042", "title": "Cyborg Kuro-chan", "text": ""}
{"id": "2490044", "revid": "767487", "url": "https://it.wikipedia.org/wiki?curid=2490044", "title": "La Lima", "text": "La Lima \u00e8 un comune dell'Honduras facente parte del dipartimento di Cort\u00e9s.\nIl comune venne istituito il 13 novembre 1981 con parte del territorio della citt\u00e0 di San Pedro Sula."}
{"id": "2490048", "revid": "287204", "url": "https://it.wikipedia.org/wiki?curid=2490048", "title": "Torneo Acropolis 1989", "text": "Il Torneo Acropolis 1989 si \u00e8 svolto dal 3 al 5 giugno 1989.\nGli incontri si sono svolti nell'impianto ateniese Stadio della pace e dell'amicizia."}
{"id": "2490056", "revid": "339392", "url": "https://it.wikipedia.org/wiki?curid=2490056", "title": "Ponte 25 aprile", "text": ""}
{"id": "2490061", "revid": "287204", "url": "https://it.wikipedia.org/wiki?curid=2490061", "title": "Ragnar Tornquist", "text": ""}
{"id": "2490065", "revid": "188323", "url": "https://it.wikipedia.org/wiki?curid=2490065", "title": "Bilanciere a dito", "text": ""}
{"id": "2490067", "revid": "180559", "url": "https://it.wikipedia.org/wiki?curid=2490067", "title": "Torneo Acropolis 1990", "text": "Il Torneo Acropolis 1990 si \u00e8 svolto dal 23 al 25 luglio 1990.\nGli incontri si sono svolti nell'impianto \"Sporthalle\" di Glyfada."}
{"id": "2490075", "revid": "107831", "url": "https://it.wikipedia.org/wiki?curid=2490075", "title": "Heineken Open 2005", "text": "L'Heineken Open 2005 \u00e8 stato un torneo di tennis giocato sul cemento. \u00c8 stata la 38\u00aa edizione dell'Heineken Open,che fa parte della categoria International Series nell'ambito dell'ATP Tour 2005. Si \u00e8 giocato a Auckland in Nuova Zelanda, dal 10 al 17 gennaio 2005.\nCampioni.\nSingolare.\n Fernando Gonz\u00e1lez ha battuto in finale Olivier Rochus 6-4, 6-2\nDoppio.\n Yves Allegro / Michael Kohlmann hanno battuto in finale Simon Aspelin / Todd Perry 6-4, 7-6 (7-4)"}
{"id": "2490080", "revid": "767487", "url": "https://it.wikipedia.org/wiki?curid=2490080", "title": "Sean Price", "text": "\u00c8 stato membro del duo Heltah Skeltah con il rapper Rock, del collettivo Boot Camp Clik e membro dell'etichetta Duck Down Records.\nBiografia.\nDebutta pubblicando l'album \"Nocturnal\" nel 1996 come parte del duo Heltah Skeltah assieme a Rock: l'album \u00e8 un successo di critica e i due rapper sono nominati miglior nuovo gruppo nel 1996 dalla rivista del settore \"The Source\", ciononostante il duo non arriva al successo commerciale degli altri artisti hip hop contemporanei e il secondo disco del duo (\"Magnum Force\") di due anni dopo \u00e8 un fallimento che costringe la loro etichetta, la Duck Down Records, a chiudere. La Priority Records si slega dall'accordo con la Duck Down e Ruck si ritrova a proseguire la carriera assieme a DJ Lethal, artista gi\u00e0 noto con i Limp Bizkit e gli House of Pain, tuttavia il progetto non parte. Successivamente, Ruck finisce presumibilmente in prigione, tornando nelle strade della sua Brooklyn costretto a spacciare droga per sopravvivere. Verso la met\u00e0 degli anni duemila, quando la sua vita personale inizia a stabilizzarsi, ritorna nel rap usando il suo nome di battesimo Sean Price, pubblica alcuni mixtapes, collabora con altri artisti e d\u00e0 vita alla sua carriera solista. Attorno a questo periodo, nasce la canzone \"Rising To The Top\", realizzata assieme ad Agallah, poi inserita nel videogioco di culto \"Grand Theft Auto III\". Nel 2005 esce il suo primo disco, \"Monkey Barz\": l'album \u00e8 un successo commerciale che gli vale diversi riconoscimenti nel circuito underground e la sua reputazione cresce fino ad affermarsi quale principale interprete del gruppo Boot Camp Clik, ruolo conservato saldamente da Buckshot fino a quel momento. Anche i suoi album successivi (\"Jesus Price Supastar\" e \"Mic Tyson\") ottengono una ricezione positiva e Sean Price collabora assieme a Black Milk e a Guilty Simpson al disco \"Random Axe\".\nL'8 agosto 2015 muore nel sonno nel suo appartamento di Brooklyn.\nIl 21 agosto 2015 \u00e8 uscito, da postumo, il mixtape dal titolo \"Songs in the key of Price\", che scala velocemente le classifiche di \"Billboard\". il quale si rif\u00e0 al titolo del famoso album di Stevie Wonder \"songs in the key of life\". Soltanto dal sito della Duck Down \u00e8 possibile scaricare la versione CD del suddetto album contenente ben 30 tracce."}
{"id": "2490084", "revid": "1522738", "url": "https://it.wikipedia.org/wiki?curid=2490084", "title": "Waterwood", "text": ""}
{"id": "2490085", "revid": "486946", "url": "https://it.wikipedia.org/wiki?curid=2490085", "title": "Bosco di Fiume", "text": ""}
{"id": "2490086", "revid": "39884", "url": "https://it.wikipedia.org/wiki?curid=2490086", "title": "Schermatura", "text": ""}
{"id": "2490088", "revid": "486946", "url": "https://it.wikipedia.org/wiki?curid=2490088", "title": "Bosco d'Acqua", "text": ""}
{"id": "2490089", "revid": "486946", "url": "https://it.wikipedia.org/wiki?curid=2490089", "title": "Bosco del Fiume", "text": ""}
{"id": "2490091", "revid": "114325", "url": "https://it.wikipedia.org/wiki?curid=2490091", "title": "From the Two Rivers", "text": ""}
{"id": "2490092", "revid": "114325", "url": "https://it.wikipedia.org/wiki?curid=2490092", "title": "To the Blight", "text": ""}
{"id": "2490099", "revid": "339392", "url": "https://it.wikipedia.org/wiki?curid=2490099", "title": "Calcio Prato", "text": ""}
{"id": "2490104", "revid": "298055", "url": "https://it.wikipedia.org/wiki?curid=2490104", "title": "Franco Boschi", "text": ""}
{"id": "2490112", "revid": "121662501", "url": "https://it.wikipedia.org/wiki?curid=2490112", "title": "Antonio Melfi", "text": "Residente a Roma, laureato in Lingue e Letterature straniere moderne e in Giurisprudenza presso l'Universit\u00e0 degli studi di Bari, svolge la \"professione\" di politico presso l'UDC, dopo aver abbandonato nel 2008 il ruolo di insegnante di inglese.\nSegretario provinciale prima, ed in seguito regionale, dello SNALS, ha ricoperto la carica di presidente dell'IRRSAE di Basilicata. \u00c8 stato componente del Comitato provinciale della Democrazia Cristiana di Matera, poi membro della direzione regionale del partito. Dal 1985 al 1990 \u00e8 consigliere ed assessore dell'Amministrazione provinciale di Matera e sindaco del comune di Tricarico dal '95 al \u201800.\nEletto Consigliere Regionale di Basilicata nel 2000, \u00e8 stato per l'intera legislatura Presidente del gruppo consiliare UDC, vicepresidente della I Commissione Consiliare Permanente (Affari Costituzionali), componente della II CCP (Bilancio e Programmazione), della III CCP (Attivit\u00e0 produttive e territorio) e della IV CCP (Politica sociale) oltre che della Commissione Speciale per le Riforme Istituzionali. Da giugno 2001 a novembre 2002 \u00e8 stato Segretario dell'Ufficio di Presidenza del Consiglio."}
{"id": "2490113", "revid": "132266", "url": "https://it.wikipedia.org/wiki?curid=2490113", "title": "Ted Arison", "text": "Biografia.\nNato a Zikhron Ya'aqov (nell\u2019allora Palestina Mandataria) il 24 febbraio 1924 come Theodore Arishon, figlio di Meir, un ricco uomo d'affari, e Vera Arisohn, nel 1940 s\u2019iscrisse all\u2019Universit\u00e0 americana di Beirut per studiare economia e commercio ma fu costretto a lasciare perch\u00e9 si trov\u00f2 impegnato nella seconda guerra mondiale, combattendo nella Brigata Ebraica del British Army. Dopo la partenza dei britannici, durante guerra d'indipendenza, nel 1948, serv\u00ec nelle Forze di Difesa Israeliane in qualit\u00e0 di ufficiale, raggiungendo il grado di tenente colonnello. Nel frattempo, 1946 al 1951 gestisce la M. Dizengoff &amp; Co., una compagnia di navigazione.\nAttivit\u00e0 imprenditoriale.\nNella prima met\u00e0 degli anni cinquanta si spost\u00f2 negli USA in cui mise in piedi un commercio navale. Nel 1966 fond\u00f2 insieme all'armatore Knut Kloster la compagnia crocieristica \"Norwegian Cruise Line\" e nel 1972 fond\u00f2 la \"Carnival Cruise Lines\" che nei primi anni novanta diventer\u00e0 la capofila mondiale nel settore delle crociere e prender\u00e0 il nome di \"Carnival Corporation\" inglobando altri marchi.\nA Ted Arison \u00e8 attribuito il merito di aver portato la pallacanestro professionistica nel sud della Florida fondando la squadra NBA dei Miami Heat nel 1988.\nNel 1990 ha rinunciato alla sua cittadinanza statunitense per motivi fiscali, ritornando definitivamente in Israele dando vita alla \"Arison Investments\" e avviando diverse attivit\u00e0 nel settore dell'edilizia nel 1994 . Nel 1997 \u00e8 stato alla guida del consorzio che ha rilevato la Bank Hapoalim al prezzo di oltre un miliardo di dollari dando vita alla pi\u00f9 grossa privatizzazione della storia di Israele.\n\u00c8 morto nella sua casa di Tel Aviv per attacco cardiaco il 1\u00ba ottobre 1999 a 75 anni.\nAltre attivit\u00e0.\nDurante gli anni ottanta ha fondato la \"National Foundation for Advancement in the Arts\" con sede a Miami. Inoltre ha dato vita alla \"Arison Foundation\" in Israele e negli Stati Uniti.\nVita privata.\n\u00c8 stato sposato fino al 1966 con Mina Arison Sapir dalla quale ha avuto il figlio Micky Arison e la figlia Shari Arison. I due figli hanno preso le redini del suo impero dopo la morte del fondatore."}
{"id": "2490124", "revid": "785616", "url": "https://it.wikipedia.org/wiki?curid=2490124", "title": "Halcali bacon", "text": ""}
{"id": "2490125", "revid": "298055", "url": "https://it.wikipedia.org/wiki?curid=2490125", "title": "Acquitrino (La Ruota del Tempo)", "text": ""}
{"id": "2490126", "revid": "339392", "url": "https://it.wikipedia.org/wiki?curid=2490126", "title": "Regno degli Inferi (Dragon Ball)", "text": ""}
{"id": "2490133", "revid": "767487", "url": "https://it.wikipedia.org/wiki?curid=2490133", "title": "Jur\u0123is Pu\u010dinskis", "text": "Carriera.\nGiocatore.\nClub.\nHa cominciato la sua carriera nel Lokomotive; dopo la scomparsa del club pass\u00f2 ai concittadini del Dinaburg. Ha sempre militato in squadre del campionato lettone tranne una breve parentesi nel 2004 con la maglia del Luc-Energija, squadra di Vladivostok allora militante nella Seconda serie russa, senza per altro mai scendere in campo. Si \u00e8 aggiudicato il titolo di Campione di Lettonia 2003 nelle file dello Skonto Riga.\nNazionale.\nHa giocato 14 partite con la Lettonia. \u00c8 stato convocato per Euro 2004 senza per\u00f2 mai scendere in campo.\nHa esordito il 3 luglio 2001 nella gara contro l' valida per la Coppa del Baltico 2001, per altro vinta dalla Lettonia: entr\u00f2 nella ripresa al posto di Imants Bleidelis. Il suo esordio da titolare risal\u00ec all'amichevole contro la del mese di novembre dello stesso anno. Con la nazionale vinse anche la Coppa del Baltico 2003.\nAllenatore.\nha cominciato la carriera di allenatore con il \nDal 1\u00ba luglio 2012 a fine 2015 \u00e8 stato l'allenatore del Ventspils, squadra con cui ha vinto due campionati e una coppa di Lettonia."}
{"id": "2490135", "revid": "113101980", "url": "https://it.wikipedia.org/wiki?curid=2490135", "title": "Johannes Crell", "text": "Biografia.\nNacque a Helmetzheim, un villaggio presso Norimberga, da Anne Grineward e da Johannes Crell, un pastore luterano. Studi\u00f2 dal 1600 al 1603 nella scuola pubblica della vicina Norimberga, passando poi nella scuola di Stolberg am Harz, in Sassonia, e nel 1605 a Marienberg. Conclusi gli studi secondari, nel 1606 fu mandato a studiare latino, greco, ebraico e filosofia nella rinomata Accademia di Altdorf.\nConclusi gli studi e rifiutati incarichi pubblici che considerava incompatibili con la sua nuova fede cristiana nella quale non aveva posto il dogma trinitiario, alla fine del 1612 si diresse in Polonia, dove contava di trovare compagni di fede: a Cracovia fu ospitato dall'esule italiano antitrinitario Giovambattista Cettis e il 13 dicembre raggiunse Rak\u00f3w, entrando a far parte della Chiesa unitariana, della quale facevano parte i teologi Valentin Schmalz e Girolamo Moscorovius.\nNel maggio del 1613 Crell fu nominato dal Sinodo di Rakow professore e correttore delle edizioni dei libri stampati in tedesco e in latino. Solo nel 1615, quando egli ebbe acquisita una conoscenza sufficiente della lingua polacca, predic\u00f2 pubblicamente ai Fratelli della chiesa. L'anno dopo fu nominato rettore del Collegio di Rak\u00f3w e spos\u00f2 Rosina Pistorius, figlia del pastore della Chiesa unitariana di Czarnk\u00f3w, Simon Pistorius: ebbe tre figli, Theophilus, Christopher e Johann.\nNel 1621 lasci\u00f2 l'incarico di rettore conservando le sue mansioni pastorali e si dedic\u00f2 alla stesura delle \"Etiche cristiane\" e dei suoi molti \"Commenti\" alle Scritture. Alla morte di Schmalz gli succedette nell'insegnamento nel Collegio della chiesa di Rak\u00f3w insieme con Christopher Lubieniecius: le sue lezioni sul Nuovo Testamento venivano messe per iscritto dagli studenti e vennero pubblicate per lo pi\u00f9 postume.\nCrell si sent\u00ec male dopo aver tenuto una predica in occasione della Pentecoste del 1633 e mor\u00ec il successivo 11 giugno, confortato dai suoi amici.\nLe sue opere hanno influenzato Voltaire, John Locke e Thomas Belsham."}
{"id": "2490140", "revid": "282094", "url": "https://it.wikipedia.org/wiki?curid=2490140", "title": "Antitrinitario", "text": ""}
{"id": "2490142", "revid": "793215", "url": "https://it.wikipedia.org/wiki?curid=2490142", "title": "Giacomo Lacerenza", "text": "Biografia.\nGiacomo Lacerenza \u00e8 stato un vero enfant prodige, a dieci anni suonava il suo flicornino e divenendo prima tromba della banda cittadina.\nA soli 16 anni vince un concorso per trombettisti, ed \u00e8 premiato dal Re d'Italia, Vittorio Emanuele III di Savoia a Milano durante la sfilata del Sempione.\nNel 1914 si diploma presso la Regia Filarmonica di Bologna. Dal 1927 al 1931 diresse la banda di Montemesola e successivamente quella di Laterza e Trinitapoli.\n\u00c8 stato per anni insegnante di tromba al Conservatorio di Foggia, dopodich\u00e9 si \u00e8 trasferito a Roma, dove insegna all'Accademia Nazionale di Santa Cecilia.\nI suoi figli Amleto Michele e Rosario si sono dedicati alla musica il primo e il terzo come compositori, e il secondo come trombettista.\nMor\u00ec a 67 anni nel 1952.\nOpere.\nAmpia \u00e8 la sua raccolta di opere musicali. Poemi sinfonici, marce e ouverture Giacomo Lacerenza.\nLacerenza ha scritto pagine importantissime per la Settimana Santa tarantina tra le pi\u00f9 importanti c'\u00e8 \u00abTristezze\u00bb \u2013 la marcia del troccolante \u2013, dove riusc\u00ec ad inserire il suono della tr\u00f2ccola tra le note degli spartiti. Scrisse inoltre \u00abA mia sorella\u00bb, una marcia davvero toccante per l'effetto che desta il suono delle campane a morte, \u00abA mio fratello\u00bb, \u00abA mio padre\u00bb, \u00abAd Annam\u00bb, \u00abAd un vivente\u00bb e questo sta ad indicare la sua capacit\u00e0, dove persino i viventi gli chiedevano di comporre marce funebri; scrisse pure \u00abAi miei nemici\u00bb, \u00abAlla cara memoria di Savino Murgese\u00bb, \u00abAmare flebis\u00bb, \u00abDolores\u00bb, \u00abHecce Homo\u00bb, \u00abSepulcrum\u00bb , \u00abIn memoria di Danilo\u00bb , \u00abIn memoria di Tullio\u00bb e \u00abVictoribus\u00bb oltre ad altre pastorali."}
{"id": "2490148", "revid": "1543377", "url": "https://it.wikipedia.org/wiki?curid=2490148", "title": "Movistar Open 2005", "text": "Il Movistar Open 2005 \u00e8 stato un torneo di tennis giocato sulla terra rossa.\n\u00c8 stata la 12\u00aa edizione del Movistar Open, che fa parte della categoria International Series nell'ambito dell'ATP Tour 2005.\nSi \u00e8 giocato al Centro de Tenis Las Salinas di Vi\u00f1a del Mar in Cile,dal 31 gennaio al 7 febbraio 2005.\nCampioni.\nSingolare.\n Gast\u00f3n Gaudio ha battuto in finale Fernando Gonz\u00e1lez 6-3, 6-4\nDoppio.\n David Ferrer / Santiago Ventura hanno battuto in finale Gast\u00f3n Etlis / Mart\u00edn Rodr\u00edguez 6-3, 6-4"}
{"id": "2490156", "revid": "775372", "url": "https://it.wikipedia.org/wiki?curid=2490156", "title": "Consiglio di Stato (Finlandia)", "text": "Il Consiglio di Stato della Finlandia (in finlandese \"Valtioneuvosto\", svedese \"Statsr\u00e5det\") \u00e8 il gabinetto che dirige il governo della Finlandia.\nStoria.\nNel 1918, dopo l'indipendenza della Finlandia, il Gabinetto, che nel Granducato di Finlandia era stato chiamato Senato della Finlandia, fu riorganizzato e rinominato come Consiglio di Stato. Uno dei principali obiettivi della riforma era quello di separare il potere giudiziario dal potere esecutivo.\nSecondo la recente revisione della Costituzione della Finlandia (a partire dal 2000), il potere sulla politica estera \u00e8 detenuto dal presidente della Repubblica, come in Francia, anche se con una definizione molto ristretta di politica estera che esclude un'influenza oltre la preparazioni delle decisioni in seno all'Unione europea. I trattati internazionali e la dichiarazione di guerra sono decisi del Parlamento.\nCon la costituzione del 2000, la Finlandia, de jure aderisce ai principi del parlamentarismo, anche se di fatto dal momento che tutti i presidenti da Ky\u00f6sti Kallio in poi (1936-1940) hanno scelto di nominare Gabinetti tollerati o sostenuti da maggioranze parlamentari.\nLe materie entro l'autorit\u00e0 del Consiglio dei ministri sono decise a riunioni plenarie, con un quorum di cinque ministri presenti, nel caso di questioni di vasta importanza o questioni che sono importanti per ragioni di principio. Le meno importanti sono decise all'interno dei rispettivi ministeri.\nLe materia entro l'autorit\u00e0 del presidente sono decise a riunioni plenarie del Consiglio dei ministri, con l'eccezione delle nomine, il perdono, e la convocazione di elezioni straordinarie.\nComposizione.\nIl Consiglio di Stato \u00e8 guidato dal Primo Ministro, egli \u00e8 dotato Dell'Ufficio del Primo Ministro; ente che \u00e8 responsabile per il Primo Ministro del monitoraggio, l'assistenza e la gestione nel controllo del suo governo. Il Gabinetto del primo ministro \u00e8 responsabile per la politica di coordinazione e discussione e di sviluppo della UE della Finlandia. Il primo ministro in tutte le circostanze \u00e8 responsabile dell'attivit\u00e0 del governo.\nIl presidente della Repubblica nomina il Primo ministro del gabinetto. I ministri nominati devono essere moralmente integri ed essere cittadini finlandesi. Il primo ministro e i ministri sono responsabili delle loro le attivit\u00e0 ufficiali di fronte al parlamento, i ministri e il governo deve godere della fiducia del Parlamento. \nLa Finlandia attualmente dispone di 12 ministeri. Essi sono responsabili della preparazione della legislazione di competenza e il Consiglio di Stato decide in merito alla preparazione degli ordini del giorno.\nIl Consiglio di Stato pu\u00f2 anche avere anche pi\u00f9 di dodici ministeri. In parte questo \u00e8 dovuto alla distribuzione dei ministeri spettatanti ai partiti che sostengono il governo."}
{"id": "2490158", "revid": "767487", "url": "https://it.wikipedia.org/wiki?curid=2490158", "title": "Charles Loupot", "text": "Assieme a Cassandre, Paul Colin e Jean Carlu (soprannominati \"I moschettieri\") \u00e8 stato uno dei pi\u00f9 importanti cartellonisti pubblicitari francesi del primo dopoguerra.\nIl suo stile \u00e8 stato influenzato dalle avanguardie degli inizi del Novecento, soprattutto Cubismo, Futurismo e Purismo, ed \u00e8 riconducibile all'Art d\u00e9co.\nBiografia.\nLoupot studia all'\u00c9cole des Beaux-Arts di Lione. Durante la Prima guerra mondiale rimane ferito e viene congedato. Raggiunge quindi i propri parenti in Svizzera, a Losanna.\nQui trova un impiego presso la tipografia Wolfensberger di Zurigo, dove apprende l'arte della litografia. I suoi primi manifesti, circa un centinaio, risentono molto dello stile del caposcuola italiano e francese Cappiello e della grafica tedesca dell'epoca.\nNel 1923 \u00e8 di ritorno in Francia per lavorare presso la tipografia Devambez. Disegna alcune illustrazioni di moda per le riviste femminili \"F\u00e9mina\" e \"La Gazette du bon ton\", ma soprattutto realizza la serie di manifesti per le automobili Voisin, opera questa che segna l'inizio della stagione pi\u00f9 fortunata della sua carriera.\nNel 1924, grazie ai fratelli Damour, pubblicitari, pu\u00f2 aprire una \"propria\" agenzia (Les Belles Affiches). Durante la seconda met\u00e0 degli anni venti crea con essa alcuni di quelli che resteranno tra i suoi cartelloni pi\u00f9 celebri. Ha fra i committenti la Peugeot, la Twinings, la Fiera di Francoforte, e altre importanti aziende di quel tempo. Ritmi di lavoro serrati e dissapori con la direzione lo portano tuttavia ad abbandonare Les Belles Affiches nel 1930.\nSempre a partire dall'anno 1930 partecipa con Cassandre all'effimero progetto di Marcel Moyrand, mercante d'arte: l'Alliance Graphique (il progetto consisteva in linea di massima nel far lavorare i due artisti su un medesimo soggetto, sebbene la maggior parte di tali lavori rimase allo stadio di bozzetto).\nIl progetto si dissolve all'indomani dell'improvvisa morte di Moyrant, avvenuta nel 1934.\nIn questo periodo Loupot aderisce anche all'Union des Artistes Modernes.\n\u00c8 da precisare, tuttavia, che la fine del sodalizio coi Damour e l'inizio di quello con Moyrant non segn\u00f2 un'interruzione nell'attivit\u00e0 di pubblicitario di Loupot. Infatti, durante il periodo dell'Alleanza, egli ha tra i suoi clienti l'Or\u00e9al e Valentine. E a partire dal 1936 realizza una nuova serie di manifesti, tra i suoi pi\u00f9 noti: quelli per la ditta di liquori Saint-Rapha\u00ebl.\nCon lo scoppio della Seconda guerra mondiale si vede costretto a interrompere ogni attivit\u00e0. Riprender\u00e0 il proprio lavoro subito dopo, rinnovando la propria collaborazione con la Saint-Rapha\u00ebl e riuscendo a realizzare ancora alcuni dei suoi cartelloni pubblicitari pi\u00f9 importanti.\nCharles Loupot muore nel 1962, all'et\u00e0 di 70 anni"}
{"id": "2490159", "revid": "1305772", "url": "https://it.wikipedia.org/wiki?curid=2490159", "title": "Castles (videogioco)", "text": "Castles \u00e8 un videogioco sviluppato da Quicksilver Software e pubblicato da Interplay nel 1991. Il gioco include la costruzione di una serie di castelli nella costa ovest dell'Inghilterra durante l'XI secolo. \"Castles\" ha un'espansione chiamata \"Castles: The Northern Campaign\", e un sequel, \"\".\nModalit\u00e0 di gioco.\nIl gioco combina alcuni generi di gameplay come il controllo delle risorse e una modalit\u00e0 di combattimento, inoltre sono presenti intermezzi nei quali il giocatore dovr\u00e0 prendere decisioni che influenzeranno il corso della storia.\nIn \"Castles\", il giocatore \u00e8 in grado di costruire fino a otto castelli, nelle varie regioni dell'Inghilterra e del Galles. Ciascun livello comincia con una modalit\u00e0 di costruzione, composta da una piatta e spoglia mappa della regione. In questa mappa il giocatore potr\u00e0 decidere lo schema del castello, incluso un cancello principale, le mura, e le torri; ciascuna parte del castello pu\u00f2 essere modificata per altezza e spessore, pu\u00f2 essere migliorata con caratteristiche difensive: la difesa delle mura, ad esempio, include calderoni di olio bollente, le torri, invece, feritoie per sparare frecce. Il giocatore deve \"spendere\" le proprie risorse disponibili nella regione per costruire il castello.\nCostruzione.\nUna volta che lo schema del castello \u00e8 completo, il giocatore dovr\u00e0 chiamare degli operai per costruire il proprio castello, ci sono diversi tipi di operai: muratori, carpentieri e cos\u00ec via, ciascuno impegnato in differenti stadi della costruzione. Il giocatore pu\u00f2 aumentare o diminuire il salario degli operai.\nPer concludere questa fase devono essere completamente costruiti un cancello principale e un intero circuito di mura e torri.\nDurante la costruzione, il giocatore dovr\u00e0 prepararsi ai mesi invernali, infatti, da Dicembre a Febbraio i lavoratori fermeranno la costruzione e consumeranno le provviste di cibo, se queste ultime verranno terminate gli operai saranno restii a lavorare.\nEventi casuali.\nLa costruzione del castello verr\u00e0, qualche volta, interrotta. Infatti il giocatore verr\u00e0 visitato da vari messaggeri di altre fazioni, a questo punto verr\u00e0 descritta una situazione per la quale il giocatore dovr\u00e0 prendere una decisione. Possono esserci fino a quattro possibilit\u00e0 di scelta. La decisione presa influir\u00e0 ogni parte del gioco, incluse le finanze del regno, le relazioni diplomatiche con le varie fazioni o addirittura provocare un combattimento immediato.\nCombattimento.\nSe sta per verificarsi un combattimento, il giocatore, potr\u00e0 posizionare i suoi soldati nelle posizioni difensive sul castello, inoltre potr\u00e0 decidere in quanti gruppi dividere i propri soldati: pi\u00f9 gruppi significa maggior copertura dell'area, ma ciascun gruppo \u00e8 pi\u00f9 debole.\nGli arcieri sono spesso piazzati nelle parti pi\u00f9 alte, mentre la fanteria pu\u00f2 essere piazzata dentro il castello (per attaccare i nemici che fanno breccia nelle mura) o fuori dal castello (per intercettare i nemici). Le difese delle mura (es. olio bollente) si attivano automaticamente uccidendo le truppe nemiche che raggiungono un determinato segmento delle mura. I nemici possono essere di vario tipo, dalla semplice fanteria a macchine di assedio, o anche creature fantastiche. Il combattimento finir\u00e0 quando un esercito o il castello saranno completamente distrutti. \nPiattaforme.\nOriginariamente distribuito per MS-DOS, Castles supporta le modalit\u00e0 grafiche CGA, EGA e VGA, e le schede sonore AdLib. Nel 1991 \u00e8 stato distribuito su Atari ST e nel 1992 per Amiga.\nNel 1992 sono uscite conversioni anche per i computer giapponesi FM Towns, PC-98, Sharp X68000."}
{"id": "2490162", "revid": "1543377", "url": "https://it.wikipedia.org/wiki?curid=2490162", "title": "Trionfo della Morte (Bruegel)", "text": "Il Trionfo della morte \u00e8 un dipinto olio su tavola (117\u00d7162\u00a0cm) di Pieter Bruegel il Vecchio, databile al 1562 circa e conservato nel Museo del Prado di Madrid.\nStoria.\nL'opera insolitamente non \u00e8 firmata n\u00e9 datata ed \u00e8 forse da identificarsi con quella citata da Karel van Mander nel 1604 in cui \"vi sono impiegati tutti i mezzi contro la morte\". Una menzione sicura si ha nell'inventario di Philips van Valckenisse di Anversa nel 1614. Dopo vari passaggi, nel 1745 era tra le propriet\u00e0 della regina di Spagna Elisabetta Farnese al palazzo della Granja. Pervenne al Prado nel 1827.\nCon \"Dulle Griet\" e la \"Caduta degli angeli ribelli\", simili per dimensioni e per richiami evidenti al mondo di Bosch, l'opera fu probabilmente dipinta per un medesimo committente e destinata a formare una serie. Nel \"Trionfo della Morte\" si colgono evidenti echi della difficile situazione politica e sociale di quegli anni di guerre e pestilenze.\nDescrizione e stile.\nLa morte sopraggiunge uccidendo gli uomini in vari modi. I toni caldi utilizzati, come in \"Dulle Griet\", evocano un'atmosfera arida e infernale, in cui gli uomini affrontano il trapasso con i pi\u00f9 vari stati d'animo: sorpresa, sgomento, rassegnazione, inutile ribellione. Tuttavia in esso \u00e8 riscontrabile un'allegoria della guerra e delle miserie umane.\nNella descrizione dell'episodio Bruegel fuse due tradizioni iconografiche: quella italiana, con opere come il \"Trionfo della Morte\" di Palermo, che verosimilmente visit\u00f2 durante il suo viaggio in Italia del 1552 circa, e quella nordica della danza macabra. Alcuni dettagli, come la morte che irrompe a cavallo, derivano quasi sicuramente dal modello palermitano, alla luce per\u00f2 di una reinterpretazione personale del tema, che include una condanna pi\u00f9 esplicita dei vizi e dei peccati verso i quali gli uomini sono naturalmente protesi.\nTra i soggetti di maggior spicco si notano un imperatore in basso a sinistra, a cui uno scheletro mostra una clessidra, simbolo della fine del suo tempo; egli si rivolge a uno scheletro con l'armatura che affonda le mani in barili pieni di monete, simbolo di ricchezza, inutilmente accumulati. Dietro di lui passa il carro della morte, carico di teschi, guidato da uno scheletro che suona tristemente una viola a manovella (ghironda) e da un cavaliere altrettanto scheletrito su un magrissimo cavallo, sul quale si trova una gazza dagli oscuri presagi. Sotto il carro alcune persone cercano vanamente di nascondersi per trovare scampo. Da una specie di chiesa un gruppo di scheletri vestiti di bianco suona le trombe dell'Apocalisse e pi\u00f9 sopra altri due tirano con forza le corde di una grossa campana. Un sinistro castello di diavoli prende fuoco al centro e pi\u00f9 in lontananza una serie di mostri esce da una voragine infernale riversandosi nel creato.\nNell'angolo in basso a sinistra, vicino all'imperatore, uno scheletro con galero sorregge un prelato di spalle, che si sente mancare. Davanti ad essi una filatrice \u00e8 morta e non pu\u00f2 impedire a un cane pelle e ossa di arrivare al suo bambino. Al centro un pellegrino \u00e8 denudato e sgozzato da uno scheletro vestito da una maglia di ferro da soldato. Pi\u00f9 sopra due scheletri incappucciati trascinano una bara, investendo un altro morto; poco avanti altri due tendono una rete per catturare la folla in fuga. Al centro la morte dirompe a cavallo con la falce (perch\u00e9 come la falce miete non una, ma molte spighe di grano, ovvero molte vite per volta), guidando la sua armata delle tenebre, che si appresta a massacrare una folla con persone di tutti i ceti sociali, soldati, laici e religiosi. La folla viene spinta in una grande stanza-galera, con porta levatoia, retta con una leva da due scheletri, che vengono incoraggiati da un altro che suona il tamburo. Dei soldati cercano inutilmente di contrastare degli scheletri con le loro spade, simbolo della guerra.\nNell'angolo a destra un tavolo con carte da gioco, sotto il quale cerca di nascondersi un buffone, mentre i soldati della morte afferrano damigelle, porgono loro ossa disgustose sui vassoi da portata, rovesciano le bisacce e spargono i giochi. Si pu\u00f2 notare, poco vicino al buffone, una scacchiera rovesciata, anch'essa simbolo della fine. Nell'angolo una coppia si distrae con la musica, ignorando quanto avviene attorno, simboli di peccato e lussuria, con l'uomo che suona un liuto, simbolo di superficialit\u00e0. In secondo piano gli scheletri massacrano gli uomini in tutti i modi possibili: per annegamento, con le ferite d'arma, seppellendo, impiccando, cacciando coi cani, infilzando con le lance, decapitando, facendo cadere da dirupi, esponendo i cadaveri a essiccare sulle macabre ruote issate in cima a pali.\nNemmeno la natura \u00e8 risparmiata: gli scheletri abbattono gli alberi, le navi affondano o prendono fuoco, i fumi degli incendi anneriscono il cielo, le carcasse di animali affiorano dalla terra e ovunque \u00e8 distruzione, disperazione, morte e rovina.\nNumerosi, inoltre, sono i riferimenti agli arcani maggiori dei tarocchi: L'Imperatore, Il Papa, Gli Amanti, Il Matto, Il Carro, L'Appeso, La Ruota, L'Eremita, La Torre, Il Giudizio e, ovviamente, La Morte."}
{"id": "2490166", "revid": "767487", "url": "https://it.wikipedia.org/wiki?curid=2490166", "title": "Giovanni de Luna (nobile)", "text": "Biografia.\nNacque a Bivona nell'ottobre 1563, nell'omonimo ducato, feudo della famiglia De Luna, da Pietro, I duca di Bivona, e dalla di lui seconda consorte la nobildonna spagnola \u00c1ngela de la Cerda y Manuel dei Duchi di Medinaceli. Diversamente dai suoi antenati, non svolse alcuna attivit\u00e0 politica e militare.\nAlla morte del padre avvenuta nel 1575, succedette a questi nei titoli e nei feudi, ma, essendo minorenne, rimase sotto la tutela materna. Spos\u00f2 la nobildonna Belladama Settimo Valguarnera, figlia di Carlo, marchese di Giarratana, da cui non ebbe figli.\nMor\u00ec nell'agosto 1592, all'et\u00e0 di circa 29 anni, e con lui si estinse in linea maschile il ramo siciliano della famiglia De Luna. Gli succedette nel possesso dei titoli e dei feudi, la sorellastra Aloisia de Luna Vega, figlia di primo letto del padre, che fu vedova di Cesare Moncada Pignatelli, II principe di Patern\u00f2, e di Antonio d'Aragona Cardona, duca di Montalto."}
{"id": "2490168", "revid": "287204", "url": "https://it.wikipedia.org/wiki?curid=2490168", "title": "Jurgis Pucinskis", "text": ""}
{"id": "2490171", "revid": "122949087", "url": "https://it.wikipedia.org/wiki?curid=2490171", "title": "Oro (mitologia)", "text": "Nella mitologia greca, Oro \u00e8 il nome di tre personaggi:\nIl mito.\nOro, guerriero acheo.\nOmero non d\u00e0 alcuna indicazione sulla nazionalit\u00e0 di Oro, n\u00e9 riferisce patronimico o parentela; Oro viene ucciso da Ettore quando questi, avvertito da Apollo della fuga di Agamennone, si scaglia sugli Achei sperando di metterli in fuga verso le loro navi."}
{"id": "2490173", "revid": "123164251", "url": "https://it.wikipedia.org/wiki?curid=2490173", "title": "Campionato sudamericano di pallavolo maschile 1987", "text": "Il XVII campionato sudamericano di pallavolo maschile si \u00e8 svolto nel 1987 a Montevideo, in Uruguay. Al torneo hanno partecipato 7 squadre nazionali sudamericane e la vittoria finale \u00e8 andata per la sedicesima volta, l'undicesima consecutiva, al Brasile.\nPodio.\nCampione.\nBrasile(Sedicesimo titolo)\nSecondo posto.\nArgentina\nTerzo posto.\nVenezuela"}
{"id": "2490186", "revid": "1305772", "url": "https://it.wikipedia.org/wiki?curid=2490186", "title": "Giuseppe Ceccato", "text": "Biografia.\nNegli anni ottanta aderisce alla Liga Veneta, ancor prima della fondazione della Lega Nord.\nCon questa fu eletto al Senato della Repubblica nel 1994 e 1996 nel collegio uninominale di Schio, rispettivamente col 45,9 e il 43,2% dei voti.\nDopo la scissione della Liga Veneta Repubblica nel 1998, fu eletto presidente nazionale della Liga Veneta. Nel 1999 usc\u00ec per\u00f2 dalla Lega in concomitanza con l'espulsione di Domenico Comino e Vito Gnutti, lanciando un movimento chiamato \"Veneto Futuro\", aderente all'ApE, e che per le elezioni regionali del 2000 si un\u00ec con la Liga Veneta Repubblica, per dar vita ai \"Veneti d'Europa\", che ottenne il 2,4% su base regionale.\nNel 2001, come gli altri parlamentari dell'ApE, ader\u00ec al progetto di Democrazia Europea, con la quale ebbe il 6,3% nel collegio di Arzignano della Camera dei deputati, mancando l'elezione anche nella quota proporzionale. Nel 2002, quando Democrazia Europea si un\u00ec al CCD e al CDU nell'Unione dei Democratici Cristiani e di Centro, divenne un dirigente del nuovo partito nella Provincia di Vicenza. Prese poi parte alla scissione dei Popolari Liberali.\nDal 1995 al 2004 Ceccato fu sindaco di Montecchio Maggiore per la Lega Nord-Liga Veneta; in entrambe le occasioni fu eletto al ballottaggio. Nel 2009, dopo aver cercato invano la candidatura ufficiale per il centrodestra, si present\u00f2 per una lista civica, ottenendo il 7.5%"}
{"id": "2490187", "revid": "1711941", "url": "https://it.wikipedia.org/wiki?curid=2490187", "title": "Claire Littleton", "text": "Claire Littleton \u00e8 un personaggio della serie televisiva \"Lost\", interpretata da Emilie de Ravin. \u00c8 una dei 48 sopravvissuti della sezione centrale dell'aereo.\nPrima dell'incidente.\nClaire viene cresciuta a Sydney dalla madre, Carole Littleton, che le dice che il padre \u00e8 morto. Durante l'adolescenza ha un rapporto molto difficile con la madre, si veste dark e lavora in un negozio di piercing. Lei e la madre vengono coinvolte in un incidente d'auto che lascia Carole in coma: poich\u00e9 era Claire a guidare, la ragazza \u00e8 afflitta dal senso di colpa per la sorte della madre e per le ultime parole che le ha detto, cio\u00e8 che voleva che morisse. Mentre Carole si trova in ospedale in coma si fa vivo Christian Shephard, che paga le cure mediche e rivela a Claire di essere suo padre: le racconta che andava a trovarla quando era piccola, ma Carole non gli perdon\u00f2 di avere un'altra famiglia, e raccont\u00f2 a Claire che era morto. Quindi suggerisce alla figlia di lasciar morire la madre poich\u00e9 cos\u00ec non avrebbe pi\u00f9 sofferto, ma Claire si arrabbia con lui e afferma di non voler neanche sapere il suo nome.\nIn seguito, Claire rimane incinta del suo allora fidanzato, Thomas: all'inizio il ragazzo sembra felice di tenere il bambino, ma dopo poco tempo rompe con Claire e la lascia sola. La ragazza decide allora di dare il figlio in adozione. Su consiglio di un'amica visita un veggente, che le dice che solo lei dovr\u00e0 crescere il suo bambino ma, spaventata dalla sua irruenza, Claire afferma che avrebbe dato in adozione comunque il figlio. Proprio quando sta per firmare i documenti di adozione con una coppia australiana cambia nuovamente idea: si reca di nuovo del veggente, che le dice che una coppia che vive a Los Angeles potrebbe adottare il bambino. Claire riceve dall'uomo un biglietto per il volo Oceanic 815, in partenza il giorno successivo. Settimane dopo l'incidente, Claire incomincia a pensare che Malkin avesse previsto l'incidente aereo.\nSull'isola.\nPrima stagione.\nSubito dopo l'incidente, Claire viene aiutata da Jack e lega subito con Charlie. Claire decide di rimanere sulla spiaggia anche quando vengono scoperte delle grotte, sostenendo che spostarsi nelle grotte sarebbe come accettare il loro destino di essere abitanti dell'isola.\nClaire e Charlie diventano molto amici e il ragazzo riesce a convincerla a passare alle grotte, dove Claire inizia ad avere incubi, insistendo che qualcuno nel campo stia cercando di interferire nella sua gravidanza e di uccidere il suo bambino non ancora nato, ma Jack \u00e8 convinto che gli incubi siano prodotti dallo stress. Quando Jack cerca di somministrarle dei sedativi, Claire si arrabbia e lascia le grotte, ma Charlie la convince a tornare. Sulla via del ritorno, i due vengono rapiti da Ethan. Charlie viene salvato, ma Claire scompare per quasi due settimane.\nIn questo periodo viene portata presso una stazione medica DHARMA, dove Ethan inietta regolarmente un vaccino a lei e il suo feto. Ethan le immette anche un dispositivo che, se attivato, le provoca dei forti dolori. Claire viene tenuta in una stanza e un giorno le dice che, una volta dato alla luce il bambino, non le sar\u00e0 permesso di vederlo di nuovo. Intontita dai sedativi, Claire accetta le condizioni, ma prima del parto Alex la porta nella giungla, dove incontra Danielle, che la lascia nei pressi della spiaggia. Locke e Boone la trovano poco dopo, ma la ragazza \u00e8 senza alcun ricordo di ci\u00f2 che \u00e8 successo.\nAl ritorno di Claire, Ethan appare al di fuori del campo e dice a Charlie che uccider\u00e0 un sopravvissuto al giorno finch\u00e9 Claire non sar\u00e0 tornata da lui. I sopravvissuti decidono di non raccontare niente di tutto ci\u00f2 a Claire, ma il loro comportamento la fa insospettire. Alla fine \u00e8 Shannon a ragguagliarla. Contro la volont\u00e0 di Charlie, Claire si impegna a fare da esca per catturare Ethan. Una volta catturato Charlie si vendicher\u00e0 di quello che ha fatto a lui e Claire uccidendolo a colpi di arma da fuoco.\nSuccessivamente, Locke costruisce una culla per il bambino di Claire come regalo di compleanno per la giovane. Giorni dopo a Claire si rompono le acque e solo Kate, Jin e Charlie sono presenti perch\u00e9 Jack \u00e8 tornato nelle grotte per cercare di salvare Boone. Claire inizialmente non \u00e8 in grado di calmare i pianti del bambino, finch\u00e9 Charlie non scopre che una soluzione \u00e8 l'accento meridionale di Sawyer. Inizialmente Claire non d\u00e0 un nome al bambino, ma dopo che la Rousseau lo rapisce, decide di chiamarlo Aaron.\nSeconda stagione.\nGiorni dopo lo sbarco della zattera costruita da alcuni dei sopravvissuti, Claire passeggiando lungo la spiaggia scopre la bottiglia con i messaggi e temendo che la zattera sia affondata o distrutta, mostra la bottiglia a Shannon, e le due decidono di informare Sun, visto che il marito, Jin, era sulla zattera.\nClaire continua a lottare con la sua amnesia, il che infastidisce Charlie che sta cercando di svolgere un ruolo dominante, quasi paterno, verso Aaron. Ella stessa dice a Locke scherzando di come Charlie sia religioso poich\u00e9 \u00e8 in possesso di varie statuette della Vergine Maria. Le statuette sono state trovate nel relitto di un aereo, ciascuna riempita di eroina. Pi\u00f9 tardi, Claire si trova di fronte a Mr. Eko, che le rivela il contenuto delle statuette. Ricordando che Charlie era un ex-tossicodipendente, gli proibisce ogni approccio con Aaron. Quando Charlie prende Aaron per battezzarlo, Claire lo schiaffeggia, ma poi chiede che Eko battezzi lei e suo figlio.\nPi\u00f9 tardi, Aaron si ammala e Claire cerca Libby per farsi aiutare a sbloccare i ricordi repressi, al fine di trovare una cura per Aaron. Ricordando dove l'ha portata Ethan, va con Kate nella giungla per cercare Rousseau. Riescono ad arrivare alla stazione DHARMA, ma trovano tutto completamente abbandonato. Prima della partenza Claire informa la Rousseau che sua figlia, Alex, l'ha aiutata a fuggire ed \u00e8 ancora viva. Al ritorno in spiaggia Claire ha recuperato tutti i suoi ricordi.\nSuccessivamente Charlie le d\u00e0 alcuni vaccini per Aaron.\nMentre si celebra il funerale di Ana Lucia e di Libby, Claire e Charlie si danno la mano, e poi si baciano.\nTerza stagione.\nIl giorno dopo Claire dice a Charlie di aiutare il muto Locke. Quando ritornano con un ferito Eko, Claire, Nikki e Paulo cercano di curare le sue ferite. Pi\u00f9 tardi, a lei si avvicina Desmond, che le chiede se lui potrebbe aggiustare il tetto del loro rifugio. Charlie e Claire non accettano. Quindi Desmond costruisce un parafulmine che attirer\u00e0 un fulmine poco dopo. Alcuni giorni dopo, Claire lascia Aaron alle cure di Sun e decide di andare a fare una nuotata. Per\u00f2 rischia di affogare ed \u00e8 fortunatamente salvata da Desmond. Lei lo ringrazia, non sapendo della sua visione.\nGiorni dopo Claire vede dei gabbiani volare in cielo. Lei ritiene che prendendo un uccello si potrebbe inviare un messaggio di soccorso, quindi chiede a Sun e Jin di aiutarla a costruire una rete per la cattura di uno di quei uccelli, ma il loro tentativo \u00e8 sventato quando Desmond spaventa gli uccelli con un colpo di fucile. Claire \u00e8 arrabbiata con Desmond e anche con Charlie perch\u00e9 non la sta supportando nel suo piano. Segue Desmond a una rupe rocciosa, dove l'uomo cattura un uccello e capisce che Desmond ha visioni della morte di Charlie. Conforta Charlie, e i due mandano una richiesta d'aiuto usando l'uccello. Pi\u00f9 tardi, Claire improvvisamente si ammala, a causa dell'ormai attivato dispositivo di Ethan. Juliet cura la malattia guadagnandosi la fiducia di tutti.\nQuando Naomi racconta a tutti che per il resto del mondo loro sono morti, Claire esprime una profonda indignazione. Pi\u00f9 tardi, quando Karl arriva il giorno dopo con la notizia dell'imminente arrivo degli Altri, Claire viaggia con il resto del gruppo verso la torre radio. Poco dopo, Claire \u00e8 lieta di sentire che Charlie ha disattivato il dispositivo di bloccaggio di tutti i segnali in uscita, ma \u00e8 ancora preoccupata del fatto che egli non sia tornato a riva.\nQuarta stagione.\nJack riesce finalmente a contattare i soccorsi, cos\u00ec tutti sono elettrizzati dall'idea di poter tornare a casa. Tuttavia, alla riunione del gruppo, Hurley racconta della morte di Charlie e del suo avvertimento: \"non \u00e8 la nave di Penny\". Claire, disperata per la perdita di Charlie, decide di seguire il suo ultimo avvertimento e si unisce a Locke, insieme ad Hurley, Sawyer ed altri tre naufraghi disarmati. Lungo la strada per la base, lei e il resto del gruppo di Locke incontrano Charlotte, che si era paracadutata sull'isola.\nClaire sta dormendo quando la base cade sotto attacco. Uno dei militari spara un razzo verso la casa di Claire, la quale esplode, ma la ragazza \u00e8 salvata da Sawyer. Claire decide quindi di tornare alla spiaggia con Sawyer e Miles. In diversi punti del percorso, Miles guarda Claire in un modo strano, Sawyer gli ordina di non parlarle e di non guardarla. Arrivata la notte decidono di accamparsi. Claire si sveglia e vede suo padre con in braccio Aaron e decide di seguirlo nella foresta, abbandonando Aaron sotto un albero. Il mattino seguente Sawyer viene svegliato dal pianto del bambino, lo prende con s\u00e9 e chiede a Miles se aveva visto Claire, egli risponde che l'aveva vista inoltrarsi nella giungla seguendo il padre. Quando Sawyer gli chiede perch\u00e9 non l'avesse seguita, lui rispose che aveva solo ubbidito ai suoi ordini; successivamente Sawyer la cerca ma invano. Pi\u00f9 tardi, quando Locke entra nella cascina di Jacob, trova all'interno Claire seduta con Christian (il padre), che gli dice che lei e Aaron sono entrambi al sicuro e non si deve preoccupare. Prima che Locke se ne vada, Christian lo mette in guardia affermando che ci\u00f2 che ha visto dovr\u00e0 rimanere un segreto.\nDopo l'isola (Aaron).\nAaron \u00e8 uno degli Oceanic Six, ed \u00e8 sotto la cura di Kate e per un po' anche di Jack (e in un episodio si vede Jack che gli racconta delle favole per farlo addormentare).\nJack dopo aver celebrato il funerale del padre viene fermato da una donna australiana, Carole Littleton, risvegliata dal suo coma, che dice a Jack che lei e Christian (il padre) hanno avuto una relazione da cui \u00e8 nata una bambina, Claire, rendendo quindi Jack suo fratello e Aaron suo nipote. Quando Kate deve ritornare nell'isola lascia Aaron sotto l'affidamento della nonna (Carole), alla quale svela la verit\u00e0 e che quindi sua figlia non \u00e8 morta.\nNella quarta stagione Claire appare in sogno a Kate e mentre accarezza il figlio addormentato, avverte Kate di non portare \"lui\" indietro, che \u00e8 presumibilmente un avvertimento a non riportare Aaron nell'isola.\nSesta stagione.\nIl personaggio di Claire torna tra i protagonisti nella sesta e ultima stagione della serie, comparendo sia nella Los Angeles parallela, sia sull'isola nel 2007, allorch\u00e9 appare nella scena finale del secondo episodio uccidendo con un fucile due Altri che minacciano Jin. Claire, insieme a Kate e James, \u00e8 uno dei tre sopravvissuti del volo 815 a lasciare l'isola alla fine della serie."}
{"id": "2490189", "revid": "123164264", "url": "https://it.wikipedia.org/wiki?curid=2490189", "title": "Campionato sudamericano di pallavolo maschile 1993", "text": "Il XX campionato sudamericano di pallavolo maschile si \u00e8 svolto nel 1993 a Cordoba, in Argentina. Al torneo hanno partecipato 6 squadre nazionali sudamericane e la vittoria finale \u00e8 andata per la diciannovesima volta, la quattordicesima consecutiva, al Brasile.\nPodio.\nCampione.\nBrasile(Diciannovesimo titolo)\nSecondo posto.\nArgentina\nTerzo posto.\nCile"}
{"id": "2490191", "revid": "767487", "url": "https://it.wikipedia.org/wiki?curid=2490191", "title": "Los Hermanos Rigual", "text": "Los Hermanos Rigual \u00e8 stato un trio vocale e strumentale cubano (affermatosi per\u00f2 in Messico), conosciuto negli anni sessanta per un repertorio di motivi latino-americani. Era composto da Pedro (nato il 29 giugno 1918), Carlos Rigual Rodr\u00edguez (nato il 4 novembre 1920, deceduto nel 1994) e Mario Fausto Rigual Rodr\u00edguez (nato il 19 novembre 1922), nativi di Guantanamo, Cuba, e figli di \u00c1ngel Rigual e Juana Rodr\u00edguez.\nIl trio \u00e8 conosciuto in modo particolare per alcune canzoni divenute celebri come tormentoni estivi, fra cui \"Cuando calienta el sol\" (composta da Carlos Alberto Martinoli e dai fratelli Mario e Fausto Rigual Rodr\u00edguez), ripresa e portata al successo in Italia da Los Marcellos Ferial nella versione originale in lingua spagnola.\nStoria.\nI tre fratelli Rigual Rodr\u00edguez, con il nome di Los Hermanos Rigual si trasferirono dalla nat\u00eca Guantanamo alla capitale l'Avana nel 1943 per tentare la fortuna come cantanti e chitarristi.\nTerminata la seconda guerra mondiale, nel 1947, si spostarono in Messico dove, forti del successo ottenuto, decisero di stabilirsi. Mantennero tuttavia contatti con il luogo natio, Cuba, dove si recarono nel 1950 per ricevere il loro primo disco d'oro.\nIn Messico Los Hermanos Rigual hanno scritto le loro pi\u00f9 famose canzoni, da \"Coraz\u00f3n de mel\u00f3n\", a \"La del vestido rojo\", a \"Mexico\" e, nel 1961, appunto al loro \"hit\" pi\u00f9 conosciuto: \"Cuando calienta el sol\", composto da Carlos e Mario Rigual.\nQuesta canzone \u00e8 stata eseguita nel corso degli anni successivi in \"cover\" da diversi altri artisti fra cui Vikki Carr, Anacani, il cantante belga Helmuy Lotti e Trini Lopez. \nHa consentito inoltre al trio vocale di affacciarsi sul mercato discografico europeo, particolarmente in quello di Portogallo, Spagna ed Italia dove arriva prima per sette settimane ed in Germania in decima posizione.\nIn Spagna, in particolare, il motivo fu accolto con grande fervore: eseguito nell'originale lingua spagnola a ritmo di rock lento, si colloc\u00f2 ben presto in vetta alle classifiche discografiche divenendo motivo dell'estate .\nNel 1963 i tre cantanti-musicisti tentarono di replicare il successo con \"Cuando brilla la luna\", ma l'esito non fu lo stesso di due anni prima.\nMusicarelli e Festival di Sanremo.\nIn Messico, Los Hermanos Rigual sono stati chiamati anche ad interpretare film musicali, musicarelli di produzione latino-americana come \"Cucurrucuc\u00fa, paloma\", del 1964, e \"Despedida de casada\", del 1966.\nContestualmente hanno continuato a suonare insieme a molti artisti e complessi orchestrali fra cui quelli di Chico O'Farril, Mario Bauz\u00e1, Chucho Zarzos e dell'italiano Ennio Morricone. Con il virtuoso pianista e tastierista all'organo Hammond Avelino Munoz (Panama, 1912 - San Juan, 1962), incisero la classica \"La Guayabita\".\nL'attivit\u00e0 concertistica li ha portati a lungo in giro per il mondo, con spettacoli in Argentina (in particolare a Buenos Aires), Stati Uniti, Canada e Italia.\nIn Italia, ultimo paese in cui si esib\u00ec prima dello scioglimento, il trio venne invitato al Festival di Sanremo 1964 vinto da Gigliola Cinquetti con \"Non ho l'et\u00e0\" (che poi risulter\u00e0 vincitrice anche dell'Eurovision Song Contest).\nIn quella circostanza present\u00f2 due brani differenti: in coppia con Cocky Mazzetti una canzone di Carlo Rossi e Angelo Rotunno intitolata \"Mezzanotte\"; e con Laura Villa il motivo \"Sole sole\" (di Laura Zanin e Arturo Casadei). Entrambe le canzoni non si classificarono per la serata finale.\n\"Hit\".\nQuesti alcuni dei principali motivi dei Los Hermanos Rigual, raccolti nella \"compilation\" \"Grandes Exitos de Los Hermanos Rigual\", pubblicata nel 1999:"}
{"id": "2490197", "revid": "287204", "url": "https://it.wikipedia.org/wiki?curid=2490197", "title": "Pop. 1280", "text": "Pop. 1280, o Colpo di spugna, \u00e8 un romanzo di Jim Thompson pubblicato originariamente nel 1964. La sua notoriet\u00e0 in Italia si deve quasi unicamente alla \"nomination\" all'Oscar quale miglior film straniero, ottenuta dalla sua riduzione cinematografica, operata da Bertrand Tavernier, in \"Colpo di spugna\", con la trasposizione dell'azione nell'Africa Occidentale Francese. \u00c8 stato infatti pubblicato nel 2004 da Fanucci con titolo uguale a quello del film di Tavernier.\nTrama.\n\"Pop. 1280\" \u00e8 narrato in prima persona da Nick Corey, sceriffo della Contea di Pottsville. Con la sua popolazione di \"1280 anime\" (numero che si riduce in maniera significativa verso la fine del libro), Potts \u00e8 un mortorio indolente, la \"47-sima contea nello stato\". Quale sia lo stato a cui appartiene la contea non \u00e8 mai detto con precisione, ma, con tutta evidenza, la storia \u00e8 ambientata negli Stati Uniti del sud o negli stati del sudovest. L'ambientazione non \u00e8 contemporanea: da diversi particolari (l'accenno all'utilizzo di bombetta e ghette nel vestiario, la presenza di poche automobili, i 2000 $ l'anno che guadagna Corey presentati all'inizio del romanzo come una cifra dignitosa e l'esplicito accenno alla Rivoluzione Russa in corso) s'intuisce che la storia di Nick Corey sia databile al 1917, probabilmente poco prima dell'entrata in guerra degli Stati Uniti.\nCorey si presenta egli stesso come una specie di folle geniale, oltremodo accomodante e imbelle di fronte alle manchevolezze altrui, lui unico agente della legge nel villaggio.\nNei fatti, i primi capitoli sono in buona parte narrati in un raffinato registro comico che sembra condurre pi\u00f9 alla farsa o alla commedia degli equivoci che a qualcosa di attinente alle psicosi del crimine.\nAl principio i problemi dello sceriffo sembrano relativamente innocui: principalmente la gestione di una moglie bisbetica e di un cognato idiota; le difficolt\u00e0 di una campagna elettorale contro un avversario pi\u00f9 meritevole; la negoziazione di elementi indesiderabili nella citt\u00e0; l'evasione da qualsiasi forma di impiego o di impegno che occupa un posto centrale nella sua attitudine morale fin dall'inizio.\nTuttavia, nel corso di una narrazione finemente strutturata, il tono da commedia va attenuandosi sempre di pi\u00f9, diventando sempre pi\u00f9 chiaro come Nick sia pi\u00f9 astuto, spietato e fuori dai cardini di chiunque altro nel racconto, toccando il fondo delle bassezze morali che sono familiari a chi abbia letto gli altri romanzi di Thompson."}
{"id": "2490198", "revid": "25699913", "url": "https://it.wikipedia.org/wiki?curid=2490198", "title": "Bibiana A\u00eddo Almagro", "text": ""}
{"id": "2490199", "revid": "793215", "url": "https://it.wikipedia.org/wiki?curid=2490199", "title": "Iproute2", "text": "iproute2 \u00e8 una collezione di tool a riga di comando per il controllo del networking e del traffico di rete, sia IPv4 che IPv6. \u00c8 sviluppato da Stephen Hemminger. L'autore originale, Alexey Kuznetsov, era responsabile dell'implementazione di QoS nel kernel Linux.\niproute2 ha lo scopo di rimpiazzare un intero set di software Unix (a cui ci si riferisce spesso con il termine \"net-tools\"), precedentemente utilizzato per la configurazione delle interfacce di rete, tabelle di route e per la gestione delle tabelle ARP. Tali tool non erano pi\u00f9 aggiornati dal 2001.\niproute2 unifica la sintassi di questi vari comandi, che si sono evoluti durante i molti anni dello sviluppo di Unix. La sintassi di iproute2 \u00e8 molto semplice e pi\u00f9 consistente tra tutte le funzioni che fornisce, emulando tra l'altro la sintassi del sistema operativo Cisco IOS."}
{"id": "2490201", "revid": "1711941", "url": "https://it.wikipedia.org/wiki?curid=2490201", "title": "Charlie Pace", "text": "Charlie Hieronymus Pace \u00e8 un personaggio della serie televisiva \"Lost\", interpretato dall'attore inglese di origini tedesche Dominic Monaghan.\nCharlie \u00e8 uno dei 48 sopravvissuti della sezione centrale del volo 815.\nQuando l'aereo stava precipitando, Charlie stava assumendo dosi di eroina nel bagno, problema che lo accompagner\u00e0 nel corso della prima stagione. Durante la permanenza sull'isola Charlie stringe una relazione con Claire Littleton.\nDopo essere scampato alla morte varie volte, Charlie decide di abbandonarsi al destino: egli infatti muore affogato il 91\u00ba giorno, e a darne la notizia al campo \u00e8 proprio Desmond, di ritorno dalla stazione Specchio. Dopo il suo ritorno al manicomio, Hurley \u00e8 ossessionato dalle visioni di Charlie, che gli dice che deve tornare sull'isola.\nBiografia.\nPrima dello schianto.\nCharlie \u00e8 nato nel 1976 a Manchester da Simon e Megan Pace. Da giovane riceve come regalo di Natale un pianoforte ed \u00e8 cos\u00ec che inizia la sua carriera musicale. Charlie sfrutta il suo talento musicale suonando e cantando per strada, elemosinando. Un giorno inizia a piovere e quindi \u00e8 costretto ad andarsene; per la strada nota una donna (che si rivela essere l'amata di Sayid, Nadia) che sta per essere aggredita e derubata, salvandola. Nadia gli dice che \u00e8 \"un eroe\", momento che Charlie ricorder\u00e0 per tutta la vita.\nQualche tempo dopo, Charlie e suo fratello Liam formano una band, i DriveShaft. Il gruppo diventa estremamente popolare, trascinato dal singolo \"You All Everybody\". Liam, tra loro, \u00e8 il pi\u00f9 popolare e di successo, ma inizia a fare uso di eroina. Il giorno di Natale, in Finlandia, Liam d\u00e0 il suo anello di famiglia a Charlie, dicendo che a causa della sua dipendenza non avrebbe mai avuto una famiglia e che quindi l'anello deve andare a Charlie. Alla fine, per\u00f2, anche Charlie incomincer\u00e0 a drogarsi; pi\u00f9 la fama del gruppo diminuisce, pi\u00f9 Charlie sprofonda nella dipendenza. Charlie per\u00f2 crede ancora nel gruppo e compone un altro pezzo, ma Liam vende il pianoforte in modo da potersi pagare la riabilitazione, convinto a smettere con la droga dopo la nascita di sua figlia. Liam alla fine lascer\u00e0 la band per stare con sua moglie Karen e la figlia Megan, abbandonando anche Charlie ai suoi problemi di tossicodipendenza.\nCon i DriveShaft sciolti, Charlie ricorre ai furti per sostenere la sua dipendenza da eroina. Affascina una ricca donna, Lucy, al fine di derubarla, ma il tentativo fallisce quando Charlie inizia a sviluppare reali sentimenti per lei. La donna, per\u00f2, scopre le sue vere intenzioni iniziali e lo caccia via. Successivamente, Charlie va in Australia per persuadere un ormai disintossicato Liam a riunirsi al gruppo. Liam rifiuta e offre al fratello di entrare in un programma di riabilitazione, ma Charlie infuriato se ne va e decide di lasciare Sydney. La notte prima della partenza, va a letto con una donna di nome Lily, che lotter\u00e0 con lui per un po' di eroina che per\u00f2 Charlie ha nascosto. Il giorno successivo si imbarca sul volo 815 della Oceanic che precipiter\u00e0 sull'isola. Quando inizia la turbolenza Charlie si trova in bagno per farsi una dose; nell'attimo in cui l'aereo sta per cadere getta la droga nel water.\nSull'isola.\nPrima stagione.\nIn \"Pilota, seconda parte\", il secondo giorno sull'isola Charlie, Jack e Kate si avventurano nella foresta alla ricerca della cabina di pilotaggio, dove il musicista ritrover\u00e0 la sua scorta di droga. In \"La casa del sol levante\", Locke scopre la sua dipendenza dall'eroina e propone a Charlie uno scambio: la sua chitarra per la droga. In \"La falena\", quando Jack \u00e8 intrappolato in una grotta, \u00e8 Charlie a salvarlo. Nello stesso episodio, Charlie riesce finalmente a superare la sua dipendenza e brucia la droga. In \"Un figlio\", Charlie cerca di fermare Claire che sta ritornando alla spiaggia, ma vengono entrambi rapiti da Ethan. Jack e Kate li inseguono, trovando Charlie appeso a un albero, quasi morto. Due settimane dopo, quando Claire ritorna dai sopravvissuti, Ethan cerca di riprendersela ma Charlie lo uccide con una pistola.\nIn \"Non nuocere\", quando a Claire si rompono le acque Charlie, insieme a Jin, aiuta Kate a far nascere il bambino. In \"Esodo, prima parte\", quando Danielle rapisce il bambino, che prender\u00e0 il nome di Aaron, Charlie e Sayid vanno a salvarlo. Lungo il percorso Charlie e Sayid trovano un aereo che trasportava diverse statue della vergine Maria piene di eroina. Quella notte, Charlie e Sayid riescono a recuperare Aaron, e lo restituiscono a Claire.\nSeconda stagione.\nIn \"Il salmo 23\", Mr. Eko rivela a Claire il contenuto della statuetta della Vergine Maria, creando una rottura tra lei e Charlie. Charlie porta Eko al Beechcraft dove ha trovato le statuette, e i due decidono di bruciare tutto. Tuttavia Charlie, segretamente, conserva delle statuette nascoste nella giungla. In \"Fuoco e acqua\", inizia a fare dei sogni surreali in cui Aaron \u00e8 in pericolo. Va quindi a consultarsi Eko, che gli dice che Aaron pu\u00f2 aver bisogno di essere battezzato. Successivamente, Charlie rapisce Aaron e cerca di battezzarlo, ma viene per\u00f2 fermato e picchiato da Locke. In \"Il lupo\", per vendicarsi dell'umiliazione, Charlie aiuta Sawyer a riprendere le armi da Jack e Locke, assalendo Sun fingendosi uno degli Altri.\nIn \"Chiusura\", Sayid mette al corrente Charlie del prigioniero nel bunker, Henry Gale. Charlie e Sayid, insieme ad Ana Lucia Cortez, tentano di trovare la mongolfiera con cui Henry si sarebbe schiantato, ma una volta trovata Henry si rivela essere un impostore. In \"Si vive insieme, si muore soli\", Charlie inizia ad aiutare Eko a costruire una chiesa, ma \u00e8 adirato quando Eko abbandona la sua costruzione. In seguito trova un vaccino, e lo d\u00e0 a Claire e Aaron, cominciando cos\u00ec a ricostruire il loro rapporto. Nella tenda di Sawyer, Charlie scopre le restanti statuette della vergine Maria e le getta in mare. Successivamente, Eko chiede il suo aiuto per trovare la dinamite alla Roccia Nera. Charlie lo aiuta, e, dopo averla recuperata, lui ed Eko si dirigono al bunker con l'intenzione di far esplodere la porta chiusa da Locke.\nTerza stagione.\nIn \"Ulteriori istruzioni\", dopo l'esplosione del Cigno, Charlie fa la guardia alla Capanna Sudatoria di Locke mentre quest'ultimo comunica con l'isola e successivamente lo aiuta a trovare Eko. In \"D\u00e9j\u00e0 vu\", dopo la morte di Eko, Desmond inizia ad avere visioni in cui Charlie muore.\nIn \"L'uomo dietro le quinte\", giorni dopo, Charlie si unisce a Desmond, Hurley e Jin in una escursione nella giungla dove trovano una paracadutista, Naomi Dorrit, che si \u00e8 lanciata sull'isola. \"Greatest Hits\", quando Jack annuncia il suo piano contro gli Altri, Charlie si offre volontario per nuotare fino alla stazione DHARMA sommersa, lo Specchio, al fine di spegnere il dispositivo che blocca le trasmissioni da e verso l'isola. Desmond va con lui. Prima di tuffarsi, cosciente dei sogni premonitori di Desmond, scrive i suoi 5 momenti pi\u00f9 belli su un foglietto che d\u00e0 a Desmond ordinandogli di darlo a Claire. Una volta arrivato nella stazione \u00e8 bloccato da due donne e successivamente da Mikhail Bakunin, che uccider\u00e0 le due. Mikhail viene per\u00f2 arpionato da Desmond arrivato in soccorso di Charlie. Charlie riesce a mettersi in contatto con Penelope Widmore ma Mikhail, ancora vivo, utilizza una granata per distruggere un obl\u00f2, provocando l'allagamento dello Specchio. Per evitare che Desmond lo salvi blocca la porta dell'obl\u00f2 dall'interno e lo avverte che la nave in arrivo sull'isola non \u00e8 di Penny. Charlie annega e muore poco dopo.\nSesta stagione.\nNell'episodio \"Los Angeles LA X\" si rivede Charlie nella realt\u00e0 parallela e sempre sull'Oceanic 815 viene salvato da Jack dopo che aveva cercato di ingoiare i pacchetti di droga che teneva nascosta. La polizia per\u00f2 lo arresta appena sceso dal volo.\nNell'episodio \"E vissero per sempre felici e contenti\" Desmond \u00e8 incaricato da Charles Widmore di convincere Charlie a riprendere a suonare, dopo che quest'ultimo ha deciso di smettere. Mentre Charlie e Desmond sono ad un bar a chiacchierare, Charlie dice a Desmond di avere avuto una \"visione\" di una donna bellissima mentre stava soffocando sull'aereo mentre Jack lo salvava. Pi\u00f9 tardi quando Desmond lo riporta all'albergo dove alloggia, Charlie fa sbandare la sua auto e la fa cadere nell'acqua di un porto. In quel momento, mentre Desmond e Charlie stavano annegando, Desmond ha una visione di Charlie che si scrive su una mano \"Not Penny's Boat\" (episodio \"Attraverso lo Specchio\") e ricorda parzialmente la sua vita sull'Isola.\nNell'episodio \"La fine\" Charlie incontra Claire al concerto che Widmore aveva organizzato e ricorda una parte della sua vita sull'Isola. Pi\u00f9 tardi quando la incontra in un bar vicino vede che sta partorendo proprio in quel momento grazie all'aiuto di Kate. Nel momento in cui Aaron, il figlio di Claire nasce, sia Kate, sia Claire sia Charlie ricordano le loro intere vite precedenti.\nAlla fine dell'episodio Charlie si riunisce con Claire e tutti gli amici incontrati sull'Isola in una chiesa, scoprendo cos\u00ec di essere morto e di trovarsi in un limbo del Purgatorio. L'ultima scena dell'episodio mostra Christian Shephard che apre le porte della chiesa dove Charlie e Claire, abbracciati, vengono avvolti da un'accecante luce bianca e, parole di Christian, trapassano.\nApparizioni successive.\nNella quarta stagione, dopo aver lasciato l'isola, Hurley ha visioni del defunto Charlie: prima in un negozio, e poi al manicomio. Charlie racconta ad Hurley che le persone sull'isola hanno bisogno di lui e che quindi deve tornarci. Charlie fa visita ad Hurley molte volte e in una circostanza lascia un messaggio per Jack: non \u00e8 lui a dover crescere Aaron."}
{"id": "2490202", "revid": "123164265", "url": "https://it.wikipedia.org/wiki?curid=2490202", "title": "Campionato sudamericano di pallavolo maschile 1995", "text": "Il XXI campionato sudamericano di pallavolo maschile si \u00e8 svolto nel 1995 a Porto Alegre, in Brasile. Al torneo hanno partecipato 8 squadre nazionali sudamericane e la vittoria finale \u00e8 andata per la ventesima volta, la quindicesima consecutiva, al Brasile.\nPodio.\nCampione.\nBrasile(Ventesimo titolo)\nSecondo posto.\nArgentina\nTerzo posto.\nVenezuela"}
{"id": "2490207", "revid": "2519", "url": "https://it.wikipedia.org/wiki?curid=2490207", "title": "Boltenhagen (comune)", "text": "Boltenhagen (nome ufficiale: \"Ostseebad Boltenhagen\") \u00e8 un comune del Meclemburgo-Pomerania Anteriore, in Germania. \u00c8 una popolare localit\u00e0 balneare sul Mar Baltico.\nDal punto di vista amministrativo, \u00e8 un comune \"extracomunitario\" (\"amtsfreie Gemeinde\") del circondario (\"Landkreis\") del Meclemburgo Nordoccidentale (\"Nordwest Mecklenburg\"; targa: NWM).\nSi tratta di una delle pi\u00f9 antiche stazioni balneari tedesche, essendo stata inaugurata come tale nel 1803.\nGeografia fisica.\nCollocazione.\nBoltenhagen si trova nella parte nord-occidentale del \"land\" Meclemburgo-Pomerania Anteriore, quasi al confine con lo Schleswig-Holstein, a nord di Grevesm\u00fchlen e a 20\u00a0km a nord-ovest della citt\u00e0 anseatica di Wismar e a ca. 30\u00a0km ad est di un'altra citt\u00e0 anseatica, ovvero Lubecca (Schleswig-Holstein).\nEconomia.\nDa vedere.\nTra i punti d'interesse vi sono, tra l'altro:"}
{"id": "2490208", "revid": "599013", "url": "https://it.wikipedia.org/wiki?curid=2490208", "title": "Boltenhagen", "text": ""}
{"id": "2490221", "revid": "599013", "url": "https://it.wikipedia.org/wiki?curid=2490221", "title": "Juan Turchi", "text": "Carriera.\nLa sua carriera professionistica inizia a 17 anni quando l'Estudiantes lo acquista dal Nueva Alianza. Due stagioni dopo l'esordio in prima squadra nel massimo campionato argentino (stagione 1997-1998). In due anni Turchi colleziona 20 presenze e due reti prima di approdare nel 1999 in Italia prelevato dalla di Luciano Gaucci. Nella sua prima stagione a Viterbo conquista la promozione dalla Serie C2; l'anno seguente, invece, ottiene la salvezza.\nNell'estate 2000 la famiglia Gaucci proprietaria anche del decide di aggregare alla formazione guidata da Serse Cosmi ed impegnata nell'Intertoto anche l'argentino che fa il suo esordio europeo nelle due partite contro lo che vedono i belgi vincitori.\nTurchi viene quindi girato in prestito dapprima al (17 presenze e 2 reti) e poi allo Spezia (11 presenze ed un gol all'attivo). Anche la stagione successiva dopo il ritiro precampionato con il Perugia Turchi viene ceduto in prestito all' (20 presenze e 9 reti). Nel 2002 con la stessa formula passa alla (21 presenze e 3 reti nella stagione regolare).\nNella stagione 2003-2004 fa ritorno a Perugia non riuscendo ad imporsi (per lui solo due apparizioni in Coppa UEFA). Nel giugno 2004 il Perugia lo cede definitivamente al Gualdo in Serie C2 dove resta per due stagioni prima di accasarsi al Foligno, con cui ottiene la promozione in Serie C1 nella stagione 2007-2008."}
{"id": "2490224", "revid": "25700391", "url": "https://it.wikipedia.org/wiki?curid=2490224", "title": "Colpo di spugna (romanzo)", "text": ""}
{"id": "2490225", "revid": "767487", "url": "https://it.wikipedia.org/wiki?curid=2490225", "title": "Pete Yorn", "text": "Biografia.\nPete Yorn nasce in New Jersey, figlio di un dentista e di un'insegnante di piano. A nove anni comincia a suonare la batteria e a 12 si dedica alla chitarra. Pete comincia a cantare e a scrivere materiale proprio a seguito di un memorabile spettacolo per nuovi talenti alla scuola di Montville nel New Jersey nel 1990. Sebbene non lo abbia mai fatto prima in pubblico, viene invitato dai suoi compagni di gruppo a cantare, dalla sua postazione di batterista, la canzone dei Replacements \"Talent show\". La performance viene apprezzata al punto che Pete viene chiamato da un altro gruppo ad interpretare una grintosa versione di \"Rockin' in the free world\" di Neil Young.\nDopo essersi diplomato a Syracuse Pete si trasferisce a Los Angeles, dove comincia a crearsi un seguito con le sue esibizioni al Cafe Largo. Bradley Thomas (produttore dei film dei fratelli Farrelly \"Kingpin\" e \"Tutti pazzi per Mary\") gli chiede di mandargli dei demo di brani da inserire nella colonna sonora del nuovo film dei Farrelly con Jim Carrey, \"Io, me &amp; Irene\". I Farrelly utilizzano \"Strange condition\" e \"Just another\" nel film. \"Strange condition\" viene incisa con Brad Wood (Smashing Pumpkins, Liz Phair) e R.Walt Vincent, mentre \"Just another\" \u00e8 presente su \"Felicity\" e nel disco \"Songs from Dawson's Creek volume 2\". Entrambe le canzoni sono incluse in \"musicforthemorningafter\", disco di debutto. Oltre a scegliere due canzoni i Farrell chiedono a Peter di comporre la colonna sonora per il film. Anche nel film \" Igby Goes Down\" di Burr Steers (2002) \u00e8 presente con il brano\" Murray\" tratto dal suo album di debutto sopra citato. Dopo aver firmato con la Columbia, Pete comincia a registrare il disco nel garage della casa di R.Walt Vincent a Culver City in California, suonando la gran parte degli strumenti da solo. Per \"musicforthemorningafter\" Pete lavora con vari produttori tra i quali Brad Wood, Don Fleming (Sonic Youth, Dinosaur Jr.) e R.Walt Vincent (\"Prayer Cycle\").\nNel 2003 arriva \"Day I Forgot\", seconda prova sulla lunga distanza, che vanta tra gli ospiti Peter Buck dei R.E.M. Dopo un disco dal vivo, \"Live from New Jersey\", arriva \"Nightcrawler\", terzo capitolo di una trilogia (mattina, giorno, notte), seguito da un lungo tour che si estende fino al 2007. Nel 2008 entra in studio per un nuovo disco: \"Back &amp; Fourth\" esce a giugno del 2009, ed inoltre collabora con l'attrice/cantante Scarlett Johansson per l'album \"Break Up\".\nNel 2010 esce l'album omonimo.\nNel 2011 pubblica l'album di cover Pete Yorn Sings the Classics nel quale interpreta brani di Bob Dylan, Roxy Music, Pixies, Velvet Underground e molti altri."}
{"id": "2490227", "revid": "2130303", "url": "https://it.wikipedia.org/wiki?curid=2490227", "title": "Chiesa della Beata Vergine del Carmelo (Ozieri)", "text": "La chiesa della Beata Vergine del Carmelo \u00e8 un luogo di culto situato nell'abitato di Ozieri.\nStoria.\nLa chiesa fu edificata verso il 1630.\nVerso la fine del 1960, dopo secoli di abbandono, la chiesa venne recuperata da una comunit\u00e0 di frati carmelitani appena giunti dalla Toscana, subito dopo la chiesa venne elevata al rango di parrocchia.\nArchitettura.\nL'edificio sorge sul colle omonimo a sud-est dell'abitato storico ozierese, proprio sopra la grotta carsica omonima dove, un secolo fa, vennero rinvenuti reperti di epoca neolitica della Cultura di Ozieri, ma anche di epoca romana.\nAll'epoca dell'edificazione la piccola chiesa mononavata sorgeva in aperta campagna, fu solo verso la fine del XIX secolo che la chiesa venne inglobata dall'espansione dell'abitato, con il rione detto di \"Bidda Noa\" (cio\u00e8 \"citt\u00e0 nuova\").\nL'architettura della chiesa \u00e8 tipicamente manierista, ma caratterizzata da una estrema semplicit\u00e0: la facciata principale presenta un doppio spiovente sormontato da un piccolo campanile a vela, mentre le facciate laterali presentano accenni di contrafforti.\nAll'interno la copertura a due falde in legno \u00e8 interrotta da alcuni archi trasversali a tutto sesto, mentre un arco trionfale precede la zona del presbiterio, rialzata rispetto all'aula."}
{"id": "2490228", "revid": "115233", "url": "https://it.wikipedia.org/wiki?curid=2490228", "title": "Canale Alicorno", "text": ""}
{"id": "2490229", "revid": "74801", "url": "https://it.wikipedia.org/wiki?curid=2490229", "title": "Harburg", "text": "Harburg \u00e8 un quartiere (\"Stadtteil\") di Amburgo, appartenente al distretto (\"Bezirk\") omonimo. \u00c8 stata citt\u00e0 autonoma fino al 1938, quando fu annessa alla citt\u00e0 di Amburgo."}
{"id": "2490232", "revid": "47767", "url": "https://it.wikipedia.org/wiki?curid=2490232", "title": "Pagano (nome)", "text": "Origine e diffusione.\nDeriva dal nome medievale \"Pagano\", basato sull'omonimo aggettivo, che alla lettera significa \"paesano\", \"campagnolo\", risultando quindi affine per semantica a Rustico e a Villano e opposto ad Urbano. \nEtimologicamente, infatti, l'aggettivo \"pagano\" viene dal latino \"paganus\", a sua volta dalla radice \"pagus\" (\"villaggio\", \"paese\"), mentre il senso religioso del termine (cio\u00e8 \"idolatra\", \"praticante del paganesimo\") \u00e8 giunto successivamente, probabilmente sviluppandosi per opposizione al termine cristiano \"miles Christi\" (\"soldato di Cristo\"). \nDato che il termine acquis\u00ec questo secondo significato dopo che il cristianesimo divenne religione di stato dell'impero romano, non \u00e8 chiaro come il nome abbia potuto essere diffuso durante il Medioevo. In tale periodo, oltre che in Italia, era in uso anche in Inghilterra, spesso in forme vernacolari come \"Payn\", e diede origine anche a diversi cognomi (inclusi \"Pagan\" e \"Payne\"); pressoch\u00e9 estinto con l'arrivo della Riforma Protestante, i pochi esempi successivi sono perlopi\u00f9 riprese del cognome, anche se il nome ha nuovamente fatto capolino sul finire degli anni 1960.\nOnomastico.\nL'onomastico si pu\u00f2 festeggiare il 26 dicembre in memoria del beato Pagano di Lecco, inquisitore domenicano, oppure il 24 maggio, in ricordo del beato Pagano Tornielli, terziario francescano di Novara."}
{"id": "2490235", "revid": "2008079", "url": "https://it.wikipedia.org/wiki?curid=2490235", "title": "Sindrome di Samo", "text": "La sindrome di Samo \u00e8 il termine con cui alcuni studiosi italiani denominano un disturbo che coinvolge l'area dell'affettivit\u00e0, della sessualit\u00e0 e della relazionalit\u00e0 dell'individuo che ne \u00e8 colpito. L'affezione si presenta come un marcato (e a volte ossessivo) attaccamento ad un partner malato e una predilezione per i rapporti sessuali con soggetti portatori di malattie contagiose o, preferenzialmente, affetti da malattie sessualmente trasmissibili (MST) come l'AIDS, la gonorrea, la sifilide, l'epatite C e la lebbra, senza che vi sia alcuna preoccupazione per le pratiche cautelative di protezione dal contagio.\nOrigine del nome.\nLa sindrome prende il nome dall'omonima isola greca del mar Egeo, Samo (in greco: \u03a3\u03ac\u03bc\u03bf\u03c2), che ospitava un lebbrosario dove accadde un fatto insolito, riportato dallo scrittore Guido Ceronetti nel libro \"Il silenzio del corpo\", in cui riferisce un episodio tratto dal resoconto \"Voyage chez les l\u00e9preux\" (Viaggio tra i lebbrosi) del Dottor D\u00e9m\u00e9trios Alexandre Zambaco Pacha, corrispondente da Costantinopoli in Turchia, della Facolt\u00e0 di Medicina dell'Universit\u00e0 la Sorbona di Parigi:\nPsicodinamica.\nLa sindrome di Samo non \u00e8 citata nel DSM, ma pu\u00f2 essere inclusa nelle forme parafiliche della patofilia o nosofilia (dal greco \"p\u00e1thos\" o \"nosos\" e \"phil\u00eda\"), caratterizzate dall'amore per la sofferenza (p\u00e1thos) o per la malattia (nosos) che affligge soggetti portatori di patologie con caratteristiche epidemiche e facilmente trasmissibili per via sessuale. Nell'ambito di una indagine condotta nelle istituzioni segreganti, come le comunit\u00e0 terapeutiche, le carceri e le residenze sanitarie assistenziali, al fine di rintracciare le psicopatologie eventualmente presenti nei soggetti coartati a causa di un trascorso deviante, \u00e8 stato rilevato che, nel 16,5% degli utenti di queste strutture, erano presenti i sintomi caratteristici della sindrome di Samo.\nIn una prospettiva psicodinamica si pu\u00f2 ipotizzare che, alla base del rapporto con la persona portatrice dell'affezione contagiosa, pu\u00f2 esservi un forte legame affettivo ma spesso pu\u00f2 sussistere una forma di sacrificio trascendentale, autolesionismo, tendenze suicidarie a connotazione eroica e socialmente giustificabili, immolazione e dedizione totale nei confronti della patologia trasmissibile, pi\u00f9 che della persona malata. Nel caso dell'AIDS e delle MST (malattie sessualmente trasmissibili) si pu\u00f2 osservare che \"il virus paradossalmente diventa pi\u00f9 che un nemico minaccioso, un prezioso alleato in questa ricerca di un rapporto simbiotico, e l'infezione \u00e8 inconsciamente vissuta come un collante insostituibile che cementa la coppia in maniera estrema e impenetrabile al resto del mondo; il profilattico \u00e8 vissuto come fattore intrusivo nel rapporto ed il desiderio di proteggersi come un tradimento al partner\".\nAlcuni autori sottolineano che i processi psichici sottostanti al comportamento di questa sindrome, possono essere ricercati in relazioni conflittuali verificatesi con precedenti figure d'attaccamento, in particolare, padri violenti possono produrre donne sintomatiche della sindrome di Samo, al fine di riguadagnare il rispetto, la stima e l'affetto di cui si sono sentite private dal genitore, mentre, uomini colpiti dalla sindrome possono aver sperimentato madri dominanti o anaffettive, motivi sufficienti a spingerli verso una donazione incondizionata di s\u00e9 ad una donna portatrice di una malattia trasmissibile.\nAnamnesi e diagnosi.\nLa raccolta dei dati, attraverso ci\u00f2 che riferisce direttamente il paziente (sintomi), i suoi familiari e/o il partner, unitamente ai segni rilevati dal clinico (semeiotica), che nell'insieme costituiscono l'anamnesi, pu\u00f2 essere integrata da questionari che indagano specificamente questo disturbo (v. ad esempio il test sessuale-relazionale SESAMO), al fine di consentire al clinico la formulazione di una corretta diagnosi della sindrome di Samo. L'uso di indagini strumentali, quali i test validati e standardizzati, consente inoltre di effettuare quella diagnosi differenziale necessaria a dirimere eventuali ipotesi dubbie o situazioni borderline."}
{"id": "2490236", "revid": "287204", "url": "https://it.wikipedia.org/wiki?curid=2490236", "title": "Firenze-Fiesole", "text": "La Firenze-Fiesole \u00e8 stata una competizione automobilistica disputatasi tra il 1948 e il 1952.\nStoria.\nNell'immediato secondo dopoguerra appena le condizioni economiche generali migliorarono gli appassionati di motori ricominciarono ad organizzare nuove competizioni o a riportare in vita quelle corse fino al 1939. A Firenze il motore di tutte queste iniziative era Amos Pampaloni, direttore generale dell'Automobile Club, coadiuvato da Sergio Sguanci e da Roberto Quentin che via via organizzarono il Circuito delle Cascine, il Circuito stradale del Mugello e la Coppa della Toscana. A causa delle terribile stato in cui era ridotta la strada in quel tempo non era possibile organizzare l'antica cronoscalata Coppa della Consuma e cos\u00ec si pens\u00f2 di sostituirla con un percorso pi\u00f9 vicino alla citt\u00e0: la Firenze-Fiesole che venne iscritta come gara valida per il Campionato sociale dell'Automobile Club Firenze.\nGi\u00e0 nel 1938 si era corsa una Firenze-Fiesole. La gara disputatasi il 17 luglio 1938 era per\u00f2 riservata alle motociclette in versione di serie e a piloti giovani e senza esperienza. La gara serviva ad avvicinare questi giovani allo sport ed eventualmente a poter fare della passione per la velocit\u00e0 un lavoro. Di quei piloti nessuno divent\u00f2 un professionista.\nIl 25 aprile 1948 si disput\u00f2 la prima Firenze-Fiesole automobilistica. Alla partenza si presentarono 34 concorrenti che ricevettero il via dall'onorevole Arrigo Paganelli, presidente dell'Automobile Club Firenze e dallo stesso Pampaloni. La partenza venne fissata in viale Alessandro Volta all'incrocio con via della Piazzola mentre l'arriv\u00f2 era in piazza Mino da Fiesole. Il tempo per\u00f2 veniva misurato solo da piazza Edison e perci\u00f2 la gara si disput\u00f2 su un percorso di 4,250 km. La vittoria and\u00f2 al fiorentino Pasquino Ermini che guidava una barchetta di sua costruzione, una Ermini quindi, il quale percorse la distanza in 2' e 55\u201d per una media di 80,891 km/h; secondo si piazz\u00f2 Aldo Benedetti alla guida di una Fiat 1100 sport e terzo fu Giorgio Castelnuovo.\nL'edizione del 1949 prevedeva lo stesso percorso e il tempo venne preso fin dalla partenza quindi il percorso misurava 5,350 km. La gara disputata il 26 giugno 1949 vide come vincitore Siro Sbraci su Fiat 1100 sport che comp\u00ec il percorso in 3' e 15\u201d alla media di 75,594 km/h; secondo fu Bartolozzi anch'egli su Fiat 1100 e terzo si piazz\u00f2 Aldo Benedetti pilota di una Alfa Romeo 2500 SS.\nLa terza edizione si corse il 16 aprile 1950 e la vittoria and\u00f2 a Otello Biagiotti alla guida di una Fiat 1100 sport che comp\u00ec il percorso in 3' e 31\u201d.\nLa quarta edizione risale al 22 aprile 1951. Gli iscritti erano 68 e tra di loro c'era Clemente Biondetti alla guida di una Jaguar 3500 di sua propriet\u00e0. Biondetti vinse senza problemi stabilendo anche il record, rimasto poi imbattuto, della gara percorrendo il percorso in 2'53\u201d e 4 decimi staccando di oltre 4\u201d il secondo classificato Renato Nocentini su Ferrari, marca della quale il Nocentini era distributore per la Toscana; da segnalare che al sesto posto si piazz\u00f2 Carlo Chiti, il futuro direttore tecnico della Ferrari e dell'Autodelta.\nLa quinta e ultima edizione si tenne il 20 aprile 1952 e vide la vittoria di Attilio Brandi alla guida di una Ermini 1100, al secondo posto si piazz\u00f2 Ilfo Minzoni alla guida di una Nardi danese 1500 e al terzo posto si piazz\u00f2 Siro Sbraci su Ferrari 2600.\nCome detto questa fu l'ultima edizione della corsa. Tre mesi dopo si corse la prima edizione del dopoguerra della Coppa della Consuma e contemporaneamente fin\u00ec l'interesse per la Firenze-Fiesole.\nNel 2007 per volont\u00e0 della Scuderia Clemente Biondetti la gara \u00e8 rinata anche se trasformata in rievocazione storica; si \u00e8 corsa nuovamente nel 2009."}
{"id": "2490237", "revid": "1494169", "url": "https://it.wikipedia.org/wiki?curid=2490237", "title": "Harburg (disambigua)", "text": ""}
{"id": "2490239", "revid": "838137", "url": "https://it.wikipedia.org/wiki?curid=2490239", "title": "Banda dei 70 centimetri", "text": "La banda dei 70 centimetri, chiamata cos\u00ec dalla sua lunghezza d'onda, \u00e8 una banda UHF del servizio di radioamatore, destinata alle radiocomunicazioni civili. Pu\u00f2 essere utilizzata continuativamente per il traffico radio locale e il traffico con ripetitori.\nLa banda 70 cm nel mondo.\nLa banda dei 70 centimetri, secondo la ITU, va da 430 a 440\u00a0MHz, in tutto il mondo, i limiti della banda variano in funzione dei Paesi.\nLa banda \u00e8 stata assegnata al servizio di radioamatore il 1\u00ba gennaio 1949.\nPropagazione.\nLa propagazione del segnale si ha in una zona di ricezione diretta -qualche decina di chilometri- dalla stazione trasmittente.\nPropagazione oltre l'orizzonte.\nSporadicamente si possono osservare collegamenti a grande distanza:"}
{"id": "2490244", "revid": "25700906", "url": "https://it.wikipedia.org/wiki?curid=2490244", "title": "Lo scontro di civilt\u00e0", "text": ""}
{"id": "2490246", "revid": "110157", "url": "https://it.wikipedia.org/wiki?curid=2490246", "title": "Chiesa dei Santi Cosma e Damiano (Ozieri)", "text": "La chiesa dei Santi Cosma e Damiano \u00e8 un edificio religioso situato nell'abitato di Ozieri.\nStoria.\nLa chiesa intitolata ai santi Cosma e Damiano fu edificata a partire dal 1593, essendo la chiesa annessa al convento dei frati cappuccini giunti a Ozieri verso il 1591.\nFu il nobile ozierese don Francesco dell'Arca ad offrire il suo vigneto posta su una delle colline che da sud domina la citt\u00e0, e a mettere a disposizione dei frati cospicui aiuti economici che permisero di costruire la nuova chiesa e nel 1602 il convento.\nIl posteriore convento fu attivo fino al XIX secolo quando a seguito delle leggi di incameramento dei beni ecclesiastici da parte dello Stato fu trasformato nel 1868 in ospedale, destinazione vigente tutt'oggi (il nosocomio ingloba anche parte delle strutture conventuali superstiti, mentre la grande chiesa funge da cappella dell'ospedale).\nLa chiesa \u00e8 sede del santuario della Nostra Signora del Rimedio, titolo attribuito con solenne incoronazione della Madonna avvenuta il 21 settembre 1986.\nArchitettura.\nL'edificio \u00e8 caratterizzato da una ampia facciata manierista mentre l'interno \u00e8 caratterizzato da una navata centrale volta a botte, con tre cappelle sul lato sinistro (la prima volta a crociera, le altre a botte).. Nella cappella del Rimedio \u00e8 presente un olio del 1953 del pittore ozierese Pietro Tinu che raffigura i santi Giovanni de Matha e Felice di Valois, fondatori dell'ordine trinitario (di cui la Madonna del rimedio \u00e8 patrona).\nDi particolare pregio sono gli arredi in legno di manifattura cappuccina, e numerosi dipinti del XVII secolo e del XVIII secolo, tra cui il martirio di Cosma e Damiano davanti all'altare maggiore."}
{"id": "2490247", "revid": "125282746", "url": "https://it.wikipedia.org/wiki?curid=2490247", "title": "Corsano", "text": "Corsano \u00e8 un comune italiano di abitanti della provincia di Lecce in Puglia.\nSituato nel versante orientale del Capo di Leuca, a 59\u00a0km dal capoluogo provinciale, include un breve tratto della costa del basso Salento. Fa parte dell'Unione dei comuni Terra di Leuca. Fa parte del Consorzio Intercomunale Capo Santa Maria di Leuca, aderente al club dei \"Borghi Autentici d'Italia\". Il comune \u00e8 inoltre conosciuto per la produzione di cravatte artigianali.\nGeografia fisica.\nTerritorio.\nIl nucleo abitativo sorge sulle falde dell'estrema propaggine delle serre salentine, tra la Serra dei Cianci e la costa rocciosa adriatica. L'abitato si estende su di un suolo di natura carsica a circa 125 m s.l.m.\nIl territorio comunale, che possiede una superficie territoriale di circa 908 ettari, include un tratto di 4\u00a0km della costa sud-orientale della penisola salentina. Confina a nord con il comune di Tiggiano, a ovest e a sud con il comune di Alessano, a est con il mar Adriatico.\nDall'ottobre 2006, parte del suo territorio rientra nel Parco Costa Otranto - Santa Maria di Leuca e Bosco di Tricase istituito dalla Regione Puglia allo scopo di salvaguardare la costa orientale del Salento, ricca di pregiati beni architettonici e di importanti specie animali e vegetali.\nClima.\nDal punto di vista meteorologico Corsano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo deriverebbe secondo la tradizione dall'unione delle parole \"Cor\" e \"Sano\". Secondo studi storici l'etimologia di Corsano \u00e8 da ricercare invece nel nome latino del centurione romano \"Cortius\", al quale fu affidato il territorio in seguito alla conquista romana della penisola salentina.\nStoria.\nAbitato sin da tempi antichi, come testimoniato dalla presenza di alcune specchie, il centro fu fondato sotto l'occupazione romana nel V secolo a.C. ad opera del centurione romano \"Curzio\". Tale ipotesi \u00e8 suffragata dal ritrovamento di monete e suppellettili risalenti a tale periodo. Molto pi\u00f9 probabilmente il primo vero nucleo abitativo risalirebbe al X secolo sotto la dominazione bizantina, testimoniata dal rinvenimento di alcune monete e di tombe nella zona denominata \"Pesco\". I monaci basiliani, provenienti dal vicino oriente per sfuggire alle persecuzioni dell'imperatore iconoclasta Leone III l'Isaurico, contribuirono alla nascita del casale e diffusero il culto dei due Santi Protettori corsanesi Santa Sofia e San Biagio. In seguito si svilupp\u00f2 con la distruzione, da parte dei Saraceni, di alcuni casali vicini tra i quali \"Macurano\" e \"Vagliano\".\nCorsano fece parte della Contea di Alessano e del Principato di Taranto (1088 - 1463). Nel 1190 il re normanno Tancredi d'Altavilla lo diede in dono a \"Fabiano Securo\", primo feudatario che mun\u00ec il paese di mura. Nel XIII secolo pass\u00f2 ad un tal cavaliere \"Guglielmo da Corsano\" e alla sua famiglia, successivamente a un tal \"Landolfo d'Aquino\". Sul finire del XIII secolo il feudo risultava diviso in quattro parti, appartenenti a quattro diversi signori: \"Rynaldo de Bellante\", \"Giovanni de Specula\", \"Filippo de Hugot\" e a \"Marsilio da Corsano\". Nel 1377 - 1378 risultava diviso tra i fratelli \"Filippo\" e \"Simone de Cursano\". Nel 1525 appartenne per met\u00e0 a \"Bernardo de Frisis\" e per l'altra met\u00e0 a \"Col Angelo Securo\". Fu feudo dei \"De Capua\" e dei \"Filomarino\". Successivamente ritorn\u00f2 ai Securo. Ultima rappresentante di questa famiglia fu \"Giovanna\", figlia di \"Severino\" barone di Corsano, che and\u00f2 in sposa a \"Giovanni Cicala\", secondo barone di \"Castrifrancone\". Nipote di questi, \"Giovan Giuseppe\" fu l'ultimo barone di Corsano poich\u00e9 il 24 maggio 1636 vendette il Casale con atto notarile di \"Giovan Alfonso Rausa\" di Lucugnano a \"Giovan Tommaso Capece\". I Capece detennero il titolo di Baroni di Corsano fino all'eversione della feudalit\u00e0 avvenuta nel 1806.\nSimboli.\nDescrizione araldica dello stemma:\nDescrizione araldica del Gonfalone:\nMonumenti e luoghi d'interesse.\nArchitetture religiose.\nChiesa di Santa Sofia.\nLa chiesa di Santa Sofia fu ricostruita nel 1939 sulle rovine dell'omonima chiesa risalente al XVI secolo e crollata il 17 aprile 1932 a causa del cedimento del campanile. La facciata richiama lo stile romanico. L'interno, a pianta basilicale a tre navate, possiede tre altari, il maggiore dedicato a e i due laterali a san Biagio e alla Madonna del Rosario. Dell'antica struttura rimangono un battistero in marmo di Carrara dei primi anni del XIX secolo, vari dipinti e un pulpito ligneo recante la data 1777. La chiesa accoglie una statua lignea seicentesca di san Biagio, traslata dalla chiesa dell'Immacolata nel 2009.Nonostante la sua giovane et\u00e0 la chiesa \u00e8 sottoposta ad un continuo controllo dato l'assetto del terreno calcareo su cui poggia. Il luogo di culto, chiuso per oltre un decennio per i lavori di rinforzo delle fondamenta poggianti su uno strato sabbioso, \u00e8 stato riaperto al culto nell'aprile 2009.\nChiesa di San Biagio.\nL'attuale chiesa parrocchiale dedicata al protettore san Biagio fu inaugurata il 19 marzo 1967 alla presenza dell'allora arciprete parroco don Ernesto Valiani e di molte autorit\u00e0, nonch\u00e9 dall'allora vescovo Mons. Ruotolo.\nLa costruzione presenta due volumi. Il primo, pi\u00f9 in basso, ha la forma di un pentagono irregolare, mentre il secondo, che si innesta al centro, \u00e8 di forma perfettamente esagonale. Tutta la struttura cementizia poggia su sei pilastri pentagonali situati ognuno ai vertici dell'esagono centrale. All'interno figurano tre altari, dei quali i due laterali ospitano il nuovo Tabernacolo del Sacramento e una statua della Madonna. Da notare infine le vetrate, due laterali e una centrale, eseguite in occasione del Giubileo del 2000 e il lampadario centrale a quattro cerchi concentrici con foglie di ulivo in oro.\nChiesa dell'Immacolata.\nLa chiesa dell'Immacolata risale alla seconda met\u00e0 del XVIII secolo, giacch\u00e9 una pergamena del 1777 conferiva particolari privilegi alla confraternita che vi officiava nella chiesetta.Presenta un sobrio prospetto in pietra leccese movimentato da alte paraste e da due nicchie, poste ai lati del portale d'ingresso, contenenti le statue di sant'Antonio di Padova e san Francesco di Paola. L'interno, impostato su una pianta a navata unica con tre arcate per lato, possiede una copertura con volta a spigolo. Gli unici elementi architettonici che lo caratterizzano sono un altare barocco dedicato alla Madonna Immacolata e due logge che ospitano il coro e l'organo a canne. \u00c8 presente una statua dell'Immacolata del 1871. Per il crollo della vecchia parrocchiale di Santa Sofia, fu chiesa madre dal 1932 al 1939.\nCappella di San Bartolomeo.\nLa cappella di San Bartolomeo, popolarmente denominata \"San Bartolo\", fu edificata nel 1714 come risulta da un'epigrafe interna. Un tempo costituiva il confine ultimo del paese prima della strada di campagna che conduce a Marina di Novaglie; la chiesetta \u00e8 prospiciente alla dimora nobiliare della famiglia Bortune, i cui eredi ne mantengono la propriet\u00e0. Dalle semplici linee architettoniche, presenta un interno ad aula unica di piccole dimensioni. Sull'unico altare \u00e8 collocata una tela raffigurante il martirio del santo proveniente dalla vecchia chiesa di Santa Sofia, e in una teca ne \u00e8 conservata una statua in cartapesta risalente alla prima met\u00e0 del XVIII secolo. La facciata \u00e8 priva di decorazioni, ha solo una piccola nicchia e un campanile a vela sovrastante.\nPur non essendo il compatrono ufficiale, San Bartolomeo gode di una festa paesana il 24 agosto.\nCappella di Santa Maura.\nQuesta chiesa si trova in aperta campagna, sulla strada che da Corsano conduce a Marina di Novaglie. L'edificio originario fu costruito intorno all'XI secolo ed era probabilmente una chiesa rupestre, su cui fu poi innalzato un tempio pi\u00f9 grande. Verso la met\u00e0 del XX secolo la chiesa, ormai quasi completamente crollata, fu rasa al suolo e costruita ex novo.\nL'attuale edificio presenta un ambiente unico quasi completamente spoglio, con un simulacro della Santa e un altare in pietra. Ogni anno, il 1\u00ba maggio, nel piazzale della chiesa si svolge una tradizionale fiera.\nCripta basiliana.\nLa cripta basiliana rappresenta una traccia della presenza dei Monaci basiliani in Terra d'Otranto.\n\u00c8 costituita da due ambienti comunicanti, interamente ricavati nel banco calcarenitico; \u00e8 probabile che in origine questi antri fossero degli insediamenti rupestri poi cristianizzati. Presenta un altare, un bassorilievo e un giaciglio.\nArchitetture militari.\nCastello Baronale Capece.\nIl Castello Baronale Capece fu eretto nel XVII secolo sui resti di un'antica fortezza voluta da Fabiano Securo agli inizi del XIII secolo. Sub\u00ec vari rimaneggiamenti nel corso dei secoli e per ultimo fu adibito a deposito per la lavorazione del tabacco.I soffitti presentano volte a stella e a botte ed \u00e8 dotato di un giardino pensile. Delle antiche decorazioni rimangono alcuni resti di affreschi nei vani del piano nobile e alcuni bassorilievi di modesta fattura artistica situati nella sala del trono. Al corpo principale un tempo era annessa la cappella dedicata a san Vito.\nAl castello \u00e8 legata una vecchia leggenda: si racconta che i feudatari Capece vi fecero costruire un passaggio segreto, ovvero un percorso sotterraneo della cui esistenza doveva esserne a conoscenza solo il barone che, in caso di pericolo, avrebbe raggiunto rapidamente l'aperta campagna. Per garantire il segreto di questo passaggio, il barone fece uccidere il progettista e il costruttore dell'opera.\nUn'altra leggenda narra che nei sotterranei del castello alberghi una \"sak\u00e0ra\" (biscia) di enormi dimensioni, della quale, nottetempo, si udirebbero i soffi (in realt\u00e0 si tratta di rumori dovuti al passaggio dell'aria nelle intercapedini delle pareti).\nTorri costiere.\nSituata a 127 metri s.l.m., fu edificata nel 1584 e successivamente rimaneggiata negli anni della Seconda Guerra Mondiale. Consta di un solo piano di forma troncoconica, corrispondente al basamento originario, di una scala in muratura a ridosso della parete esterna e di un cordolo aggettante, che originariamente divideva la base dal piano superiore. Comunicava visivamente a nord con Torre Nasparo, in agro di Tiggiano, e con Torre del Ricco.\nPosta a 62 metri s.l.m., fu costruita tra il 1563 e il 1569. Della struttura rimangono soltanto i ruderi ad eccezione di una parte del basamento in pietrame irregolare e terra rossa. \u00c8 anche conosciuta con il nome di Torre Carlo V, Torre dello Rio o di Cala del Rio; comunicava a nord con Torre Specchia Grande e a sud con Torre del Porto di Novaglie.\nAree naturali.\nLitorale.\nIl litorale corsanese, che si estende per circa 4\u00a0km, \u00e8 alto e roccioso; ricco di vegetazione di piante selvatiche che crescono nella macchia mediterranea all'ombra di lecci e di pini marittimi.\nNumerose sono le grotte sommerse ed emerse, testimonianze archeologiche dal Paleolitico all'et\u00e0 messapica, romana e medioevale. Lungo la costa insistono i resti delle torri \"Specchia Grande\" e del Ricco, preposti a difesa del territorio fin dal XVI secolo. I nomi delle localit\u00e0 della marina sono: \"Scalamasciu\", \"Funnuvojere\", \"Scala Preula\", \"Guardiola\".\nSociet\u00e0.\nEtnie e minoranze straniere.\nAl 31 dicembre 2017 a Corsano risultano residenti 87 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Corsano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP80 Corsano-Alessano\", \"SP335 Corsano-Tiggiano-Tricase\", \"SP187 Corsano-Litoranea Otranto-Santa Maria di Leuca\" e \"SP81 Corsano-Gagliano del Capo\".\nFerrovie.\nLa cittadina \u00e8 servita dalla stazione di Alessano-Corsano posta sulla linea Maglie-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2490250", "revid": "125148844", "url": "https://it.wikipedia.org/wiki?curid=2490250", "title": "Chiesa della Beata Vergine del Loreto (Ozieri)", "text": "La chiesa della Beata Vergine del Loreto \u00e8 un edificio religioso situati ad Ozieri.\nStoria.\nRisale al 1470, ad opera del beato Bernardino da Feltre e del frate Giacomo Del Rio.\nLa fondazione del convento degli Ordine dei frati minori, annesso alla chiesa, fu messo in periferia nord dell'attuale abitato cittadino (in localit\u00e0 \"Su Redu\").\nSecondo alcune fonti sembrerebbe che gi\u00e0 nel 1528 i francescani abbandonassero il sito di S. Maria del Loreto per recarsi nel nuovo e pi\u00f9 salubre convento \"a monte\" presso la chiesa di San Francesco, vicinissimo all'abitato di Ozieri.\nVerso il 1591 il monastero fu nuovamente occupato dai frati cappuccini appena giunti in citt\u00e0, gi\u00e0 nel 1593 i frati abbandoneranno questo sito per trasferirsi presso il nuovo convento con l'annessa chiesa dei Santi Cosma e Damiano (Ozieri), ubicato su un colle a sud dell'abitato ozierese, oggi sede dell'ospedale civile), in epoca imprecisabile il convento del Loreto and\u00f2 distrutto.\nArchitettura.\nProviene da questa chiesa il retablo omonimo, opera del pittore cinquecentesco Giovanni del Giglio (Maestro di Ozieri), oggi conservato presso il Museo diocesano, in una sala, dedicata allo stesso maestro. In sostituzione del retablo nel 1870 venne realizzata una copia del dipinto della Madonna del Loreto, opera del pittore ozierese Salvatore Ghisaura.\nLa facciata principale della chiesa \u00e8 in stile rinascimentale (probabilmente fu rimaneggiata nel XVI secolo), con il portale sovrastato da una centina dotata di cornice modanata, pi\u00f9 in alto ancora un oculo strombato ed infine il doppio spiovente completato da una croce in pietra.\nInteressanti due formelle scolpite a bassorilievo e murate nelle pareti, che riportano, nella prima lo stemma del Ducato del Monte Acuto e dei feudatari spagnoli della famiglia dei Centelles e nella seconda uno stemma nobiliare non ancora identificato.\nAll'interno l'architettura \u00e8 tipicamente gotico-aragonese, con la navata spartita in due campate da archi ogivali che sorreggono la copertura lignea, ed il presbiterio con una volta a crociera e rialzato, preceduto da un arco trionfale. I capitelli su cui \u00e8 impostato l'arco trionfale presentano bassorilievi con figure geometriche ed angeli. All'interno del presbiterio \u00e8 murata una formella lapidea rappresentante un angelo che suona il liuto."}
{"id": "2490251", "revid": "110157", "url": "https://it.wikipedia.org/wiki?curid=2490251", "title": "Chiesa di San Sebastiano (Ozieri)", "text": "La chiesa di San Sebastiano \u00e8 un luogo di culto situato nell'abitato di Ozieri.\nStoria.\nLa chiesa fu edificata in stile tardo-manierista nel 1652, con il contributo di tutta la popolazione, come voto per la fine di una gravissima epidemia che aveva decimato Ozieri.\nDurante la pestilenza, infatti, un quadro del santo era stato portato in processione per la citt\u00e0 e dopo la miracolosa trasudazione del dipinto cess\u00f2 immediatamente l'epidemia.\nAll'interno della chiesa \u00e8 presente la formella murata che riporta la scritta:\nArchitettura.\nAll'epoca della costruzione il sito era posto al di fuori dell'abitato, a nord della citt\u00e0, invece oggi domina la piazza omonima.\nLa facciata principale della chiesa \u00e8 estremamente semplice, essendo perfettamente rettangolare, si caratterizza per la presenza di un campanile a vela che insiste sul cornicione rettilineo di sommit\u00e0, per il piccolo oculo in pietra lavorata a formare una sorta di elica che sormonta il portale di ingresso e di due pennacchi in pietra posti alle estremit\u00e0 del cornicione di facciata.\nSul fianco destro sorge un corpo addossato che ospita alcuni locali di pertinenza, mentre nella retro-facciata del presbiterio \u00e8 presente un ulteriore campanile a vela.\nAll'interno l'aula \u00e8 mononavata e con copertura lignea ed il presbiterio risulta rialzato rispetto alla navata e preceduto da un arco trionfale."}
{"id": "2490253", "revid": "1573940", "url": "https://it.wikipedia.org/wiki?curid=2490253", "title": "Carlo Vignoli", "text": "Biografia.\nFiglio di genitori entrambi insegnanti , dopo gli studi classici, per i quali aveva una particolare predilezione, s'iscrisse alla facolt\u00e0 di Lettere della Regia Universit\u00e0 di Roma, laureandosi giovanissimo nel 1899 . Cominci\u00f2 quindi la carriera di professore di lettere nel ginnasio di Montecassino, passando poi in quello di Veroli, in Umbria (a Citt\u00e0 di Castello), e infine a Roma, dove fu professore nei pi\u00f9 prestigiosi licei della capitale: il Mamiani, il Visconti e il Tasso. Chiuse la sua carriera di insegnante presso il liceo ginnasio di Ostia Lido, dove svolse l'incarico di preside.\nAllievo del Monaci, fu membro della Societ\u00e0 Filologica Romana e a fianco all'impegno nell'insegnamento superiore condusse varie ricerche etnologiche e, soprattutto, dialettologiche (condotte con metodo neogrammaticale) su paesi del Lazio Meridionale (Amaseno, Castro dei Volsci, Veroli) e su Gorizia, per la quale elabor\u00f2 una grammatica contrastiva tra la variet\u00e0 locale di friulano e l'italiano. Il valore scientifico dei risultati ottenuti con tali lavori gli valse vari riconoscimenti , tra cui spicca quello tributatogli nel 1916 dall'Accademia dei Lincei appunto per i meriti acquisiti nel campo filologico e dialettologico. Nel 1923 inoltre, Vignoli fu scelto da Gabriele D'Annunzio, sempre per la capacit\u00e0 filologica dimostrata nelle sue ricerche, come collaboratore per la pubblicazione della sua \"Opera Omnia\".\nTra i numerosi altri riconoscimenti che gli furono conferiti, si ricordano anche le \"magna laus\" al \"Certamen poeticum Hoeufftianum\" di poesia latina che Vignoli, pregevole poeta anche in latino, ricevette nel 1924 dall'Accademia delle scienze olandese grazie al suo carme \"Ad cunabula\" . Fu anche autore di fortunati manuali scolastici. Il comune di Castro dei Volsci gli ha intitolato una piazza."}
{"id": "2490260", "revid": "183694", "url": "https://it.wikipedia.org/wiki?curid=2490260", "title": "Alberto Melucci", "text": "Biografia.\nAlberto Melucci \u00e8 stato professore ordinario di Sociologia dei processi culturali all'Universit\u00e0 degli Studi di Milano, dove era anche docente presso la Scuola di specializzazione in psicologia clinica. Era inoltre psicoterapeuta e poeta.\n\u00c8 nato a Rimini nel 1943 e l\u00ec \u00e8 morto il 12 settembre 2001.\nProfessore ordinario di Sociologia dei Processi Culturali all'Universit\u00e0 di Milano, docente presso la Scuola di Specializzazione in Psicologia Clinica della stessa Universit\u00e0 e psicoterapueta, ha insegnato anche in Europa, negli Stati Uniti, in Asia e America Latina, ricoprendo importanti incarichi accademici e svolgendo un'intensa attivit\u00e0 di ricerca.\nI suoi studi si sono concentrati sui problemi della teoria sociologica, sull'analisi dell'azione collettiva, sull'identit\u00e0 e il mutamento culturale. Dopo i primi lavori dedicati ai temi delle classi e delle disuguaglianze sociali nei paesi socialisti, in Francia e in Italia, avvia una riflessione sui rapporti tra conflitto e mutamento che si definir\u00e0 come interesse verso i nuovi movimenti sociali. I rapporti tra movimenti, identit\u00e0 e bisogni individuali sono stati l'oggetto pi\u00f9 specifico della sua riflessione dalla fine degli anni settanta in poi, con l'elaborazione di un quadro teorico sistematico e importanti contributi alla metodologia della ricerca sociologica. Rivolge poi la sua attenzione alle forme politiche di rappresentanza e all'analisi comparata dei movimenti etnico-nazionali. Con una vasta ricerca sulle aree di movimento nella metropoli, si apre ai temi della pace, delle mobilitazioni giovanili, dei movimenti delle donne, delle questioni ecologiche e delle forme di solidariet\u00e0 neo-religiose. Alla fine degli anni settanta fonda con Anna Fabbrini il Centro Alia per lo studio e la ricerca in psicologia clinica e si dedica anche alla formazione e al lavoro psicoterapeutico. Nell'ambito della riflessione clinica si apre alle neuroscienze e contribuisce in modo innovativo alla riflessione sui metodi della formazione a orientamento fenomenologico e alla elaborazione della teoria psicoterapeutica, valorizzando il tema delle relazioni e del rapporto tra persona e contesto sociale. Attraverso una sintesi tra analisi sociologica e lavoro clinico, affronta il tema del tempo intrecciando l'analisi di esperienze individuali e azione collettiva e cogliendo anche l'importanza del ruolo del corpo nella costruzione e nella perdita dell'identit\u00e0 nella societ\u00e0 contemporanea.\nSull'identit\u00e0 e il mutamento culturale prosegue e approfondisce intanto i suoi lavori continuando ad esplorare la domanda di cambiamento intrecciando i temi dell'esperienza individuale e dell'azione collettiva. Anticipando i tempi, pubblica diversi scritti sull'ingresso nella societ\u00e0 planetaria analizzando i processi di globalizzazione e la loro ricaduta sulla vita personale, sulla vita quotidiana, sulle relazioni. Negli ultimi anni la sua ricerca si concentra sui temi della trasformazione del s\u00e9, dell'adolescenza e della creativit\u00e0. Pubblica negli Stati Uniti alcuni volumi che rappresentano la sintesi teorica del suo lavoro, raggiungendo fama internazionale. Prosegue i suoi studi sul tema del multiculturalismo, dando ancora importanti contributi alla ricerca sociologica, innovando il metodo qualitativo.\nNegli ultimi anni si dedica maggiormente alla riflessione e alla scrittura poetica che da sempre lo ha accompagnato."}
{"id": "2490262", "revid": "984922", "url": "https://it.wikipedia.org/wiki?curid=2490262", "title": "Tony Gardner", "text": "Biografia.\nHa lavorato come medico al Guy's Hospital nel 1987, poi come medico di medicina generale nel 1993, ma ha interrotto la pratica nel 2000.\n\u00c8 apparso come Michael, l'ultimo amante di Becky, nella serie TV \"Joking Apart\". Pi\u00f9 di recente ha interpretato Michael nella serie TV \"Lead Balloon\". Dal 2011 ha interpretato il ruolo del professore Tony Shales nella britannica serie \"Fresh Meat\"."}
{"id": "2490264", "revid": "767487", "url": "https://it.wikipedia.org/wiki?curid=2490264", "title": "Gabriel - La furia degli angeli", "text": "Gabriel - La furia degli angeli \u00e8 un film del 2007 diretto da Shane Abbess.\nTrama.\nLa storia si apre con la discesa (\"la caduta\") dell'angelo Gabriele in un mondo chiamato Purgatorio ma che tanto somiglia ad una versione Gothic del mondo di oggi, con la missione divina di combattere contro i sette angeli caduti, ora sotto la guida di Satana, e di ripristinare il dominio della Luce nel mondo degli uomini.\nGiunto in questo luogo dominato dal peccato e dalle tenebre, egli si reca alla ricerca degli arcangeli che lo hanno preceduto, ormai smarriti, sperando di trovare degli alleati per l'imminente battaglia, tuttavia essi si rivelano una delusione: Remiele \u00e8 stato ucciso poco prima dell'arrivo di Uriele; Uriele ha represso il suo spirito e i suoi poteri all'interno del corpo in cui si \u00e8 incarnato, temendo di essere trovato ed eliminato dai caduti; Amitiele, incarnatasi in una giovane donna e sconfitta da Satana, \u00e8 stata costretta a rinunciare alle ali e a prostituirsi come un'umana; Ituriele sfama i senzatetto in una mensa per poveri, nascondendo Raffaele, a sua volta ferito gravemente nello scontro con Satana.\nGabriele usa i suoi poteri per salvarli e riscattarli dalla loro degradante posizione, sperando di far rinascere il loro spirito combattivo, ma cos\u00ec facendo attira i caduti che li eliminano uno dopo l'altro. In preda alla sete di vendetta, Gabriele inizia a trucidare tutti i suoi nemici, uccidendo uno ad uno tutti i caduti e arrivando allo scontro finale contro Satana. In questa situazione si rivela per\u00f2 che questa figura che si credeva fosse Satana in persona, altro non \u00e8 che l'arcangelo Michele, ribellatosi alle leggi divine da lui ritenute ingiuste, per ottenere la libert\u00e0 e un senso di giustizia personale.\nAvendo perso gran parte del suo potere, Gabriele viene sopraffatto dal \"fratello\", ma riesce comunque a ferirlo mortalmente; Michele, prima di morire, decide di curarlo come suo ultimo dono. Gabriele, non riuscendo a capire il volere divino, disperato per la sorte toccata ai suoi compagni, grida al cielo e si getta dal palazzo, teatro dello scontro finale, giurando che tutta questa faccenda non sarebbe mai stata dimenticata.\nIl film si chiude con un'alba scintillante che risplende sulla citt\u00e0."}
{"id": "2490265", "revid": "1543377", "url": "https://it.wikipedia.org/wiki?curid=2490265", "title": "Lago Otisco", "text": "Il lago Otisco \u00e8 il pi\u00f9 orientale degli undici Finger Lakes, nello stato di New York. Condivide con gli altri laghi del gruppo l'origine glaciale e la forma allungata.\nSettimo tra i Finger Lakes per superficie, l'Otisco \u00e8 in parte (nella zona settentrionale) artificiale, in quanto il suo livello \u00e8 aumentato (prima di 2,7 metri, poi di 1,2\u00a0m) a causa dell'innalzamento di una diga sul Nine Mile Creek, il suo unico emissario, che poi va a gettarsi nel lago Onondaga. Il lago, nella parte meridionale, \u00e8 inoltre pressoch\u00e9 diviso in due da una vecchia strada sopraelevata, caduta in disuso con l'innalzamento del livello del lago e che presenta un'apertura che permette alle barche di passare da una parte all'altra. L'acqua a sud della strada ha un aspetto pi\u00f9 torbido di quella a nord.\nSebbene un poco inquinata da fonti agricole e residenziali, il lago Otisco \u00e8 usato come fonte per l'uso domestico, principalmente nella parte meridionale e occidentale della contea di Onondaga, dalla \"Onondaga County Water Authority\".\nAttorno al lago sono presenti quattro citt\u00e0: Onondaga e Marcellus a nord, Spafford a ovest e Otisco ad est. A nordest \u00e8 presente un'area protetta, l'\"Otisco Lake Park\", inaugurato nel 2000."}
{"id": "2490266", "revid": "292162", "url": "https://it.wikipedia.org/wiki?curid=2490266", "title": "Maria Roccaforte", "text": "Le sue visioni di santa Rosalia, grazie alle quali si diffusero presunti particolari e aneddoti sulla vita della vergine palermitana, ispirarono le rappresentazioni sacre della \"Santuzza\" fiorite in particolar modo tra XVII e XVIII secolo. \nBiografia.\nFiglia di Pietro Roccaforte e Maria Xaxia, Leonarda Roccaforte nacque a Bivona (allora citt\u00e0 ducale posta tra Agrigento e Palermo, in Sicilia) il 5 novembre 1597. A soli sei mesi rimase orfana di madre; fin da piccola venne educata dal padre e dalla matrigna alle pratiche religiose. A 12 anni assunse come padre spirituale e confessore il gesuita Francesco Sparacino.\nIl 25 marzo 1614, a 17 anni, entr\u00f2 nel monastero benedettino di Bivona vestendo l'abito delle monache terziarie dell'Ordine di San Benedetto, nonostante, grazie alla sua \"estrema bellezza\", fosse ambita da molti per sposa. Divenendo suora assunse il nome materno, Maria.\nSuor Maria Roccaforte mor\u00ec il 30 agosto 1648, all'et\u00e0 di 51 anni. Venne seppellita nella chiesa dei gesuiti di Bivona, l'attuale chiesa madre del paese.\nLe visioni.\nDalla gente del suo ambiente e dai vescovi di Agrigento (che istituirono il processo della sua beatificazione) suor Maria era ritenuta \"dispensiera di molti miracoli\" (tra cui quello di aver risanato una storpia mandatale dal padre) e per questi motivi tenuta in grande considerazione. Il popolo bivonese la definiva:\nLa grande considerazione della gente nei confronti della benedettina era dovuta ad alcuni particolari della sua vita, soprattutto alle sue visioni. Suor Maria Roccaforte ebbe le prime visioni della Madonna e di Ges\u00f9 Cristo a 17 anni, quando, insieme al padre ed alla matrigna, si stava recando al santuario bivonese della Madonna dell'Olio per adempiere un voto.\nSecondo quanto riportato dal Tornamira, Sant'Ignazio di Loyola, \"conoscendo l'affezione che suor Maria aveva per i Gesuiti\", le appariva in visione e\nMa le principali visioni avute da suor Maria furono quelle relative alla vita di Santa Rosalia: tali visioni vennero narrate dalla monaca benedettina al suo padre spirituale, il succitato padre Francesco Sparacino, che le raccolse in un libro intitolato \"Vita della gloriosa Santa Rosalia\".\nLa \"Vita della gloriosa Santa Rosalia\".\nNella prefazione al suo libro, padre Sparacino scrisse:\nLe rivelazioni di suor Maria Roccaforte diedero numerose informazioni sui genitori della vergine palermitana, Sinibaldo e Maria Guiscardo; sul suo pretendente, il conte Baldovino, a cui sfugg\u00ec; sull'episodio di Rosalia che specchiandosi vide il volto sofferente di Ges\u00f9; sui particolari relativi al soggiorno della santa nel bosco della Quisquina e nella grotta di Bivona. Nel tempo, sino agli anni Novanta e Duemila, dubbi furono sollevati sull'autenticit\u00e0 delle rilevazioni di suor Maria nei riguardi di Santa Rosalia, considerate dai critici come strumentalizzate dai gesuiti per ridare vigore al culto di Santa Rosalia in un periodo in cui Palermo era invasa dalla pestilenza. Rilevazioni inquadrate nell'ambito di una guerra tra Ordini religiosi.\nLa Lettera dei Messinesi alla Vergine Maria\nNel 1647 suor Maria ebbe delle visioni della Vergine Maria e dell'Angelo Custode che le confermarono l'autenticit\u00e0 della Lettera scritta il 3 giugno del 42 alla citt\u00e0 di Messina dopo la visita di quattro ambasciatori della stessa citt\u00e0. Ancora oggi la patrona di Messina \u00e8 la Madonna della Lettera.\nIl \"Brieve Compendio\" di Giuseppe Romano.\nGiuseppe Romano, medico e poeta di Bivona vissuto nel XVII secolo, nel 1678 pubblic\u00f2 il \"Brieve Compendio dell'ammirabile vita della Serva di Dio Suor Maria Roccaforte Vergine Bivonese\", in cui riport\u00f2, in un \"ampolloso stile secentesco\", la biografia di suor Maria Roccaforte, \"espressione di una esasperata mistica dell'ascetismo e di una mente visionaria\"."}
{"id": "2490267", "revid": "25701297", "url": "https://it.wikipedia.org/wiki?curid=2490267", "title": "Lo scontro delle civilt\u00e0 e il nuovo ordine mondiale", "text": ""}
{"id": "2490268", "revid": "486946", "url": "https://it.wikipedia.org/wiki?curid=2490268", "title": "Theodor Ludwig Wiesengrund Adorno", "text": ""}
{"id": "2490272", "revid": "110157", "url": "https://it.wikipedia.org/wiki?curid=2490272", "title": "Discografia dei Dead or Alive", "text": "Video musicali.\nDa sottolineare che il video per \"Hooked On Love\" \u00e8 un mix di frammenti dei loro video precedenti."}
{"id": "2490283", "revid": "287204", "url": "https://it.wikipedia.org/wiki?curid=2490283", "title": "Pasquale Ermini", "text": "Biografia.\nL'ingresso di Pasquale Ermini, ma conosciuto soprattutto come Pasquino, nel mondo dei motori risale al 1927 quando viene assunto come meccanico apprendista nell'officina di Emilio Materassi, il grande pilota mugellano. Con la Scuderia Materassi, che nel 1926 avrebbe rilevato un notevole numero di Talbot da gran premio, Ermini rimase anche dopo la tragica scomparsa di Emilio l'8 settembre 1928, fino allo scioglimento della scuderia, rilevata da Gastone Brilli Peri, nel 1932. Fu allora che decise di mettersi in proprio aprendo un'officina per l'elaborazione di auto da corsa in via Campo d'Arrigo a Firenze. Oltre alla preparazione di auto continuava a gareggiare come pilota prendendo parte anche a diverse edizioni della Mille Miglia.\nDopo la Seconda guerra mondiale trasfer\u00ec le sue officine in viale Matteotti all'angolo con piazza della Libert\u00e0 e in quel period\u00f2 inizi\u00f2 a costruire vetture da corsa che portavano il suo cognome. Tali vetture per le prestazioni che avevano erano molto richieste dai vari piloti del tempo.\nErmini continu\u00f2 a costruire auto da corsa fino al 1958 anno della sua morte. Alcuni collaboratori rilevarono l'azienda e continuarono l'attivit\u00e0 fino al 1962.\nCarriera.\nPilota automobilistico.\nDi seguito sono riportate le competizioni automobilistiche in cui Pasquale Ermini ha gareggiato come pilota e i risultati ottenuti:\nOfficine Ermini.\nPasquino Ermini ed Enzo Ferrari.\nIn alcune occasioni i due fondatori di case automobilistiche sono stati messi a confronto forse per la totale diversit\u00e0 dei caratteri. Tanto forte era in Enzo Ferrari la voglia di essere un grande imprenditore quanto altrettanto forte fu la volont\u00e0 di Ermini nel rimanere un artigiano. Le vetture prodotte da Ermini furono solo una ventina e tutte diverse l'una dall'altra per soddisfare le esigenze di ogni pilota-cliente. I rapporti tra i due, al di l\u00e0 di una vaga stima reciproca furono turbolenti. Si racconta che il \"Drake\" fosse impensierito dalle prestazioni delle vetture di Ermini e soprattutto non sopportava che il suo carrozziere, Sergio Scaglietti, lavorasse anche per l'altro, tanto che arriv\u00f2 a minacciare la fine della collaborazione con la Carrozzeria Scaglietti se avessero continuato a lavorare per Ermini. Ma Scaglietti aggir\u00f2 il divieto mandando i propri collaboratori a lavorare per Ermini in una carrozzeria diversa da quella ufficiale.\nRegistro Storico Ermini.\nIl registro Storico Ermini \u00e8 stato fondato da un gruppo di appassionati fiorentini che si sono prefissi l'obiettivo di riportare a Firenze il maggior numero possibile di vetture Ermini circolanti. Oltre alle vetture raccolgono tutti i documenti esistenti sul costruttore fiorentino.\nIn occasione delle rievocazioni storiche della Coppa della Consuma e della Coppa della Toscana \u00e8 possibile ammirare un gran numero di vetture costruite da Pasquino Ermini."}
{"id": "2490310", "revid": "1983214", "url": "https://it.wikipedia.org/wiki?curid=2490310", "title": "Lago Alumin\u00e9", "text": "Il lago Alumin\u00e9 \u00e8 un lago di origine glaciale situato nella provincia di Neuqu\u00e9n, Argentina, nel dipartimento di Alumin\u00e9. \u00c8 il pi\u00f9 settentrionale tra i laghi della regione occupata dal bosco andino patagonico.\nLa sua superficie \u00e8 di circa 5.340 ettari ed occupa una valle orientata da ovest verso est, ai piedi del vulcano Batea Mahuida. Fa parte della conca del R\u00edo Negro.\nSulla sponda nord si trova la citt\u00e0 di villa Pehuenia, insediamento giovane, nato nel decennio del 1990, e dedicata specialmente al turismo. Sempre su queste sponde si trovano vari insediamenti di comunit\u00e0 mapuche, gli abitanti nativi della regione.\n\u00c8 circondato da bellissimi paesaggi di foreste e boschi che non hanno la variet\u00e0 di specie delle regioni pi\u00f9 a sud per\u00f2 sono molto caratteristici per la presenza della specie Araucaria araucana, che cresce elevando le proprie cime oltre quelle delle sottostanti fagacee. Tali boschi non sono sotto la protezione di un parco nazionale e la loro conservazione dipende solamente dalla volont\u00e0 dei proprietari terrieri della zona. Sulla sponda est del lago e sulle pendici del vulcano Batea Mahuida sono state realizzate grandi piantagioni di pini, di variet\u00e0 che sono potenzialmente molto competitive rispetto alle specie locali. Per\u00f2 la maggior parte del bosco originale \u00e8 ancora conservata integra, inclusa la zone della citt\u00e0 di villa Pehuenia.\nIl lago possiede una vocazione turistica in piena espansione, specialmente per gli abitanti della citt\u00e0 di Neuqu\u00e9n e della provincia di R\u00edo Negro, che \u00e8 collegata a queste zone attraverso la Ruta Nacional Numero 22.\nA breve distanza dal lago, in direzione nord-ovest, si trova il \"Paso Internacional Icalma\", che attraversa la Cordigliera delle Ande, e collega la citt\u00e0 di Icalma, in Cile, con l'Argentina. Il transito attraverso il passo ha incrementato il turismo nella zona."}
{"id": "2490336", "revid": "25701551", "url": "https://it.wikipedia.org/wiki?curid=2490336", "title": "Radice di tarassaco", "text": ""}
{"id": "2490339", "revid": "25701591", "url": "https://it.wikipedia.org/wiki?curid=2490339", "title": "Pressione sanguigna arteriosa", "text": ""}
{"id": "2490340", "revid": "54193", "url": "https://it.wikipedia.org/wiki?curid=2490340", "title": "Peonie", "text": ""}
{"id": "2490354", "revid": "278830", "url": "https://it.wikipedia.org/wiki?curid=2490354", "title": "Strega tocca colore", "text": ""}
{"id": "2490365", "revid": "1784425", "url": "https://it.wikipedia.org/wiki?curid=2490365", "title": "Kaysone Phomvihane", "text": "Fu il leader del Partito Rivoluzionario del Popolo Lao dagli anni '50 fino alla morte, nonch\u00e9 primo \"premier\" della Repubblica Popolare Democratica del Laos e, dal 1991 al 1992, presidente della Repubblica.\nBiografia.\nIl periodo rivoluzionario.\nDi origini vietnamite, Kaysone nacque nel 1920 a Na Seng (oggi Distretto di Kaysone Phomvihane) come Nguyen Cai Song. Studi\u00f2 legge ad Hanoi, ma lasci\u00f2 l'universit\u00e0 per combattere i francesi in Indocina, entrando nel Partito Comunista Indocinese. Successivamente si un\u00ec al Pathet Lao e, nel 1955, fu uno dei principali fondatori del Partito Rivoluzionario del Popolo Lao (allora Partito del Popolo Lao), di cui divenne immediatamente il segretario generale, controllando anche le forze guerrigliere del Pathet Lao.\nDal momento che riceveva armi sia dall'URSS che dalla Cina, il PRPL non si schier\u00f2 apertamente nella crisi sino-sovietica, ma continu\u00f2 a mantenere buoni rapporti con il Partito Comunista Cinese, specialmente grazie al grande interessamento di Mao Tse-tung alla questione indocinese. Quando gli Stati Uniti invasero il Laos, il PRPL si trov\u00f2 sempre pi\u00f9 subordinato al Vietnam e, specialmente dagli anni Settanta, allent\u00f2 conseguentemente i propri legami con la Cina e rafforz\u00f2 quelli con l'URSS.\nAl potere.\nCon la vittoria del 1975, Kaysone divenne subito presidente del Consiglio dei ministri, ottenendo cos\u00ec il controllo effettivo del Paese. Egli rafforz\u00f2 notevolmente i legami con il Vietnam, permettendo alle sue forze armate di transitare liberamente nel territorio laotiano, e fu quindi coinvolto nella crisi che intercorse fra la Cina e il Vietnam quanto quest'ultimo invase la Kampuchea Democratica, filocinese, e sub\u00ec quindi la controffensiva cinese. In cambio, il governo di Kaysone ricevette vari sussidi da parte del Vietnam, ma non riusc\u00ec a far ripartire la propria economia. In particolare, la rottura dei rapporti commerciali con la Cina e la Thailandia influ\u00ec assai negativamente sull'economia laotiana, fermando importanti programmi quali la collettivizzazione dell'agricoltura.\nSuccessivamente, Kaysone adott\u00f2 una politica economica ed estera completamente differente. Economicamente, nel 1985 implement\u00f2 il \"nuovo modello economico\" che, basandosi sulle riforme di Deng Xiaoping in Cina, reintroduceva gradualmente la propriet\u00e0 privata e, parzialmente, il libero mercato. Inoltre, per alleggerire l'influenza del Vietnam, riattiv\u00f2 le relazioni diplomatiche con la Cina nel 1986 e con gli Stati Uniti, nella speranza che potessero successivamente spingere la Thailandia a fare altrettanto (ma ci\u00f2 avverr\u00e0 solo nel 1992). Le relazioni col Vietnam, peraltro, ufficialmente erano ottime, ma di fatto erano incrinate da continui problemi riguardanti la demarcazione delle frontiere, che si risolsero solo nel 2007.\nCon il crollo dell'URSS e del Patto di Varsavia, nel 1990 ebbe inizio in Laos una nuova crisi economica. Kaysone nel 1989 visit\u00f2 Pechino, ottenendo l'aiuto cinese, e liberalizz\u00f2 ulteriormente l'economia per ottenere aiuti da Francia, Giappone e dalla Banca Mondiale. Nel 1991 il quinto Congresso del Partito rafforz\u00f2 la sua \"leadership\" e conferm\u00f2 la liberalizzazione dell'economia.\nSempre nel 1991 venne varata una nuova Costituzione, con la quale il presidente della Repubblica assumeva il potere esecutivo, contrariamente al precedente ruolo cerimoniale. Il 15 agosto Kaysone lasci\u00f2 il ruolo di capo del governo al suo delfino, Khamtai Siphandon, divenendo presidente della Repubblica fino alla morte, avvenuta il 21 novembre 1992.\nEredit\u00e0.\nKaysone \u00e8 attualmente considerato il fondatore della Repubblica Democratica Popolare Lao. Il suo ritratto appare su gran parte delle banconote laotiane e il governo, subito dopo la sua morte, spese milioni di dollari per costruirgli un mausoleo d'oro a Vientiane. Kaysone era sposato con Thongvinh Phomvihane; i due non ebbero mai figli, ma ne adottarono uno. Dopo la morte di Kaysone, Thongvinh venne espulsa dal Partito, accusata di traffico di eroina."}
{"id": "2490379", "revid": "1186766", "url": "https://it.wikipedia.org/wiki?curid=2490379", "title": "Ongaku no susume", "text": " \u00e8 il secondo album discografico del gruppo musicale giapponese HALCALI, pubblicato il 24 novembre 2004. Rimase nella classifica giapponese Oricon per sette settimane, raggiungendo la ventiquattresima posizione. \u00c8 un mix di melodie J-pop, hip hop e rap."}
{"id": "2490380", "revid": "155613", "url": "https://it.wikipedia.org/wiki?curid=2490380", "title": "Canale Scolmatore", "text": ""}
{"id": "2490413", "revid": "24099", "url": "https://it.wikipedia.org/wiki?curid=2490413", "title": "Pasquino Ermini", "text": ""}
{"id": "2490416", "revid": "411309", "url": "https://it.wikipedia.org/wiki?curid=2490416", "title": "Eremo di San Michele alle Grottelle", "text": "L'eremo di San Michele alle Grottelle si trova a Padula (provincia di Salerno).\nStoria.\nLungo il fianco est della collina di San Sepolcro, ad un\u2019altezza di circa 750 m s.l.m., si trova l\u2019Eremo di San Michele alle Grottelle. Il luogo, gi\u00e0 frequentato in et\u00e0 pagana, era dedicato al dio Attis; quando al paganesimo subentr\u00f2 il cristianesimo, la chiesa fu dedicata a San Michele Arcangelo e a San Giacomo, come rilevabile dall'edicola ivi presente.\nNell'XI secolo il santuario era di pertinenza del monastero di San Nicola al Torone e, nel 1538, la Certosa di Padula acquis\u00ec l\u2019eremo e tutti i territori dell\u2019abate di San Nicola al Torone.Nel 2018 \u00e8 diventato luogo di culto per i cosiddetti kom.\nDescrizione.\nL\u2019ingresso della grotta \u00e8 stato probabilmente scavato nella roccia dai pellegrini e sostituisce quello precedente, nel quale \u00e8 stata realizzata la sacrestia. Nell'atrio, che precede la grotta, un cancello.\nNella concavit\u00e0 rocciosa a sinistra si notano resti di affreschi del XIV secolo che raffigurano la Nativit\u00e0 e l'incoronazione della Vergine; entrando attraverso l\u2019ingresso attuale, sulla sinistra vi \u00e8 la tomba di Bernardino Brancaccio risalente, come detto, al 1538. \nNella grotta, sulla destra, si presenta un arco realizzato nell'ultimo secolo e mezzo: l\u2019altare \u00e8 in parte stato ricostruito negli anni Ottanta del Novecento e presenta degli affreschi realizzati dai certosini nel 1693 da Michelangelo Caputo, che ha affrescato anche la chiesa delle donne nella Certosa di Padula. Per quanto riguarda questi affreschi, il loro stato di conservazione \u00e8 discreto e si riconoscono cicli su san Lorenzo e sul primo martire santo Stefano.\nL'altare \u00e8 sormontato da un arco e da una larga cornice aggettante che poggia su questa, dietro il quale \u00e8 presente un\u2019edicola posteriore al ciclo mariano esterno e databile intorno al XV secolo: essa presenta riquadri e zone con spesse linee colorate rosse, gialle e bianche, oltre a un affresco di san Benedetto. \nAll'estremit\u00e0 del sottarco vi sono fasce decorate a motivi geometrici di rettangoli e losanghe neri e rossi. \nSulla destra, invece, gli affreschi del ciclo di Santa Caterina d\u2019Alessandria, San Benedetto e una Madonna di origine bizantina. \nSulla parete di fondo \u00e8 rappresentato san Giacomo, di cui vengono illustrati tre miracoli nella nicchia delle grottelle: il miracolo dell'impiccato, il miracolo delle mele d'oro e il miracolo del pellegrino morto. \nLa zona esterna della nicchia presenta in alto una cornice curva con tre riquadri che raffigurano l'Annunciazione e l'Eterno legati da una banda gialla a righe rosse incrociate. Un fregio a quadrati simili alle stelle separa la parete di fondo dal sottarco."}
{"id": "2490417", "revid": "115233", "url": "https://it.wikipedia.org/wiki?curid=2490417", "title": "Canale Vigenzone", "text": ""}
{"id": "2490418", "revid": "729019", "url": "https://it.wikipedia.org/wiki?curid=2490418", "title": "St. Paul's (metropolitana di Londra)", "text": "St. Paul's \u00e8 una stazione della linea Central della metropolitana di Londra.\nLa stazione non va confusa con la Stazione di City Thameslink che fu aperta nel 1990 con il nome di \"St Paul's Thameslink\", ma si trova a distanza dalla stazione della metropolitana. Detta stazione fu in seguito ridenominata \"City Thameslink\" per evitare confusione ai servizi di emergenza, ma per anni continu\u00f2 a mantenere il vecchio nome su molte mappe e guide.\nStoria.\nLa stazione fu aperta dalla Central London Railway (CLR, oggi la Central line) il 30 luglio 1900 con il nome \"Post Office\", data la vicinanza del General Post Office di St Martin's le Grand. Il nome della stazione probabilmente fu scelto al posto del pi\u00f9 ovvio \"St Paul's\" per differenziarlo da una stazione della South Eastern Railway che gi\u00e0 portava quel nome (l'attuale Blackfriars station).\nL'entrata della stazione originariamente si trova sul nato nord di Newgate Street, sul lato occidentale dell'incrocio con King Edward Street, ma fu spostata verso est quando la stazione fu modernizzata negli anni trenta con una biglietteria sotterranea e scale mobili. Un moderno pozzo di ventilazione nel centro dell'isola di traffico all'incrocio indica la posizione dei pozzi degli ascensori originali. Uno di questi pozzi \u00e8 stato convertito nel 2014 in un montacarichi utilizzato per trasportare materiale e attrezzature per i lavori di manutenzione dalla superficie fino al livello dei binari. \"Post Office\" ricevette il suo nome attuale dopo che l'altra stazione di \"St Paul's\" fu rinominata \"Blackfriars\" nel 1937.\nAlla fine del XIX secolo, Newgate Street era una strada stretta che manteneva parte dell'aspetto medievale. Per ridurre i costi di acquisto di terreni e di esproprio, la CLR costru\u00ec le proprie gallerie sotto le strade pubbliche. A St Paul's la strettezza della strada impose la costruzione delle gallerie una sopra l'altra; quella con direzione ovest \u00e8 situata pi\u00f9 in alto. Gli ascensori inizialmente arrivavano ad un livello intermedio tra i due binari, che venivano finalmente raggiunti per mezzo di scale. \u00c8 tuttora visibile un passaggio che portava al vecchio ascensore.\nDurante la seconda guerra mondiale la sala di controllo della rete elettrica di Londra e del Sud-Est era situata sotto terra nel pozzo dell'ascensore. Fu qui che si mossero i primi passi per collegare i vari sistemi di distribuzione dell'energia nella Rete Nazionale attuale.\nProgetti.\nNel 2014 la \"London TravelWatch\" ha proposto in un rapporto la costruzione di un passaggio pedonale sotterraneo che colleghi la Stazione di City Thameslink con St. Paul's in modo da fornire un collegamento con i servizi della National Rail sulla tratta del Thameslink, che consentirebbe ai passeggeri della Central line di raggiungere pi\u00f9 facilmente gli aeroporti di Gatwick e di Luton.\nStrutture e impianti.\nLe entrate alla stazione sono situate intorno all'incrocio di Newgate Street, Cheapside e St Martin's le Grand ed il nome della stazione deriva dalla vicina cattedrale di Saint Paul, che si trova poco pi\u00f9 a sud. L'entrata principale alla cattedrale \u00e8 all'estremit\u00e0 occidentale, ad alcuni minuti di cammino dalla stazione. St. Paul's \u00e8 anche la stazione della metropolitana pi\u00f9 vicina al London Stock Exchange.\nNell'agosto 2018 sono iniziati i lavori di ristrutturazione delle scale mobili, che sono previsti terminare ad aprile 2019. Fino al termine dei lavori, i treni in direzione ovest non fermeranno alla stazione, che sar\u00e0 di sola uscita nelle ore di punta (7:30-10:00 e 16:00-19:30), e sar\u00e0 accessibile negli altri orari solo per mezzo di scale.\nLa stazione di St. Paul's si trova nella \"Travelcard Zone 1\".\nInterscambi.\nNelle vicinanze della stazione effettuano fermata alcune linee urbane automobilistiche, gestite da London Buses."}
{"id": "2490420", "revid": "33689", "url": "https://it.wikipedia.org/wiki?curid=2490420", "title": "Renault Type D", "text": ""}
{"id": "2490423", "revid": "307923", "url": "https://it.wikipedia.org/wiki?curid=2490423", "title": "Renault Type G", "text": ""}
{"id": "2490425", "revid": "1784425", "url": "https://it.wikipedia.org/wiki?curid=2490425", "title": "Khamtai Siphandon", "text": "Biografia.\nKhamtai lavor\u00f2 sotto l'amministrazione dell'Indocina francese ma, dopo essere stato arrestato per appropriamento indebito di denaro, fugg\u00ec e si un\u00ec al Pathet Lao, divenendone uno dei principali comandanti militari. Dopo la vittoria del 1975, divenne generale dell'esercito, fu nominato ministro della Difesa e vicepresidente del Consiglio dei ministri. Nel 1991 venne varata una nuova Costituzione, che concesse al presidente della Repubblica il potere esecutivo precedentemente affidato al governo; Kaysone Phomvihane assunse cos\u00ec il ruolo di capo di Stato, mentre Khamtai divenne Primo ministro.\nAlla morte di Kaysone, Nouhak Phoumsavanh divenne il nuovo presidente della Repubblica, ma fu Khamtai a detenere il potere effettivo in quanto succedette a Kaysone in qualit\u00e0 di presidente del Partito Rivoluzionario del Popolo Lao, incrementando notevolmente il potere dei militari in seno al governo. Khamtai si trov\u00f2 a dover gestire la crisi finanziaria del 1997, in particolare spalancando le porte del Paese a investimenti cinesi e thailandesi e aumentando i finanziamenti al settore turistico.\nL'autorit\u00e0 di Khamtai fu rafforzata dal sesto Congresso del Partito del 1996, che lo conferm\u00f2 presidente. Nel 1998, inoltre, sostitu\u00ec Nouhak come presidente della Repubblica. Il 2006 vide un cambiamento ai vertici del Paese: in marzo, all'ottavo Congresso del Partito, Khamtai venne sostituito dal tenente generale Choummaly Sayasone, cui lasci\u00f2 anche la presidenza della Repubblica in giugno.\nDal marzo 2006, Khamtai non \u00e8 pi\u00f9 un membro del Politburo del PRPL, ma detiene la posizione di \"consigliere del Comitato Centrale\"."}
{"id": "2490427", "revid": "33689", "url": "https://it.wikipedia.org/wiki?curid=2490427", "title": "Type D", "text": ""}
{"id": "2490428", "revid": "33689", "url": "https://it.wikipedia.org/wiki?curid=2490428", "title": "Type G", "text": ""}
{"id": "2490432", "revid": "36426", "url": "https://it.wikipedia.org/wiki?curid=2490432", "title": "Scala Greca (Siracusa)", "text": ""}
{"id": "2490433", "revid": "36426", "url": "https://it.wikipedia.org/wiki?curid=2490433", "title": "Madonna delle Lacrime (Siracusa)", "text": ""}
{"id": "2490437", "revid": "36426", "url": "https://it.wikipedia.org/wiki?curid=2490437", "title": "Akradina", "text": ""}
{"id": "2490438", "revid": "1543377", "url": "https://it.wikipedia.org/wiki?curid=2490438", "title": "Vacansoleil-DCM Pro Cycling Team", "text": "Il Vacansoleil-DCM Pro Cycling Team (codice UCI: VCD) era una squadra ciclistica maschile di ciclismo su strada olandese attiva dal 2005 al 2013. Aveva licenza da UCI ProTeam, che le consentiva di partecipare alle gare dell'UCI World Tour.\nStoria.\nI primi anni.\nIl team Vacansoleil \u00e8 nato nel 2005 con la denominazione Fondas Imabo-Doorisol, ed \u00e8 divenuto subito squadra Continental; nel 2009 ha assunto il nome Vacansoleil \u2013 dalla sponsorizzazione dell'azienda di affitti vacanze \u2013 ed \u00e8 divenuta squadra Continental Professional, potendo dunque partecipare a tutte le gare dell'UCI Europe Tour e ricevere \"wild card\" per corse ProTour.\nSin dalla fondazione il general manager \u00e8 l'olandese Daan Luijkx, coadiuvato fino al 2008 da Frits Sch\u00fcr. Dalla stagione 2009 il nuovo direttore sportivo \u00e8 il belga Hilaire Van Der Schueren, in precedenza alla Cycle Collstrop: da questa squadra nello stesso anno arrivarono cinque nuovi corridori.\n2010: arrivano i Feillu e Ricc\u00f2.\nLa stagione 2010 vide l'arrivo di due rinforzi dalla dismessa Agritubel, i fratelli Brice, scalatore messosi in luce con una vittoria di tappa al Tour de France 2009, e Romain Feillu, velocista. Altra punta per le volate era lo sloveno Bo\u017ei\u010d, coadiuvati dal confermato Marco Marcato e dal neo-arrivo Alberto Ongarato (LPR); per le corse a tappe la squadra si affid\u00f2 a Johnny Hoogerland, mentre per le classiche del nord a Bobbie Traksel e Bj\u00f6rn Leukemans. Confermata la licenza Professional, la Vacansoleil ottenne dall'UCI la \"wild card\" per poter essere invitata alle corse del calendario UCI ProTour.\nLe prime vittorie arrivarono gi\u00e0 all'inizio di febbraio all'\u00c9toile de Bess\u00e8ges, con due successi di tappa di Bo\u017ei\u010d; alle vittorie dello sloveno seguirono il trionfo finale di Wouter Mol al Tour of Qatar e quello di Traksel alla Kuurne-Bruxelles-Kuurne. La squadra partecip\u00f2 quindi alla Parigi-Nizza ma non ricevette l'invito n\u00e9 per la Freccia Vallone n\u00e9 per il Tour de France. Leukemans chiuse comunque quarto al Giro delle Fiandre e sesto alla Parigi-Roubaix, mentre Marcato fu ottavo all'Amstel Gold Race. In giugno Matteo Carrara si impose nella classifica finale del Tour de Luxembourg, concludendo poi quindicesimo, a poco meno di due minuti da Fr\u00e4nk Schleck, al Tour de Suisse.\nAl ritiro del trentacinquenne Matth\u00e9 Pronk, fece fronte l'arrivo degli stagisti Pim Lighart e Tim Stevens. Tra luglio e agosto, per la stagione 2011, furono invece ingaggiati il due volte vincitore del Giro delle Fiandre Stijn Devolder (Quick Step) e l'altro belga Thomas De Gendt (Topsport Vlaanderen), mentre annunciarono la partenza Traksel, Mol e Brice Feillu\nLe vittorie proseguirono con i successi di Romain Feillu alla Vuelta a Burgos e in una tappa del Tour de l'Ain. Il 16 agosto venne data l'ufficialit\u00e0 dell'ingaggio di Riccardo Ricc\u00f2, che torn\u00f2 a correre al Giro di Romagna. La stagione prosegu\u00ec con il successo di Leukemans alla Druivenkoers-Overijse, gara in cui Marcato termin\u00f2 secondo e Hoogerland quarto, quello di Romain Feillu al Grand Prix de Fourmies e quelli di Poels e Bo\u017ei\u010d al Tour of Britain.\nCon l'ufficialit\u00e0 dell'ingaggio di Ezequiel Mosquera per la stagione 2011, che si aggiungeva a quelli di Ricc\u00f2 e Devolder, la Vacansoleil punt\u00f2 decisa ad ottenere la licenza ProTour. Tuttavia, poco dopo, lo spagnolo fu trovato positivo ad un controllo antidoping e la societ\u00e0 si disse pronta ad annullare il contratto in caso di colpevolezza. Il 7 ottobre arriv\u00f2 la prima vittoria di Ricc\u00f2, e ultima stagionale per la squadra, alla Coppa Sabatini. Nonostante la vittoria, l'italiano, rientrato a marzo dalla squalifica per doping, fu oggetto per tale motivo delle lamentele dei tre corridori pi\u00f9 rappresentativi della squadra, Leukemans, Hoogerland e Romain Feillu.\n2011: la squadra diventa UCI ProTeam.\nPer la stagione 2011 arrivano come cosponsor la De Ceuster Meststoffen (DCM) e la Palmans, e, in qualit\u00e0 di direttore sportivo, l'olandese Jean-Paul van Poppel. A sorpresa l'UCI attribuisce alla Vacansoleil-DCM, per la stagione 2011, licenza da UCI ProTeam, utile a partecipare di diritto alle gare dell'UCI World Tour 2011.\n\u00c8 una scelta, questa, seguita dalle polemiche legate alla presenza in rosa di due corridori interessati da casi di doping, Riccardo Ricc\u00f2 (squalificato per due anni per la positivit\u00e0 del 2008 al CERA) e il neo arrivato Ezequiel Mosquera, trovato positivo nel 2010: gli stessi Ricc\u00f2 e Mosquera sono peraltro le due punte della squadra per i grandi giri. Per le classiche, il neo-arrivato Stijn Devolder (Quick Step) e Matteo Carrara, sono supportati da Bj\u00f6rn Leukemans, Johnny Hoogerland e Wouter Mol. La squadra dei velocisti \u00e8 composta da Borut Bo\u017ei\u010d, principale sprinter, Marco Marcato e Romain Feillu. La rosa \u00e8 completata da Alberto Ongarato, Mirko Selvaggi, Marcello Pavarin, Santo Anz\u00e0 e Ruslan Pidhornyj, possibili gregari dei capitani in salita. Una squadra povera di giovani da far crescere, ma strutturata per puntare subito alla vittoria.\nCronistoria.\nClassifiche UCI.\nFino al 1998, le squadre ciclistiche erano classificate dall'UCI in un'unica divisione. Nel 1999 la classifica a squadre venne divisa in prima, seconda e terza categoria (\"GSI\", \"GSII\" e \"GSIII\"), mentre i corridori rimasero in classifica unica. Nel 2005 fu introdotto l'UCI ProTour e, parallelamente, i Circuiti continentali UCI; dal 2009 le gare del circuito ProTour sono state integrate nel Calendario mondiale UCI, poi divenuto UCI World Tour.\nPalmar\u00e8s.\n\"Aggiornato al 25 agosto 2013\""}
{"id": "2490439", "revid": "97740", "url": "https://it.wikipedia.org/wiki?curid=2490439", "title": "Parco medio Olona varesino", "text": ""}
{"id": "2490441", "revid": "287204", "url": "https://it.wikipedia.org/wiki?curid=2490441", "title": "Hon\u00f3rio Serpa", "text": "Hon\u00f3rio Serpa \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Palmas."}
{"id": "2490442", "revid": "729019", "url": "https://it.wikipedia.org/wiki?curid=2490442", "title": "Choummaly Sayasone", "text": "Biografia.\nChoummaly entr\u00f2 per la prima volta nel Comitato Centrale del Partito Rivoluzionario del Popolo Lao durante il terzo congresso tenutosi nel 1982, mentre la prima nomina a membro del Politburo risale al 1986. L'incarico gli fu confermato nei successivi congressi del 1991, 1996 e 2001. Serv\u00ec come ministro della Difesa dall'agosto del 1991 al marzo del 1993. Dal febbraio del 1998 al marzo del 2001 fu contemporaneamente ministro della Difesa e vice primo ministro, durante il periodo di presidenza di Khamtai Siphandon, che era a sua volta un militare. Fu eletto vicepresidente della Repubblica nel 2001 e mantenne la carica fino al 2006.\nAll'ottavo Congresso del Partito, nel marzo del 2006, Choummaly venne eletto segretario generale in sostituzione di Siphandon, e dopo il suo insediamento fu elaborato un piano per il risanamento dell'economia, in particolare con il miglioramento delle infrastrutture e del settore turistico. Nel giugno del 2006 fu eletto dal Parlamento Presidente della Repubblica, subentrando a Siphandon; nel marzo del 2011 \u00e8 stato riconfermato segretario generale del partito e nel giugno dello stesso anno \u00e8 stato rieletto Presidente. Viene considerato un solido alleato del predecessore, durante il cui mandato il Laos entr\u00f2 a far parte nel 1997 dell'ASEAN, l'organizzazione delle nazioni del sudest asiatico nata nel 1967 a scopo di cooperazione e mutua assistenza tra i paesi della regione.\nVerso la fine del XX secolo, l'economia laotiana ha aperto al libero mercato, ma Choummaly \u00e8 considerato particolarmente ostile ad ulteriori riforme. Durante la sua presidenza si \u00e8 particolarmente sviluppato il settore dell'energia idroelettrica, considerato di primaria importanza per l'economia interna, con la costruzione di nuovi impianti e il potenziamento di quelli esistenti. A tutto il gennaio del 2013, la percentuale delle abitazioni laotiane a cui viene regolarmente fornita energia elettrica era salita all'80%."}
{"id": "2490443", "revid": "326822", "url": "https://it.wikipedia.org/wiki?curid=2490443", "title": "Canale Piovego", "text": ""}
{"id": "2490444", "revid": "287204", "url": "https://it.wikipedia.org/wiki?curid=2490444", "title": "Mangueirinha", "text": "Mangueirinha \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Palmas."}
{"id": "2490446", "revid": "386562", "url": "https://it.wikipedia.org/wiki?curid=2490446", "title": "Arron Yan", "text": ""}
{"id": "2490447", "revid": "386562", "url": "https://it.wikipedia.org/wiki?curid=2490447", "title": "Wu Zun", "text": ""}
{"id": "2490448", "revid": "386562", "url": "https://it.wikipedia.org/wiki?curid=2490448", "title": "Feilunhai", "text": ""}
{"id": "2490451", "revid": "599013", "url": "https://it.wikipedia.org/wiki?curid=2490451", "title": "Patrick Thomassen", "text": "Carriera.\nArrivato in Nazionale di calcio a 5 dei Paesi Bassi solamente in tarda et\u00e0, partecipa al FIFA Futsal World Championship 2000 in Guatemala dove la nazionale arancione e giunta sino al secondo turno, nel girone comprendente , e . L'anno successivo Thomassen fa di nuovo parte della selezione nazionale che partecipa senza molta fortuna allo UEFA Futsal Championship 2001 dove gli arancioni non superano il primo turno. Nel 2003 i Paesi Bassi mancano la qualificazione sia all'Europeo che al Mondiale, mentre nel 2005 \u00e8 tra i 14 convocati per l'Europeo in Repubblica Ceca."}
{"id": "2490454", "revid": "1543377", "url": "https://it.wikipedia.org/wiki?curid=2490454", "title": "Vilad Nomcharoen", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Thailandia, al FIFA Futsal World Championship 2000 in Guatemala dove la selezione sudasiatica si \u00e8 fermata al primo turno, eliminata nel girone comprendente , e ."}
{"id": "2490455", "revid": "1543377", "url": "https://it.wikipedia.org/wiki?curid=2490455", "title": "Pichet Piasai", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490456", "revid": "1543377", "url": "https://it.wikipedia.org/wiki?curid=2490456", "title": "Pattaya Piemkum", "text": "Carriera.\nNel calcio a 5 ha partecipato, con la nazionale thailandese, al FIFA Futsal World Championship 2000 in Guatemala dove la selezione asiatica si \u00e8 fermata al primo turno, eliminata nel girone comprendente , e . Successivamente, \u00e8 stato selezionato anche per la Coppa d'Asia 2005, in cui la Thailandia \u00e8 giunta alla fase finale, eliminata ai gironi di qualificazione per le semifinali."}
{"id": "2490457", "revid": "1543377", "url": "https://it.wikipedia.org/wiki?curid=2490457", "title": "Tairong Poodee", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490459", "revid": "666668", "url": "https://it.wikipedia.org/wiki?curid=2490459", "title": "Panuwat Janta", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e . Successivamente \u00e8 stato selezionato anche per la Coppa d'Asia 2005, in cui la Thailandia \u00e8 giunta alla fase finale, eliminata ai gironi di qualificazione per le semifinali."}
{"id": "2490460", "revid": "1543377", "url": "https://it.wikipedia.org/wiki?curid=2490460", "title": "Chalermphon Pormsrirot", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Thailandia, al FIFA Futsal World Championship 2000 in Guatemala dove la selezione asiatica si \u00e8 fermata al primo turno, eliminata nel girone comprendente , e ."}
{"id": "2490461", "revid": "1776051", "url": "https://it.wikipedia.org/wiki?curid=2490461", "title": "Anucha Munjarern", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Thailandia, al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e . Successivamente \u00e8 stato selezionato anche per la Coppa d'Asia 2005, in cui la Thailandia \u00e8 giunta alla fase finale, eliminata ai gironi di qualificazione per le semifinali."}
{"id": "2490462", "revid": "775372", "url": "https://it.wikipedia.org/wiki?curid=2490462", "title": "Partito Rivoluzionario del Popolo Lao", "text": "Il Partito Rivoluzionario del Popolo Lao (in lao \u0e9e\u0eb1\u0e81\u0e9b\u0eb0\u0e8a\u0eb2\u0e8a\u0ebb\u0e99\u0e9b\u0eb0\u0e95\u0eb4\u0ea7\u0eb1\u0e94\u0ea5\u0eb2\u0ea7, \"Phak Pasason Pativat Lao\") \u00e8 il partito comunista al governo della Repubblica Popolare Democratica del Laos dal 1975. Il suo ruolo centrale nello Stato \u00e8 garantito dall'articolo 3 della Costituzione.\nIl PRPL fu fondato il 22 marzo 1955 da ex membri del Partito Comunista Indocinese e guid\u00f2 l'insurrezione contro il Regno del Laos e sostenne le forze del Vietnam del Nord nella loro guerra contro gli Stati Uniti. Nel 1975, il Partito sal\u00ec al potere del Laos e nei primi anni di governo rafforz\u00f2 il controllo del partito sulla societ\u00e0 e cerc\u00f2 di stabilire un'economia pianificata simile al modello sovietico. Negli anni ottanta, sotto influenza delle riforme di mercato di Cina e Vietnam, il PRPL avvi\u00f2 riforme economiche che portarono a privatizzazioni.\nNonostante le riforme di mercato, il Partito Rivoluzionario \u00e8 impegnato nella realizzazione del comunismo e continua a partecipare all'Incontro Internazionale dei Partiti Comunisti e Operai. Secondo lo statuto, il partito aderisce al marxismo-leninismo e al pensiero di Kaysone Phomvihane, fondatore del PRPL.\nDal 2021, il segretario generale \u00e8 Thongloun Sisoulith.\nStoria.\nOrigini.\nSezione laotiana del Partito Comunista Indocinese.\nIl 3 febbraio 1930, il leader vietnamita Ho Chi Minh fond\u00f2 a Hong Kong il Partito Comunista del Vietnam per riunire i comunisti dell'Indocina francese e organizzare la lotta anti-colonialista. L'Internazionale Comunista era tuttavia contraria al nome dell'organizzazione perch\u00e9 esaltava troppo il nazionalismo vietnamita e non coinvolgeva le altre popolazioni dell'Indocina. Inoltre, il Comintern riteneva che i lavoratori di Vietnam, Cambogia e Laos avessero pi\u00f9 cose in comune rispetto alle differenze. Il Partito decise quindi di rinunciare al nome \"Partito Comunista del Vietnam\" e fu rinominato in Partito Comunista Indocinese (in vietnamita: \"\u0110\u1ea3ng C\u1ed9ng s\u1ea3n \u0110\u00f4ng D\u01b0\u01a1ng\").\nNel 1936, fu creata la sezione laotiana all'interno del Partito Comunista Indocinese. Nonostante avesse dovuto rappresentare i popoli dell'Indocina, la dirigenza del PCI era completamente formato da Vietnamiti.\nSeconda guerra mondiale.\nIntanto, con la capitolazione della Francia nel 1940, si allent\u00f2 il controllo sul Laos e dopo la guerra franco-thailandese del 1940-1941 le province laotiane di Champasak e Xaignabouli furono cedute alla Thailandia, con l'intermediazione dell'Impero giapponese e senza una rappresentazione laotiana alla firma dell'armistizio.\nL'aumento dell'influenza giapponese nell'Indocina intensific\u00f2 il sentimento nazionalista anti-giapponese, e l'Office of Strategic Services degli Stati Uniti d'America colse l'occasione per creare il movimento armato \"Seri Thai\" (\"Thai libero\"). Il gruppo interno laotiano si stacc\u00f2 e form\u00f2 il \"Laos per i Lao\" \"(Lao Pen Lao\") favorevole alla nascita di un grande stato laotiano con il supporto degli USA. Nel febbraio 1945, il LPL form\u00f2 la Lega dell'Indipendenza Lao (\"Sannibat lao ekkalat\") e coinvolse principi e aristocratici laotiani. Il Laos fu occupato il 9 marzo 1945 dai Giapponesi che costrinsero il re filo-francese Sisavang Vong a dichiarare l'indipendenza del Regno di Luang Prabang.\nLao Issara.\nDopo la resa del Giappone, il premier laotiano principe Phetsarath Rattanavongsa afferm\u00f2 che la dichiarazione d'indipendenza era ancora valida, ma la Francia ribad\u00ec che il Laos era ancora sotto il loro protettorato. Intanto, il Partito Comunista Indocinese diffuse propaganda anti-francese tra i Vietnamiti residenti nel Regno, e il 2 settembre 1945 Ho Chi Minh proclam\u00f2 l'indipendenza del Vietnam del Nord.\nIl 7 settembre 1945, il re proclam\u00f2 la continuazione del protettorato francese ma il mese successivo gli indipendentisti laotiani fondarono il movimento Lao Issara (\"Laos libero\") per riunire tutte le forze anti-francesi. Il 12 ottobre, l'organizzazione depose il re e istitu\u00ec la repubblica Pathet Lao (\"Terra dei Lao\"). L'11 novembre 1945 avvenne lo scioglimento formale del Partito Comunista Indocinese e la proclamazione della Rivoluzione Democratica Nazionale.\nGuerra d'Indocina e Pathet Lao.\nNel 1946 la Francia invase militarmente l'Indocina, provocando una sanguinosa guerra. Nel marzo 1946, il Laos fu riconquistato velocemente, date le esigue forze dei Lao Issara e le pessime condizioni finanziarie del nuovo governo, e i Francesi riconsegnarono il trono a Sisavang Vong. Il direttivo del Lao Issara fu costretto a fuggire e formare un governo in esilio a Bangkok, in Thailandia, appoggiato dalla locale diplomazia, mentre gruppi sparsi di partigiani continuarono in Laos la resistenza contro i colonizzatori.\nIn Vietnam, il PCI avvi\u00f2 in clandestinit\u00e0 il reclutamento dei quadri comunisti laotiani e tra questi vi erano lo studente di legge dell'Universit\u00e0 di Hanoi Kaysone Phomvihane e il guerrigliero Nouhak Phoumsavanh. Si un\u00ec anche il principe Souphanouvong della casa reale di Luang Prabang, il quale era apertamente di sinistra ma non era iscritto al partito comunista. Anche il comandante delle guarnigioni di Savannakhet Thao O Anourack si rifugi\u00f2 ad Hanoi, dove accett\u00f2 la proposta di fondare il Comitato per la Liberazione del Laos. Inizi\u00f2 le operazioni militari nel nord del paese tenendosi in contatto con Hanoi e con la dirigenza Lao Issara di Bangkok.\nNel 1949, fu sciolto il movimento Lao Issara e l'ala pi\u00f9 radicale si trasfer\u00ec con Souphanouvong nel Vietnam settentrionale, unendosi ai comunisti laotiani e ai Viet Minh. Nell'agosto del 1950, Souphanouvong convoc\u00f2 il Congresso dei Rappresentanti del Popolo e fu creato il Fronte del Laos Libero per la lotta anti-francese e la rifondazione del Pathet Lao.\nNel 1950, Kaysone e Nouhak entrarono ufficialmente nel PCI, che egemonizz\u00f2 il movimento Pathet Lao. La strategia del partito di fare un fronte unito con i patrioti non comunisti fu necessaria soprattutto in Laos, dove la nozione di armonia diffusa dal Buddhismo si scontrava con la lotta di classe propugnata dai comunisti. In questo periodo, dei 2 091 membri del PCI presenti in Laos, solo 31 erano laotiani. L'infiltrazione di osservatori e truppe comuniste vietnamite in Laos pass\u00f2 dalle 500 unit\u00e0 di fine 1946 alle 17 000 nel 1953.\nScioglimento del Partito Comunista Indocinese.\nNel febbraio 1951, il Partito Comunista Indocinese organizz\u00f2 nella provincia di Tuyen Quang il II Congresso nazionale, durante il quale fu deciso lo scioglimento in tre partiti comunisti per i tre Stati dell'Indocina (Vietnam, Cambogia e Laos). Il nucleo originale vietnamita del PCI si riorganizz\u00f2 nel Partito dei Lavoratori del Vietnam (PLV). Al momento dello scioglimento del PCI, solo 31 membri su 2091 attivi nel Laos erano Laotiani. Secondo lo scienziato politico Joseph J. Zasloff:\nSubito dopo il II Congresso, fu annunciata un'alleanza tra Vietnamiti, Laotiani e Khmer per la lotta contro il colonialismo francese e l'imperialismo americano nella regione indocinese.\nGuerra civile laotiana.\nTra il 1951 ed il 1952, sia il Pathet Lao, tra le file dei Viet Minh, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un esercito di 40 000 Viet Minh supportati da 2 000 militanti del Pathet Lao invasero il nord-est del Paese e furono fronteggiati da 10 000 truppe reali affiancate da 3 000 regolari francesi. I ribelli occuparono buona parte delle province di nord-est e si insediarono a Xam Neua. Scoppi\u00f2 quindi la guerra civile laotiana. \nFondazione del Partito Popolare del Lao.\nI Laotiani avrebbero dovuto formare un nuovo partito comunista, ma tale proposta si scontr\u00f2 con i membri non comunisti del Pathet Lao.\nNel 1952, il Partito dei Lavoratori del Vietnam stabil\u00ec un Comitato per l'organizzazione del Partito formato da Kaysone Phomvihane (come segretario), Nouhak Phoumsavanh, Sisavath Keobounphan, Boun Phommahaxai e Khamsen.\nNell'autunno del 1953, il Regno del Laos ottenne l'indipendenza dalla Francia. Nello stesso anno, il PLV inizi\u00f2 un'epurazione dei membri laotiani che port\u00f2 all'espulsione di tutti i 17 iscritti e un numero indefinito di candidati membri.\nNel 1954, il Regno partecip\u00f2 alla Conferenza di Ginevra e firm\u00f2 l'armistizio con Francia e Viet Minh ottenendo un cessate il fuoco e il ritiro delle truppe vietnamite dal territorio laotiano verso il Vietnam del Nord, creato in quell'occasione. Il Laos si dichiar\u00f2 inoltre neutrale al conflitto in corso nel Vietnam. Tuttavia, il Pathet Lao e i Nordvietnamiti colsero l'occasione per attuare una vasta campagna di reclutamento.\nNella seconda met\u00e0 del 1954, i leader del Pathet Lao si riunirono vicino al confine della provincia di Houaphan e discussero della necessit\u00e0 di creare un nuovo partito per garantire il successo nel periodo post-bellico. I membri favorevoli si incontrarono in segreto e il 22 marzo 1955 organizzarono il Congresso fondativo del Partito Popolare del Lao (lao \u0e9e\u0eb1\u0e81\u0e9b\u0eb0\u0e8a\u0eb2\u0e8a\u0ebb\u0e99\u0ea5\u0eb2\u0ea7, \"Phak Pasason Lao\"), con presidente Kaysone Phomvihane Il Pathet Lao divenne in seguito il ramo armato dei comunisti nel conflitto.\nIntervento degli Stati Uniti.\nDurante la guerra civile si alternarono alla guida del Regno del Laos diversi governi, alcuni dei quali cercarono l'adesione dei comunisti in nome della riconciliazione nazionale. Questi tentativi si rivelarono vani per l'eccessiva differenza tra le posizioni dei comunisti e dei filo-occidentali. Il conflitto si intrecci\u00f2 con la Guerra del Vietnam, a causa dell'alleanza tra i comunisti laotiani e vietnamiti. Nel 1959 il PPL fu quasi annichilito dalla repressione governativa, e il Vietnam del Nord reagi aumentando il supporto al partito e al Pathet Lao.\nSenza l'autorizzazione del Congresso e violando gli accordi di Ginevra, la Central Intelligence Agency addestr\u00f2 in segreto reparti speciali di guerriglieri anti-comunisti che, supportati dall'aviazione americana e dalle truppe dell'Esercito Reale Laotiano, effettuarono importanti azioni di disturbo alle operazioni delle forze comuniste laotiano-vietnamite.\nIl conflitto laotiano sarebbe stato caratterizzato dalla pi\u00f9 grande campagna di bombardamenti aerei degli statunitensi dalla seconda guerra mondiale: tra il 1964 e il 1973furono sganciate pi\u00f9 di 2 milioni di tonnellate di bombe sul territorio laotiano, per un totale di 580.000 raid aerei americani.\nPartito Rivoluzionario e nascita della Repubblica Democratica.\nNei primi anni sessanta, il PPL riusc\u00ec a controllare quasi la met\u00e0 del Laos. Nonostante fosse la forza principale dell'insurrezione dal 1955 al 1975, il Partito mantenne segreta la propria esistenza, preferendo dirigere le proprie attivit\u00e0 attraverso i fronti. Nel febbraio 1972, il PPL organizz\u00f2 il II Congresso nazionale e cambi\u00f2 il proprio nome in Partito Rivoluzionario del Popolo Lao.\nIl 21 febbraio 1973, dopo anni di guerra, fu firmato un accordo di pace con il Regno e fu istituito un Governo provvisorio di unit\u00e0 nazionale composto da simpatizzanti comunisti e guidati dal monarchico Souvanna Phouma.\nDa dicembre 1974 a gennaio 1975 le truppe reali nelle province di Houa Khong e Khammouan insorsero contro il governo e il Partito Rivoluzionario, attraverso il Pathet Lao, prese il controllo delle strade verso la capitale Vientiane, tagliando i rifornimenti verso la citt\u00e0. Tra aprile e maggio, fu organizzata una protesta anti-governativa a Vientiane che port\u00f2 alle dimissioni di cinque membri del governo. In un tentativo estremo di salvare la monarchia, il governo annunci\u00f2 nuove elezioni per il 1976.\nIl 26 novembre 1975, i rappresentanti del Partito Rivoluzionario riuscirono a convincere il Re a rinunciare alla ricchezza reale e ad abdicare. Il PRPL organizz\u00f2 quindi il Congresso nazionale dei rappresentanti del popolo per il 1-2 dicembre 1975. Il Congresso sciolse il Regno del Laos, stabil\u00ec la nascita della Repubblica Democratica Popolare del Laos e annunci\u00f2 la fine della Rivoluzione Democratica Nazionale.\nAl potere.\nPrimi anni.\nInizialmente legato al Partito Comunista Cinese, dopo la presa del potere il PRPL rafforz\u00f2 i propri legami con il Partito Comunista dell'Unione Sovietica e, in special modo, con il Partito Comunista del Vietnam (le cui forze armate peraltro occupavano il Laos) e Kaysone Phomvihane divenne presidente del Consiglio dei ministri.\nLa caduta del governo reale e l'ascesa dei comunisti produsse un esodo e nel 1980 il 10% percento della popolazione aveva lasciato il Paese. Nei primi anni del potere, il Partito continu\u00f2 ad agire in maniera riservata e le principali voci pubbliche del movimento comunista prima del 1975, come il leader del Fronte Patriottico Lao Souphanouvong, furono allontanate. Il nuovo governo chiuse le agenzie di stampa indipendenti e quelle rimaste furono costrette ad iscriversi nel Fronte Lao per la Costruzione Nazionale, un'organizzazione gestita dal Partito. Per diffondere le idee del governo, il PRPL e il FLCN organizzarono incontri e raduni in tutto il Laos per istruire il popolo riguardo alla linea del Partito e diffondere la dottrina marxista-leninista, con lo scopo di forgiare il nuovo uomo socialista.\nNel 1978, il PRPL continu\u00f2 la sua costruzione del socialismo collettivizzando l'agricoltura. Secondo il giornalista e storico Martin Stuart-Fox, il Partito credeva che la produttivit\u00e0 agricola poteva essere aumentata solo attraverso economie di scala e la propriet\u00e0 collettiva dei mezzi di produzione, poich\u00e9 le cooperative avrebbero potuto massimizzare l'impiego degli input moderni nell'agricoltura. Gli obiettivi della collettivizzazione erano di abolire la propriet\u00e0 privata nelle campagne e rafforzare il controllo politico nelle aree inizialmente controllate dal governo reale, ma il processo si rivel\u00f2 difficile da implementare e diverse aree si opposero attivamente. Di conseguenza, il PRPL rinunci\u00f2 alla collettivizzazione nel 1981, e negli anni successivi inizi\u00f2 a concentrarsi sull'impiego di nuovi macchinari agricoli per migliorare l'efficienza economica.\nDal 27 al 30 aprile 1982 si riun\u00ec il III Congresso del Partito Rivoluzionario del Popolo Lao per adottare il primo piano quinquennale per lo sviluppo socio-economico, individuare la linea politica generale e la direzione del Paese nella sua transizione verso il socialismo. Furono previste \"tre rivoluzioni\" nella scienza, nella tecnologia e nella produzione, spingendo in particolare verso l'industrializzazione.\nTra il 13 e il 15 novembre 1986, fu organizzato il IV Congresso nazionale nel quale fu deciso lo smantellamento del sistema di pianificazione economica basato sul modello sovietico a favore di un'economia socialista di mercato, similmente alla Cina con il socialismo con caratteristiche cinesi e al Vietnam con il Doi Moi. Secondo il Congresso, il Partito aveva agito troppo rapidamente nella nazionalizzazione e nella collettivizzazione senza considerare le condizioni e le capacit\u00e0 reali del Laos. Di conseguenza, lo Stato si apr\u00ec al commercio e alla cooperazione con altri Paesi al di fuori del blocco socialista e accett\u00f2 investimenti stranieri, permettendo al settore privato di avere un ruolo maggiore nello sviluppo economico. In nome della \"contabilit\u00e0 economica socialista\" molte aziende furono tagliate fuori dal bilancio statale e furono costrette a sopravvivere nel libero mercato. Nel 1988, in vista della crisi nel blocco orientale e in Unione Sovietica, il governo laotiano introdusse nuove riforme: fu adottato un codice di leggi favorevoli agli investimenti stranieri e fu incoraggiata la creazione di joint ventures. Inoltre, nel 1988, Kaysone Phomvihane afferm\u00f2 che la collettivizzazione era antiquata e fallimentare, e due anni dopo tutte le cooperative agricole furono sciolte.\nLa ragione pi\u00f9 importante ma implicita per questi cambiamenti fu il drastico declino dell'assistenza straniera sulla quale il Laos dipendeva completamente, con il 70% degli aiuti provenienti dall'Unione Sovietica e dal blocco orientale. Nel 1988 il valore totale degli aiuti stranieri dal blocco orientale ammontava a 52 milioni $, nel 1989 era sceso a 1 milione $ e a 0 nel 1990.\nDopo la caduta del comunismo in Europa.\nLa caduta del comunismo nell'Europa orientale ebbe un forte impatto nel Laos. Molti studenti iniziarono a criticare il monopolio del potere politico del PRPL e iniziarono a chiedere un sistema multipartitico, ottenendo l'appoggio del Club Socialdemocratico, un gruppo di quaranta intellettuali laotiani. A causa degli eventi, l'ufficiale del Partito e viceministro per la scienze e la tecnologia Thongsouk Saisangkhi present\u00f2 una lettera aperta di dimissioni e accus\u00f2 il PRPL di aver istituito una \"monarchia comunista\" e una \"dinastia del Politburo\", riferendosi alla crescente influenza dei figli dei leader. Alla fine, Thongsouk Saisangkhi, il viceministro dell'economia e della pianificazione Latsami Khamphoui e il ministro della giustizia Pheng Sakchittaphong furono imprigionati nell'ottobre 1990 e condannati a 14 anni di carcere nel novembre 1992.\nDal 27 al 29 marzo 1991 si tenne il V Congresso del Partito Rivoluzionario del Popolo Lao, durante il quale furono discussi i risultati delle riforme e le possibili forme di miglioramento del governo. Lo statuto fu modificato: il PRPL avrebbe continuato a sostenere i principi generali del marxismo-leninismo ma allo stesso tempo avrebbe dovuto apprendere dai Paesi esteri, attribuendo comunque grande importanza al rafforzamento della tradizione patriottica nazionale e alla costruzione della solidariet\u00e0 tra il popolo multietnico. La carica di Segretario generale fu sostituita da quella di Presidente, e il Congresso defin\u00ec le fasi per gli anni novanta nella costruzione del socialismo.\nNel 1991 fu adottata una nuova costituzione nella quale il Laos veniva definito come una dittatura democratica popolare sotto la leadership del Partito Rivoluzionario del Popolo. Il membro del politburo Khamtai Siphandon afferm\u00f2 che:\nIl 21 novembre 1992 mor\u00ec Kaysone Phomvihane, dopo esser stato al potere del Laos per 17 anni e del Partito per 37 anni. Tre giorni dopo, il Comitato centrale organizz\u00f2 una sessione straordinaria per eleggere all'unanimit\u00e0 Khamtai Siphandon come nuovo Presidente del Comitato centrale.\nTra il 18 e il 20 marzo 1996, fu organizzato il VI Congresso nazionale del Partito Rivoluzionario. Siphandon fu confermato alla Presidenza del PRPL, e il congresso identific\u00f2 gli obiettivi e i ritmi di sviluppo socio-economico fino al 2020. Il Partito doveva favorire l'unit\u00e0 interna e la coesione sociale, garantire la sovranit\u00e0 del Paese, accumulare risparmi nazionali per cercare un equilibrio tra la crescita economica e della popolazione. Fu inoltre incoraggiata l'apertura al mondo internazionale e il 23 luglio 1997 il Laos entr\u00f2 a far parte dell'Associazione delle Nazioni del Sud-est asiatico.\nNuovo millennio.\nDal 12 al 14 marzo 2001, si tenne il VII Congresso che annunci\u00f2 di aver portato il Laos fuori dalla fascia di sottosviluppo e di averlo reso un Paese in via di sviluppo. Fu intensificata la lotta alla povert\u00e0, alla pratica del debbio e alla coltivazione dei papaveri da oppio. I membri del governo dovevano rafforzare l'ideologia politica, promuovere la solidariet\u00e0 con il popolo ed espandere la collaborazione con i Paesi esteri. Il Congresso riafferm\u00f2 l'aderenza del Partito al marxismo-leninismo e invit\u00f2 le regioni ad aumentare gli scambi commerciali e a coinvolgere maggiormente la popolazione. Dal 2001 in particolare, il Partito e l'esercito si sono praticamente omologati, tanto che Khamtai Siphandon e Choummaly Sayasone, rispettivamente capi del Partito dal 1992 al 2006 e dal 2006 ad 2021, provengono dall'esercito.\nTra il 18 e il 21 marzo 2006, il Partito si riun\u00ec per il VIII Congresso nazionale: dopo aver servito per 14 anni come presidente del Comitato centrale, Khamtai Siphandon lasci\u00f2 il proprio incarico e fu seguito da Choummaly Sayasone con la carica ripristinata di Segretario generale. Il Partito stabilii una direttiva per il periodo 2006-2010 con lo scopo di lavorare all'eradicazione della povert\u00e0 e alla creazione delle condizioni ideali per portare il Laos dallo status di Paese meno sviluppato entro il 2020. Il Congresso vide inoltre la necessit\u00e0 di chiarire la propria posizione marxista-leninista, sostenendo che il Partito era socialista fino a quando i propri obiettivi fossero stati lo \"sviluppo del potere economico, il rafforzamento dello Stato e la garanzia della stabilit\u00e0 politica, il miglioramento degli standard di vita e la creazione di benefici per la popolazione\". Nel rapporto politico del VII Comitato centrale all'VIII Congresso si afferm\u00f2 che:\nIl Partito cerc\u00f2 quindi di chiarire perch\u00e9 era logico e legittimo utilizzare i mercati per costruire il socialismo, e afferm\u00f2 che la costruzione di uno stato-nazione di successo era un prerequisito per creare le condizioni socialiste.\nDal 18 al 22 gennaio 2016 si riun\u00ec il X Congresso del Partito, durante il quale Bounnhang Vorachith fu eletto nuovo segretario.\nDal 13 al 15 gennaio 2021 si riun\u00ec l'XI Congresso nazionale che elesse Thongloun Sisoulith come segretario generale. Durante il Congresso, fu data maggiore priorit\u00e0 allo sviluppo scientifico e tecnologico del Laos e alla lotta contro la povert\u00e0, accentuando inoltre la costruzione delle infrastrutture, la riduzione dei rischi di disastri e la salvaguardia dell'ambiente. Il governo avrebbe dovuto affrontare con decisione le sfide economiche e sociali causate dalla pandemia di COVID-19.\nStruttura.\nL'organizzazione del Partito si basa sul centralismo democratico concepito da Vladimir Lenin. Il segretario generale Kaysone Phomvihane, in un discorso al V Congresso nazionale, afferm\u00f2 che:\nOrgani centrali.\nIl Congresso nazionale \u00e8 l'organo pi\u00f9 importante del Partito Rivoluzionario e si riunisce almeno ogni cinque anni. Convocato dal Comitato centrale, il Congresso nazionale ha le seguenti responsabilit\u00e0:\nTra un Congresso e l'altro, l'organo decisionale pi\u00f9 importante \u00e8 il Comitato centrale, che elegge i membri degli organi che attuano le sue direttive. La prima sessione plenaria del nuovo Comitato centrale elegge il Segretario generale del Partito, la Commissione di difesa e sicurezza pubblica, il Segretariato, l'Ufficio politico (Politburo) e la Commissione ispettiva.\nL'Ufficio politico esercita le funzioni e i poteri del Comitato centrale quando quest'ultimo non \u00e8 in sessione. Nell'Ufficio Politico siedono, fra gli altri, il presidente della Repubblica, il presidente del Consiglio dei ministri ed il presidente dell'Assemblea Nazionale.\nLa Commissione di difesa e sicurezza pubblica \u00e8 la pi\u00f9 alta istituzione decisionale del Partito nell'ambito militare e della sicurezza, e controlla le operazioni delle Forze Armate Popolari Laotiane. Il Segretario generale \u00e8 di diritto il presidente della Commissione.\nLa Segreteria \u00e8 l'organo esecutivo superiore ed \u00e8 guidata dal Segretario generale del PRPL (I grado), dal Presidente della Commissione ispettiva (II grado) e dal Membro titolare (III grado). Di solito, i segretari gestiscono o lavorano nelle commissioni del Comitato centrale, al \"Pasason\", all\"'Alun Mai\" o in altri organi.\nLa Commissione ispettiva risolve le problematiche disciplinari tra i membri del Partito, analizzando casi di corruzione, attivit\u00e0 anti-partito, anti-rivoluzionarie o violazioni in generale delle regole del PRPL.\nOrganizzazioni inferiori.\nIl ramo giovanile del Partito \u00e8 l'Unione della Giovent\u00f9 Rivoluzionaria del Popolo Lao. Fu creata nel 1983 e la sua organizzazione rispecchia quella del Partito, avendo un proprio Segretario generale, Ufficio politico, Segreteria e Comitato centrale, e convoca ogni cinque anni in un Congresso nazionale. L'Unione possiede un proprio quotidiano, il \"Num Lao\".\nL'organo ufficiale del Partito \u00e8 il settimanale \"Pasason\", fondato il 13 agosto 1950.\nIdeologia.\nLe ideologie ufficiali del Partito Rivoluzionario sono il marxismo\u2013leninismo e, dal 2016, il Pensiero di Kaysone Phomvihane. Nel 1970, il segretario Kaysone Phomvihane afferm\u00f2:\nI pamphlet del PRPL ritraggono Karl Marx e Friedrich Engels come gli scopritori dei principi universali del comunismo.\nNell'ottobre del 1975, la III Sessione plenaria del II Comitato centrale chiar\u00ec l'ideologia del Partito. Kaysone Phomvihane credeva che il Laos stesse affrontando una lotta dialettica contro l'imperialismo americano e i suoi fantocci locali, definendola come una \"lotta su due fronti\" tra il socialismo e il capitalismo.\nAlla V sessione plenaria del II Comitato centrale, Kaysone Phomvihane afferm\u00f2:\nIl cambio ideologico verso la lotta su due fronti necessitava di essere seguita dall\u2019accelerazione della costruzione del socialismo.\nNel dicembre 1975, il Partito afferm\u00f2 l'intenzione di saltare la fase capitalista nell'avanzata verso il socialismo. Tuttavia, la stessa sessione plenaria ritenne improbabile la trasformazione socialista dell'agricoltura (la collettivizzazione) a causa del livello di sviluppo del Paese. Il PRPL afferm\u00f2 che non aveva intenzione di abolire le relazioni di propriet\u00e0 capitaliste. Il pensiero dominante era che il basso livello di maturit\u00e0 politica e culturale del Laos, la debole capacit\u00e0 organizzativa del Partito e l'immaturit\u00e0 del settore statale rendevano impossibile saltare il capitalismo e iniziare subito la costruzione del socialismo. Il Partito decise quindi di attuare una strategia lungo termine:\nNel febbraio 1977, la IV Sessione plenaria del II Comitato centrale decise che la nazionalizzazione e la collettivizzazione erano i mezzi necessari per accelerare la costruzione del socialismo. Secondo Kaysone Phomvihane, il metodo implicava:\nNel 1979, al VII Plenum fu cambiata nuovamente la linea del Partito e venne enfatizzata l'introduzione delle relazioni di mercato nell'economia. La decisione fu presa perch\u00e9 la transizione verso il socialismo era un lungo processo storico e il Laos era ancora nelle prime fasi del socialismo, un concetto simile alla fase primaria del socialismo cinese. Il PRPL afferm\u00f2 che le aziende statali e collettive avrebbero giocato un ruolo importante nell'economia, ma che il capitalismo di stato, la propriet\u00e0 privata e l'attivit\u00e0 economica individuale avrebbero continuato ad esistere come ulteriori strumenti per la costruzione del socialismo. Secondo l'economista Norihiko Yamada:\nAll'inizio, le riforme di mercato furono promosse sotto il nome di \"Meccanismo socialista di gestione economica\" e dal 1984 come \"Nuovo meccanismo di gestione economica\". Entrambi i nomi accentuavano l'importanza della gestione statale dell'economia. Il PRPL continu\u00f2 a ritenere che l'economia statale e collettiva e il capitalismo di stato fossero basati sul principio dell'economia pianificata, mentre i settori privati e individuali si basarono sul principio delle relazioni merce-denaro. All'VIII plenum del II Comitato centrale, Kaysone Phomvihane disse che la lotta su due fronti tra socialismo e capitalismo era entrata in una nuova e complessa fase. Al III Congresso nazionale, Kaysone chiar\u00ec il suo concetto affermando che la lotta su due fronti era tra chi sosteneva le riforme economiche e chi invece si opponeva. Come risposta all'opposizione degli ufficiali del Partito, in particolare quelli intorno alla figura di Nouhak Phoumsavanh, Kaysone Phomvihane introdusse il \"Nuovo pensiero\" nel discorso ideologico del IV Congresso nazionale.\nUn articolo pubblicato nel 1989 sulla rivista teorica Alun Mai afferm\u00f2:\nOltre ad aumentare la crescita economica e gli standard di vita, le riforme economiche produssero ci\u00f2 che il PRPL chiam\u00f2 \"fenomeni negativi\" come la corruzione, frode, disparit\u00e0 economica e ineguaglianza di reddito. Il Presidente del PRPL Khamtai Siphandon inizi\u00f2 quindi una campagna per rafforzare i valori socialisti e disse ad una riunione del Partito che \"il controllo dei movimenti dal basso e il popolo \u00e8 una lotta seria di \"chi prevarr\u00e0 su chi?\" tra noi e i nostri nemici\". Subito dopo, il membro della Segreteria Chueang Sombounkhan pubblic\u00f2 su \"Alun Mai\" un articolo per chiarire la posizione del Partito sul socialismo:\nTuttavia, nel IX Congresso nazionale, il segretario generale Choummaly Sayasone accentu\u00f2 l'importanza di rafforzare il lavoro e la comprensione ideologica:\nNel 2016, il Partito modernizz\u00f2 il suo assetto ideologico, e il X Congresso nazionale modific\u00f2 lo statuto del PRPL aggiungendo il Pensiero di Kaysone Phomvihane. Tale mossa fece breccia nella tradizione del Partito, poich\u00e9 non aveva mai intitolato una teoria ad un individuo diverso da Marx, Engels o Lenin, a differenza del Partito Comunista Cinese (Pensiero di Mao Zedong, Teoria di Deng Xiaoping e Pensiero di Xi Jinping), del Partito Comunista del Vietnam (Pensiero di Ho Chi Minh), del Partito del Lavoro di Corea (Kimilsunghismo-kimjonghilismo) e del Partito Comunista di Cuba (Fidelismo). Per celebrare l'85\u00ba compleanno di Kaysone Phomvihane nel 2006, il PRPL organizz\u00f2 il seminario \"Il pensiero di Kaysone Phomvihane nella costruzione e nello sviluppo del regime democratico popolare lungo la strada del socialismo\". Il seminario defin\u00ec Phomivhane come \"il pensatore e teorico chiave del Partito, l'iniziatore delle riforme del 1979 e l'erede di Marx e Lenin che ha applicato creativamente il marxismo-leninismo al Laos.\" Il pensiero di Kaysone Phomvihane fu definito come una teoria fondamentale per il rinnovamento del Partito e una guida per il Partito e il Paese.\nElezioni.\nL'organo legislativo del Laos \u00e8 l'Assemblea nazionale, definita dalla costituzione come \"la rappresentante dei diritti, dei poteri e degli interessi del popolo multietnico\". Le elezioni si svolgono dal 1989 ogni cinque anni e con suffragio universale a scrutinio segreto. Le leggi elettorali stabiliscono che, per partecipare alle elezioni, un candidato deve essere approvato dal Fronte Lao per la Costruzione nazionale che decide se il candidato soddisfa i criteri delineati dalla legge. Alcuni dei criteri sono abbastanza generali, ad esempio un candidato deve \"essere patriottico, devoto alla democrazia popolare, essere fedele al Nuovo Meccanismo Economico del Partito, essere fedele alla nazione, servire sempre gli interessi del popolo, e avere un atteggiamento forte, chiaro e assoluto nei confronti di amici e nemici\". Il candidato deve inoltre \"avere un livello sufficiente di conoscenza delle politiche e dei programmi strategici del Partito, e delle leggi e dei regolamenti statali, e avere la capacit\u00e0 di intraprendere propaganda e motivare le persone a essere consapevoli e a partecipare all'attuazione delle politiche del partito e delle leggi statali\". Di solito, ci sono pi\u00f9 candidati che seggi: alle elezioni del 2016, 210 candidati erano in competizione per i 149 seggi della VII Assemblea Nazionale.\nRelazioni internazionali.\nIl Partito Rivoluzionario del Popolo Lao \u00e8 membro dell'Incontro Internazionale dei Partiti Comunisti e Operai. Mantiene strette relazioni con il Partito Comunista Cinese, il Partito Comunista di Cuba, il Partito Comunista del Vietnam, il Partito dei Lavoratori di Corea e il Partito Popolare Cambogiano."}
{"id": "2490463", "revid": "1573940", "url": "https://it.wikipedia.org/wiki?curid=2490463", "title": "Halcali Mix", "text": " \u00e8 il primo remix album del gruppo musicale giapponese HALCALI, pubblicato il 16 marzo 2005. Raggiunse la posizione numero 87 della classifica giapponese Oricon."}
{"id": "2490464", "revid": "287204", "url": "https://it.wikipedia.org/wiki?curid=2490464", "title": "Pitanga", "text": "Pitanga \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Pitanga. Si trova a 345\u00a0km dalla capitale dello Stato Curitiba."}
{"id": "2490466", "revid": "1543377", "url": "https://it.wikipedia.org/wiki?curid=2490466", "title": "Yutthana Polsak", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490467", "revid": "767487", "url": "https://it.wikipedia.org/wiki?curid=2490467", "title": "Khumron Sumranphun", "text": "Carriera.\nCome massimo riconoscimento in carriera vanta la partecipazione, con la Nazionale di calcio a 5 della Thailandia, al FIFA Futsal World Championship 2000 in Guatemala dove la selezione asiatica si \u00e8 fermata al primo turno, eliminata nel girone comprendente , e ."}
{"id": "2490468", "revid": "1543377", "url": "https://it.wikipedia.org/wiki?curid=2490468", "title": "Apisit Khaikaew", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490469", "revid": "1543377", "url": "https://it.wikipedia.org/wiki?curid=2490469", "title": "Montree Praepun", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490470", "revid": "1543377", "url": "https://it.wikipedia.org/wiki?curid=2490470", "title": "Bancha Nunart", "text": "Utilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490471", "revid": "1543377", "url": "https://it.wikipedia.org/wiki?curid=2490471", "title": "Sompong Phungphook", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e ."}
{"id": "2490472", "revid": "287204", "url": "https://it.wikipedia.org/wiki?curid=2490472", "title": "Boa Ventura de S\u00e3o Roque", "text": "Boa Ventura de S\u00e3o Roque \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Pitanga. Si trova a 244 km dalla capitale dello Stato Curitiba."}
{"id": "2490473", "revid": "1543377", "url": "https://it.wikipedia.org/wiki?curid=2490473", "title": "Narongsak Khongkaew", "text": "Carriera.\nUtilizzato nel ruolo di giocatore di movimento, come massimo riconoscimento in carriera ha la partecipazione con la Nazionale di calcio a 5 della Thailandia al FIFA Futsal World Championship 2000 in Guatemala dove la nazionale asiatica si \u00e8 fermata al primo turno, eliminata nel girone comprendente , e . Successivamente \u00e8 stato selezionato anche per la Coppa d'Asia 2005, in cui la Thailandia \u00e8 giunta alla fase finale, eliminata ai gironi di qualificazione per le semifinali."}
{"id": "2490475", "revid": "1543377", "url": "https://it.wikipedia.org/wiki?curid=2490475", "title": "Harold Acton", "text": "Biografia.\nActon nacque in una famiglia anglo-italiana, figlio del collezionista Arthur Acton e dell'ereditiera americana Hortense Mitchell, originaria di Chicago. La coppia acquist\u00f2 la grande villa La Pietra nei dintorni di Firenze, che poi pass\u00f2 a Harold. Dopo aver studiato all'Eton College e a Oxford, si stabil\u00ec nel 1932 a Pechino, dove visse diversi anni, divenendo uno dei principali collezionisti e studiosi dell'arte cinese prima della guerra.\nTradusse diverse raccolte di poesie e racconti dal cinese all'inglese, per poi tornare, allo scoppio della seconda guerra mondiale, in Inghilterra, dove si arruol\u00f2 nella RAF.\nDopo la guerra si stabil\u00ec in Toscana, dove visse gran parte della sua vita. Ebbe come base villa La Pietra, che rese un centro di ritrovo della comunit\u00e0 anglo-americana fiorentina e toscana, passaggio obbligato per la societ\u00e0 intellettuale, mondana e cosmopolita dell'epoca, come era stata villa I Tatti con Bernard Berenson. \nAlla sua morte decise di destinare le sue propriet\u00e0 a Firenze, compresa La Pietra e alcune ville satellite, all'Universit\u00e0 di New York, che oggi vi tiene un campus. \u00c8 sepolto al Cimitero degli Allori.\nAd Acton si ispir\u00f2 Evelyn Waugh per il personaggio dandy e decadente di Anthony Blanche in \"Ritorno a Brideshead\". "}
{"id": "2490477", "revid": "287204", "url": "https://it.wikipedia.org/wiki?curid=2490477", "title": "Santa Maria do Oeste", "text": "Santa Maria do Oeste \u00e8 un comune del Brasile nello Stato del Paran\u00e1, parte della mesoregione del Centro-Sul Paranaense e della microregione di Pitanga. Si trova a 360 km dalla capitale dello Stato Curitiba."}
{"id": "2490478", "revid": "51323", "url": "https://it.wikipedia.org/wiki?curid=2490478", "title": "Tenth Avenue Freeze Out", "text": ""}
{"id": "2490485", "revid": "386562", "url": "https://it.wikipedia.org/wiki?curid=2490485", "title": "Mysterious Incredible Terminator", "text": ""}
{"id": "2490486", "revid": "386562", "url": "https://it.wikipedia.org/wiki?curid=2490486", "title": "The Clue Collector", "text": ""}
{"id": "2490488", "revid": "36426", "url": "https://it.wikipedia.org/wiki?curid=2490488", "title": "Alessandro Contini", "text": ""}
{"id": "2490489", "revid": "287204", "url": "https://it.wikipedia.org/wiki?curid=2490489", "title": "Angela Dellepiane", "text": "\u00c8 stata anche danzaterapeuta.\nBiografia.\nSpecialista di danza classica indiana, ha fondato a Genova il Centro Mudra per la diffusione dell'arte bharatanatyam.\nLaureatasi nel 1985 in scienze biologiche, studiosa in India fin dalla giovane et\u00e0 (si era diplomata alla Department of Education and Sangeetha Nrityashala School of bharatanatyam di Bangalore), come coreografa ha realizzato diversi spettacoli fra cui \"La via luminosa\" e \"I sei gesti solenni del Buddha - performance di estetica del silenzio\".\nFra le sue esperienze come docente e studiosa della materia si segnalano l'insegnamento di danza creativa al Centro di Ricerca sulla Comunicazione e il Linguaggio del Corpo di Genova (1988), l'impegno al Masters Yoga - Scuola di Formazione per Insegnanti di Yoga presso l'istituto \"Lama Tzong Khapa\" di Pomaia (2000) e la serie di articoli sulla danza indiana per il periodico \"Sarvodaya\" e sulla danzaterapia per la rivista \"L.u.m.e.n.\", oltre le consulenze sui \"Mudr\u0101\" per \"Elle\" (1999-2002).\nSpettacoli.\nQuesti i principali spettacoli curati da Angela Dellepiane:"}
{"id": "2490490", "revid": "7", "url": "https://it.wikipedia.org/wiki?curid=2490490", "title": "Danzaterapeuta", "text": ""}
{"id": "2490491", "revid": "7", "url": "https://it.wikipedia.org/wiki?curid=2490491", "title": "Danzatrice", "text": ""}
{"id": "2490499", "revid": "326822", "url": "https://it.wikipedia.org/wiki?curid=2490499", "title": "Un diamante per sempre", "text": ""}
{"id": "2490505", "revid": "180559", "url": "https://it.wikipedia.org/wiki?curid=2490505", "title": "Salvatore Romano", "text": "Biografia.\nPur non provenendo da studi umanistici, si dedic\u00f2 con passione al collezionismo ed all'antiquariato, applicandosi con passione all'arte del passato, in particolare alla scultura medievale e rinascimentale, facendosi guidare dalla propria capacit\u00e0 di scelta. Tenne per s\u00e9 una serie di rinvenimenti straordinari, con opere di Tino di Camaino, Jacopo della Quercia e Donatello. Dopo la seconda guerra mondiale fece restaurare a proprie spese il trecentesco Cenacolo di Santo Spirito e nel 1946 don\u00f2 la sua collezione al Comune di Firenze che la fece collocare in quella sede, come Fondazione Romano.\nDopo di lui i suoi eredi continuarono una dinastia di antiquari, che \u00e8 ancora attiva."}
{"id": "2490512", "revid": "1543377", "url": "https://it.wikipedia.org/wiki?curid=2490512", "title": "Lubbock sound", "text": "Il Lubbock sound \u00e8 un tipo di musica country originario di Lubbock, in Texas. Creato da Buddy Holly, si diffuse ben presto in tutti gli Stati Uniti. .\nUna tragedia per il Lubbock sound fu \"The Day the Music Died\" (\"il giorno in cui la musica mor\u00ec\"), quando Buddy Holly e alcuni altri artisti del genere morirono in un incidente aereo in Iowa mentre si spostavano per un concerto.\nL'eredit\u00e0 di Buddy Holly e del Lubbock sound \u00e8 conservata presso il \"Buddy Holly Center\" di Lubbock.\nArtisti influenzati da Buddy Holly e dal Lubbock sound.\nI principali artisti influenzati da Buddy Holly sono:"}
{"id": "2490517", "revid": "486946", "url": "https://it.wikipedia.org/wiki?curid=2490517", "title": "Olimpio Magister Officiorum", "text": ""}
{"id": "2490518", "revid": "287204", "url": "https://it.wikipedia.org/wiki?curid=2490518", "title": "Delray Beach International Tennis Championships 2005", "text": "Il Delray Beach International Tennis Championships 2005 \u00e8 stato un torneo di tennis giocato sul cemento.\n\u00c8 stata la 13\u00aa edizione del Delray Beach International Tennis Championships, che fa parte della categoria International Series nell'ambito dell'ATP Tour 2005.\nSi \u00e8 giocato al Delray Beach Tennis Center di Delray Beach in Florida, dal 31 gennaio al 7 febbraio 2005.\nCampioni.\nSingolare.\n Xavier Malisse ha battuto in finale Ji\u0159\u00ed Nov\u00e1k 7-6 (8-6), 6-2\nDoppio.\n Simon Aspelin / Todd Perry hanno battuto in finale Jordan Kerr / Jim Thomas 6-3, 6-3"}
{"id": "2490521", "revid": "180559", "url": "https://it.wikipedia.org/wiki?curid=2490521", "title": "Herbert Percy Horne", "text": "Biografia.\nHorne, dopo essersi interessato di molteplici discipline, tra cui la musica, la letteratura e l'architettura, ed essere entrato nel mondo dell'antiquariato e del commercio d'arte, stabil\u00ec la sua dimora definitivamente a Firenze verso la fine dell'Ottocento, quando si dedic\u00f2 al collezionismo ed allo studio dell'arte rinascimentale, pubblicando nel 1908, tra l'altro, un tuttora importante studio su Botticelli. \nNel 1911, dopo aver saggiato varie possibilit\u00e0, acquist\u00f2 il palazzo Corsi in via de' Benci, che ristruttur\u00f2 a sue spese ricreando uno dei migliori esempi di abitazioni in stile rinascimentale, collezionando strenuamente dagli oggetti antichi di uso quotidiano ai pezzi di arredo, fino a importanti opere d'arte. Alla sua morte don\u00f2 il palazzo - con le collezioni annesse - al Comune di Firenze che, dopo averne completato l'arredo e la sistemazione, lo apr\u00ec come museo. \nFu sepolto nel Cimitero degli Allori."}
{"id": "2490522", "revid": "36426", "url": "https://it.wikipedia.org/wiki?curid=2490522", "title": "Herbert Horne", "text": ""}
{"id": "2490524", "revid": "1540383", "url": "https://it.wikipedia.org/wiki?curid=2490524", "title": "Adams (automobilismo)", "text": "Adams \u00e8 stato un costruttore americano di auto da corsa presente nelle gare statunitensi dagli anni trenta ai primi anni cinquanta.\nLa scuderia venne fondata da Clyde Adams nel 1932 e partecip\u00f2 alla 500 Miglia di Indianapolis fino al 1950. Tra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo la Adams ha all'attivo anche un gran premio in Formula 1."}
{"id": "2490526", "revid": "770813", "url": "https://it.wikipedia.org/wiki?curid=2490526", "title": "Tentara Nasional Indonesia Angkatan Udara", "text": "La Tentara Nasional Indonesia Angkatan Udara, o TNI-AU, conosciuta anche internazionalmente con la designazione di Indonesian National Air Force, \u00e8 l'aeronautica militare dell'Indonesia e parte integrante delle forze armate indonesiane.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2490527", "revid": "1305772", "url": "https://it.wikipedia.org/wiki?curid=2490527", "title": "Aramis Guelfi", "text": "Biografia.\nDi mestiere maestro d'ascia, detenuto politico sotto il fascismo (condannato nel 1936 a 4 anni di reclusione dal Tribunale speciale), combatt\u00e9 durante la Resistenza in un gruppo che operava nella zona di Volterra col nome di battaglia di \"Taccata\". Dopo la liberazione fu il primo segretario della federazione del PCI di Livorno (1945-1950), e successivamente venne inviato dalla Direzione nazionale a dirigere la federazione di Bari (1950-53). Al VII Congresso del PCI (Roma, 3-8 aprile 1951) venne eletto membro del Comitato Centrale. \nNel 1950 spos\u00f2 Ada Del Vecchio, socialista, che quello stesso anno prese anch'essa la tessera del PCI. (nel 1953 venne eletta in Parlamento). Quando nel 1963 la moglie si dimise per incompatibilit\u00e0 di vedute col gruppo dirigente, la segu\u00ec fino ad essere espulso, aderendo poi al Partito Socialista Democratico Italiano (PSDI)."}
{"id": "2490529", "revid": "61051", "url": "https://it.wikipedia.org/wiki?curid=2490529", "title": "Indonesian Air Force", "text": ""}
{"id": "2490530", "revid": "61051", "url": "https://it.wikipedia.org/wiki?curid=2490530", "title": "Aeronautica militare indonesiana", "text": ""}
{"id": "2490531", "revid": "61051", "url": "https://it.wikipedia.org/wiki?curid=2490531", "title": "Indonesian National Air Force", "text": ""}
{"id": "2490532", "revid": "287204", "url": "https://it.wikipedia.org/wiki?curid=2490532", "title": "Tagore", "text": "Tagore pu\u00f2 riferirsi a diverse persone:"}
{"id": "2490533", "revid": "180559", "url": "https://it.wikipedia.org/wiki?curid=2490533", "title": "Elia Volpi", "text": "Biografia.\nDopo aver esercitato con profitto la professione di antiquario, nel 1904 acquist\u00f2 lo storico palazzo fiorentino Davanzati. Egli lo restaur\u00f2 ed arred\u00f2 secondo lo stile trecentesco, per farne la sede prestigiosa della propria attivit\u00e0, come allora nessun altro antiquario in Europa poteva vantare. Nel 1910 lo apr\u00ec al pubblico per la prima volta come museo privato \"della Casa Fiorentina antica\", che fu subito molto amato dai collezionisti stranieri e dai viaggiatori, che spesso lo visitavano per prendere spunto per l'arredo delle loro abitazioni. Nel 1907 aveva anche acquistato il cinquecentesco palazzo Vitelli alla Cannoniera a Citt\u00e0 di Castello, che don\u00f2 in seguito al Comune per farne sede della Pinacoteca.\nNel 1916 Volpi organizz\u00f2 una memorabile asta a New York, dove vendette con grande profitto l'intero mobilio del palazzo fiorentino ricavandone l'astronomica cifra di un milione di dollari dell'epoca: l'evento \u00e8 ricordato come un'importante tappa per la diffusione del gusto neorinascimentale negli Stati Uniti.\nNel 1920 la casa era stata riarredata e di nuovo il mobilio fu oggetto di vendita nel 1924, ma questa volta invece di andare disperso venne acquistato dagli antiquari di origine egiziana Vitale e Leopoldo Bengujat, che affittarono anche l'edificio e di l\u00ec a poco lo acquistarono (1926).\nNel 1927 scoppi\u00f2 lo scandalo dei falsi dello scultore Alceo Dossena, spacciati per opere dei pi\u00f9 celebri nomi del Rinascimento, che lo coinvolse, facendogli patire una dura campagna di stampa, ma risarc\u00ec tutti i clienti truffati.\nNel 1934 l'arredo del palazzo venne venduto all'asta e acquistato dalla Spanish Art Gallery. Solo nel 1951 il palazzo fu acquistato dallo Stato Italiano."}
{"id": "2490543", "revid": "827882", "url": "https://it.wikipedia.org/wiki?curid=2490543", "title": "Pi Li MIT", "text": "Pi Li MIT (cinese tradizionale: \u9739\u9742MIT) \u00e8 una serie televisiva taiwanese, andata in onda dal 7 novembre 2008 alle 22.00 sulla FTV, e dall'8 novembre 2008 alle 23.00 sulla GTV.\u00c8 anche conosciuta come The Clue Collector, oppure Mysterious Incredible Terminator.\nTrama.\nLa leggenda della squadra Pi Li MIT, che protegge segretamente la scuola \"Sheng Ying\", non \u00e8 stata mai riconosciuta pubblicamente, eppure \u00e8 ampiamente diffusa tra gli studenti della scuola. Tuttavia, per qualche ragione la squadra si \u00e8 sciolta e il male ha iniziato a causare rovina tra il corpo studentesco. Gli studenti che vengono scelti come obiettivo ricevono un CD anonimo, che contiene un gioco per computer da qualcuno chiamato \"Hei Gui\" (Fantasma Nero). L'ultimo membro rimasto della squadra protettrice, l'insegnante Cherry, decide di reclutare gli studenti peggiori [\"007\" (Zhan Shi De), \"187\" (Qian Fu Hao), \"747\" (Huang Hui Hong) e \"Tian Mo Xing\" (Li Xiao Xing)] per formare una nuova generazione di Pi Li MIT, in grado di risolvere i crimini e ristabilire l'originaria gloria della scuola.Con lo scorrere del tempo, Tian Mo Xing e 007 sviluppano una relazione complicata, mentre 747 inizia a sentire dei sentimenti per Tian Mo Xing. I membri della nuova generazione di Pi Li MIT non devono solo scoprire chi \u00e8 il fantomatico \"Fantasma Nero\", ma devono anche lavorare insieme ed appianare le loro divergenze, mentre dischiudono i segreti della scuola, degli studenti ed anche di loro stessi."}
{"id": "2490545", "revid": "339392", "url": "https://it.wikipedia.org/wiki?curid=2490545", "title": "Codici del CIO", "text": ""}
{"id": "2490546", "revid": "339392", "url": "https://it.wikipedia.org/wiki?curid=2490546", "title": "Codici nazionali del CIO", "text": ""}
{"id": "2490547", "revid": "339392", "url": "https://it.wikipedia.org/wiki?curid=2490547", "title": "Codici paesi del CIO", "text": ""}
{"id": "2490548", "revid": "1305772", "url": "https://it.wikipedia.org/wiki?curid=2490548", "title": "Iole", "text": ""}
{"id": "2490552", "revid": "287204", "url": "https://it.wikipedia.org/wiki?curid=2490552", "title": "Rasm", "text": "Rasm (, \"descrizione; disegno; figura\") \u00e8 un termine arabo che significa \"traccia\", \"disegno\", \"schizzo\", \"maniera\" e che indica l'essenziale scheletro consonantico, tipico delle lingue semitiche come l'arabo, nella prima redazione del Corano di \u02bfUthm\u0101n (\"reg.\" 644-656).\nLa scrittura del Corano sarebbe stata fissata dal terzo Califfo `Uthman e l'opera avrebbe portato alla classificazione attuale delle sure e alla compilazione rimasta definitiva del testo sacro islamico. \nIl \"rasm\" originario non aveva punti diacritici, n\u00e9 segni di vocalizzazione o di geminazione (\"shadda\" ) o segni di pausa (\"sukun\" ) o d'assimilazione, ne la scrittura della \"hamza\". Il \"rasm\" \u00e8 il puro scheletro consonantico del Corano.\nUn esempio.\nIl testo \u00e8 un passaggio della sura VII, detta \"del Limbo\", versetti 86 e 87. L'inizio del versetto 86 \u00e8 troncato, come pure la fine del versetto 87: "}
{"id": "2490554", "revid": "486946", "url": "https://it.wikipedia.org/wiki?curid=2490554", "title": "Myrelle", "text": ""}
{"id": "2490555", "revid": "486946", "url": "https://it.wikipedia.org/wiki?curid=2490555", "title": "Nisao", "text": ""}
{"id": "2490556", "revid": "486946", "url": "https://it.wikipedia.org/wiki?curid=2490556", "title": "Beonin", "text": ""}
{"id": "2490557", "revid": "1522738", "url": "https://it.wikipedia.org/wiki?curid=2490557", "title": "Morvrin", "text": ""}
{"id": "2490559", "revid": "36426", "url": "https://it.wikipedia.org/wiki?curid=2490559", "title": "Giovanni Pietro Vieusseux", "text": ""}
{"id": "2490562", "revid": "1318658", "url": "https://it.wikipedia.org/wiki?curid=2490562", "title": "Pugnale contaminato di Shadar Logoth", "text": ""}
{"id": "2490563", "revid": "106908", "url": "https://it.wikipedia.org/wiki?curid=2490563", "title": "Olver", "text": ""}
{"id": "2490564", "revid": "1573940", "url": "https://it.wikipedia.org/wiki?curid=2490564", "title": "Lontra felina", "text": "La lontra costiera (Lontra felina ()), nota anche come lontra del Cile o \"chungungo\", \u00e8 un raro mustelide appartenente al genere delle lontre del Nuovo Mondo.\nDescrizione.\nLa lontra costiera \u00e8 la pi\u00f9 piccola tra le lontre del Sudamerica. Presenta una lunghezza testa-tronco di 53,3-78,7 cm, ha una coda lunga 30-36 cm e pesa 3,2-5,8 kg. La pelliccia \u00e8 di colore marrone scuro nella parte superiore, grigia sul collo e sulla gola e beige-marrone nella parte inferiore. I peli di guardia che ricoprono il sottopelo corto e isolante hanno una sfumatura grigiastra. La pelliccia \u00e8 pi\u00f9 ruvida e grossolana di quella della lontra marina. Le zampe anteriori e posteriori, dotate di artigli, presentano membrane interdigitali pronunciate. Il cranio \u00e8 largo e piatto. La mascella inferiore ha otto paia di denti e quella superiore da otto a nove paia. I denti sono pi\u00f9 adatti a tagliare il cibo che a macinarlo. Non c'\u00e8 dimorfismo sessuale e le femmine hanno quattro capezzoli.\nDistribuzione e habitat.\nOriginariamente il suo areale comprendeva le regioni costiere del Pacifico dal Per\u00f9 meridionale al Cile e l'estremit\u00e0 meridionale dell'Argentina, dove raggiungeva la costa atlantica. La popolazione pi\u00f9 numerosa si trova ora sull'isola cilena di Chilo\u00e9. In Argentina si incontra dalla Terra del Fuoco a Capo Horn, dove non si osservava dal 1968. Una popolazione introdotta vive nelle isole Falkland.\nBiologia.\nAlimentazione.\nOltre alla lontra marina, la lontra costiera \u00e8 l'unica specie di mustelide che vive in riva al mare. Predilige le zone riparate dalle onde che arrivano dal mare aperto. I suoi terreni di caccia sono le foreste di kelp e di alghe nelle acque costiere. \u00c8 diurna e si nutre principalmente di pesci, molluschi, crostacei e altri piccoli animali. Ogni tanto mangia anche uccelli, piccoli mammiferi o frutta. Uno studio effettuato sulla costa cilena ha rilevato che la dieta della popolazione locale \u00e8 composta prevalentemente da granchi (69,8%) e pesce (19,9%); gamberi (6,4%) e molluschi (3,9%) ricoprono un ruolo molto minore nella dieta. A Valdivia la dieta delle lontre era composta per il 52% da crostacei, per il 40% da pesce e per l'8% da molluschi. In tutto erano 25 le specie animali che facevano parte del loro regime alimentare. Durante la ricerca del cibo, questi animali si immergono per un periodo che va da 6 a 64 secondi. Le prede piccole vengono mangiate in acqua, quelle pi\u00f9 grandi vengono prima trascinate a terra. La preda viene trasportata in bocca o sul ventre mentre l'animale nuota sul dorso. I granchi vengono catturati principalmente sulla spiaggia. A differenza della lontra marina, quella costiera non utilizza le pietre per aprire le cozze o altri animali ricoperti da un rivestimento duro. A terra la si pu\u00f2 trovare solamente sulle coste rocciose; evita le spiagge sabbiose. Queste lontre sono solitarie o vivono in gruppi composti al massimo da tre individui. Non \u00e8 noto se siano territoriali, ma sono stati osservati esemplari che lottavano tra loro.\nRiproduzione.\nLa lontra costiera si accoppia da dicembre a gennaio. Dopo un periodo di gestazione di 60-65 giorni, nascono da due a quattro piccoli in gennaio, febbraio o marzo. I piccoli nascono in cavit\u00e0 nella roccia che si trovano sopra la superficie dell'acqua anche quando la marea \u00e8 alta e spesso hanno un ingresso situato sotto il livello dell'acqua. I giovani rimangono con la madre e godono delle cure dei genitori per quasi dieci mesi. Possono essere visti sdraiati sulla pancia della madre mentre questa galleggia sulla schiena. Durante questo periodo, entrambi i genitori forniscono loro cibo e insegnano loro a cacciare.\nConservazione.\nIl forte declino della lontra costiera ebbe inizio ai primi del XX secolo, quando 38.000 pelli di lontra furono esportate dal Cile a 20 dollari ciascuna tra il 1910 e il 1954. Oggi la pesca eccessiva di granchi e molluschi e l'inquinamento delle acque ne mettono in pericolo l'esistenza. Nel 2011 la popolazione \u00e8 stata stimata sui 1000 esemplari, di cui 200-300 in Per\u00f9. Oggi la specie \u00e8 protetta in Cile, Argentina e Per\u00f9. Tuttavia, rimane minacciata dall'inquinamento delle acque costiere e dalla caccia illegale."}
{"id": "2490566", "revid": "210951", "url": "https://it.wikipedia.org/wiki?curid=2490566", "title": "Caraline Damodred", "text": ""}
{"id": "2490567", "revid": "210951", "url": "https://it.wikipedia.org/wiki?curid=2490567", "title": "Toram Riatin", "text": ""}
{"id": "2490568", "revid": "287204", "url": "https://it.wikipedia.org/wiki?curid=2490568", "title": "Gran Premio di superbike di Monza 2009", "text": "Il Gran Premio di superbike di Monza 2009 \u00e8 stata la quinta prova del mondiale superbike del 2009.\nLa partenza ha visto in pole position Ben Spies, ottenuta con un giro 0,9 secondi sotto il record della pista. Alla prima variante un incidente coinvolge molti piloti: la Kawasaki ZX-10R di Tamada che scivolando, colpisce tra gli altri Parkes, Corser, Roberts e Neukirchner. Il tedesco del team Alstare si frattura due costole, compromettendo la propria stagione. In pista restano molti detriti, una moto si incendia e viene subito data la bandiera rossa. Gara-1 ricomincia poco dopo e vede al comando Spies molto a lungo, finch\u00e9 finisce la benzina pochi metri prima del traguardo e consegna a Fabrizio la sua prima vittoria nel campionato mondiale Superbike, seguito da Haga e Kiyonari. In gara-2 lo statunitense vince, mentre Fabrizio \u00e8 secondo, Kiyonari terzo e Haga cade alla curva grande.\nRisultati.\nSuperbike gara 2.\nNon partiti.\nTutti questi piloti non hanno preso parte alla seconda gara in quanto infortunatisi durante la prima."}
{"id": "2490578", "revid": "1543377", "url": "https://it.wikipedia.org/wiki?curid=2490578", "title": "Harley-Davidson Topper", "text": "Il Topper \u00e8 uno scooter prodotto dalla casa motociclistica statunitense Harley Davidson.\nLo scooter utilizzava una trasmissione a variatore continuo. Il motore era un monocilindrico due tempi da 165\u00a0cm\u00b3 (10,1 in3). Era alimentato a miscela olio-benzina, che doveva essere preparata a parte. L'avviamento avveniva a strappo per mezzo di un cordino, in maniera simile a quello dei motori fuoribordo o dei tagliaerba.\nA differenza di molti scooter con il motore inserito nella carrozzeria, il \"Topper\" non era dotato di ventola di raffreddamento.\nLa parte anteriore della carrozzeria, il parafango anteriore e lo \"scudo\" erano realizzati in acciaio stampato. La parte di carrozzeria posteriore e di quella che ricopriva il motore era invece realizzata in vetroresina.\nIl modello non ebbe grande successo, anche a causa degli elevati consumi e della congenita propensione al surriscaldamento del motore. Ne furono prodotti circa 6.000 esemplari."}
{"id": "2490586", "revid": "1543377", "url": "https://it.wikipedia.org/wiki?curid=2490586", "title": "Geroglifico anatolico", "text": "I geroglifici anatolici sono un originale sistema di scrittura geroglifica attestato nell'Anatolia centrale e costituito da circa cinquecento segni. Utilizzato specialmente nelle iscrizioni monumentali, ma anche su sigilli, riguarda la scrittura di un dialetto luvio detto \"luvio geroglifico\" per distinguerlo da quello redatto in alfabeto luvio cuneiforme nel II millennio a.C.. Questa scrittura viene usata fin dai tempi del grande impero ittita, ma la maggior parte delle iscrizioni risale ad un periodo pi\u00f9 recente (X-VIII sec. a.C.). Quando la Siria viene gradualmente incorporata nell'impero assiro, non si trova pi\u00f9 tale scrittura.\nFurono in passato comunemente conosciuti come \"geroglifici ittiti\", termine introdotto per la prima volta dall'archeologo e linguista inglese Archibald Henry Sayce poco dopo il 1870, ma la lingua che essi codificano si dimostra essere quella dei Luvi, non quella degli Ittiti; il termine \"geroglifici luvi\" \u00e8 quello usato in pubblicazioni in lingua inglese. Sono tipologicamente simili ai geroglifici egiziani, ma non derivano graficamente da quella scrittura, e non sono noti per avere giocato un ruolo sacro come quelli in Egitto. I segni di questa scrittura anatolica, cos\u00ec come non hanno alcuna relazione con i geroglifici egiziani, non ne hanno nemmeno con quelli cretesi. Non c'\u00e8 nemmeno collegamento dimostrabile con la scrittura cuneiforme ittita.\nStoria.\nI geroglifici anatolici sono attestati dal II millennio a.C. nell'Anatolia e nella moderna Siria. .\nLingua.\n\u00c8 ritenuto evidente che la scrittura trascrivesse la lingua luvia, principalmente a causa dell'assenza di una serie \"e\"; in questo senso \u00e8 perci\u00f2 nota come \"geroglifica luvia\", poich\u00e9 nessun testo che documenti un'altra lingua \u00e8 noto, .\nTipologia.\nI geroglifici anatolici rappresentano sia disegni figurativi, come animali o membra del corpo umano, sia figure geometriche semplici o pi\u00f9 complesse.\nCome per l'egizio, i caratteri possono essere logografici o fonografici \u2014 vale a dire, essi possono essere usati per rappresentare parole o suoni. Come nel sistema cuneiforme, ogni segno pu\u00f2 cumulare i due valori, ideogrammatico o, secondo la terminologia attuale, logogrammatico da una parte e sillabico dall'altra. Il numero di segni fonografici \u00e8 limitato. La maggior parte rappresenta sillabe CV (consonante-vocale), sebbene ci siano pochi segni disillabici. Un grande numero di questi sono ambigui come se la vocale fosse \"a\" o \"i.\" Alcuni segni sono dedicati a un uso o ad un altro, ma molti sono flessibili. \nLe parole possono essere scritte logograficamente, foneticamente, in modo misto (vale a dire, un logogramma con un complemento fonetico), e possono essere preceduti da un determinativo. Certi segni con valore logogrammatico vengono utilizzati come dei determinativi, vale a dire che determinano la categoria della parola che li segue o li precede: un nome di persona, di divinit\u00e0, di citt\u00e0, ecc. Diversamente, il fatto che i glifi fonetici formino un sillabario, piuttosto che indicare soltanto consonanti, rende questo sistema analogo a quello dei geroglifici egiziani. \nPoco somiglianti ai geroglifici egiziani, le linee di geroglifici luvi vengono scritte alternativamente da sinistra a destra e da destra a sinistra. Questa pratica venne chiamata \"scrittura bustrofedica\" (dal greco: \"come il bue svolta\", riferito al bue utilizzato per il lavoro dei campi).\nAlcuni studiosi confrontano il Disco di Festo e i geroglifici cretesi come scritture possibilmente correlate, ma non c'\u00e8 nessun consenso riguardo a questo.\nTraslitterazione.\nLa traslitterazione di logogrammi \u00e8 convenzionalmente il termine rappresentato in latino, in lettere capitali (per esempio, per il logogramma di \"piede\"). I sillabogrammi sono traslitterati, disambiguando i segni omofoni analogamente alla traslitterazione cuneiforme, per esempio \"ta\"=\"ta1\", \"t\u00e1\"=\"ta2\", \"t\u00e0\"=\"ta3\", \"ta4\", \"ta5\" e \"ta6\" traslitterano sei modi distinti della rappresentazione fonemica di /ta/. Alcuni di questi segni omofoni hanno ricevuto ulteriore attenzione e nuova interpretazione fonetica in anni recenti, per esempio \"t\u00e0\" si \u00e8 trovato che sta per /da/."}
{"id": "2490587", "revid": "1564499", "url": "https://it.wikipedia.org/wiki?curid=2490587", "title": "Lingue tedesche superiori", "text": "Il tedesco superiore, in lingua tedesca Oberdeutsch, \u00e8 una famiglia di dialetti della lingua alto-tedesca parlata principalmente in Germania, Svizzera, Austria ed Italia.\nFamiglia.\nIn Svizzera si parlano diverse varianti dialettali del tedesco superiore; infatti mentre la lingua scritta \u00e8 di solito il tedesco standard, nella lingua parlata si usa spesso una variante dialettale nota come svizzero-tedesco (\"Schweizerdeutsch\"). \nGruppi di parlanti dialetti del tedesco superiore si trovano anche in Brasile e in Venezuela. "}
{"id": "2490592", "revid": "599013", "url": "https://it.wikipedia.org/wiki?curid=2490592", "title": "Accuracy International", "text": "Accuracy International Ltd. \u00e8 una produttrice britannica di armi da fuoco con base a Portsmouth nel Hampshire.\n\u00c8 conosciuta per la produzione dei fucili di precisione appartenenti alla famiglia dell'Accuracy International Arctic Warfare.\nStoria.\nLa compagnia fu fondata nel 1978 dal britannico Malcolm Cooper vincitore di due medaglie d'oro alle olimpiadi del 1984 e del 1988.\nNel 2007 \u00e8 stata acquisita dalla Heckler &amp; Koch.\nProdotti.\nI prodotti pi\u00f9 famosi sono i fucili di precisione del tipo Arctic Warfare (AWM)."}
{"id": "2490593", "revid": "122163337", "url": "https://it.wikipedia.org/wiki?curid=2490593", "title": "Iole (natante)", "text": "Lo i\u00f2le o i\u00f2lo (talvolta citata anche come jole, nome derivato dal tedesco j\u00f6lle o dal francese: yole), \u00e8 un natante di legno a remi veloce e dalla forma sottile.\nNel canottaggio, specialmente per le regate in mare, ha gli scalmi ricavati nell'orlo dei fianchi (falchette) e pu\u00f2 avere sedili fissi o scorrevoli; vi si voga in coppia, e i vogatori sono due, quattro o otto, con o senza timoniere.\nIn Italia, il suo utilizzo \u00e8 disciplinato dall'ordinanza di sicurezza balneare emessa dalla capitaneria di porto competente per territorio."}
{"id": "2490596", "revid": "2187", "url": "https://it.wikipedia.org/wiki?curid=2490596", "title": "Yole", "text": ""}
{"id": "2490599", "revid": "585241", "url": "https://it.wikipedia.org/wiki?curid=2490599", "title": "Lingua sveva", "text": "Lo svevo (Schw\u00e4bisch in tedesco) \u00e8 una lingua appartenente al gruppo alemanno dell'alto-tedesco, parlato in parte del Baden-W\u00fcrttemberg e della Baviera. Presenta affinit\u00e0 con il bavarese.\nLe maggiori citt\u00e0 in cui si parla sono Stoccarda, Augusta, Ulma, Reutlingen e Tubinga.\nLo svevo \u00e8 parlato da minoranze tedesche in Ungheria, Russia e Romania.\nLo svevo \u00e8 caratterizzato dalla presenza della parola celtica keja (\"cadere\"). Inoltre le vocali lunghe germaniche originarie di \"h\u016bs\", \"\u012bs\" (dittongati in \"Haus\" /'ha\u028as/, \"Eis\" /'\u0294a\u026as/ in tedesco standard) diventano \"hous\", \"eis\" (\"ejs\") e non \"huus/h\u00fc\u00fcs\", \"iis\" come negli altri dialetti alemanni.\nLo svevo presenta le seguenti varianti:"}
{"id": "2490600", "revid": "1486495", "url": "https://it.wikipedia.org/wiki?curid=2490600", "title": "Billy West", "text": "\u00c8 conosciuto principalmente per il suo lavoro di doppiaggio nelle serie animate \"Futurama\", \"Doug\" e \"The Ren and Stimpy Show\".\nPrincipali lavori televisivi.\nIl suo primo lavoro televisivo \u00e8 del 1988, nella serie animata \"Beany and Cecil\". Il successo inizia grazie al doppiaggio di Stimpy (dal 1991 al 1996) e Ren (dal 1993 al 1996) nella serie \"The Ren and Stimpy Show\". Successivamente ha doppiato personaggi della Warner Bros. quali Bugs Bunny, Taddeo (doppiati anche nel film \"Space Jam\") e Daffy Duck.\nHa prestato la voce allo show televisivo \"Project G.e.e.K.e.R.\" andato in onda sulla rete CBS.\nNella serie \"Futurama\", doppia vari personaggi: Philip J. Fry, professor Farnsworth, dottor Zoidberg e Zapp Brannigan (sostitu\u00ec lo scomparso Phil Hartman), oltre a personaggi minori e occasionali.\nHa dato la voce a Picchiarello e Wally Walrus, personaggi della serie \"Picchiarello\" prodotta dalla Universal Studios.\n\u00c8 stato lo speaker del canale Screen Gems Network, dal 1999 al 2001.\nNegli spot pubblicitari ha doppiato personaggi di M&amp;M's, Honey Nut Cheerios, Pentium 4, Minute Maid, Lipton, Volkswagen.\nFilm.\nNel 1996 lavora al doppiaggio di \"Space Jam\": West presta la voce a Bugs Bunny e Taddeo. In \"\" doppia ancora Taddeo.\nNel 1998 in \"Scooby-Doo e l'isola degli zombie\" doppia Shaggy, divenendo il secondo doppiatore del personaggio dopo Casey Kasem.\nNel 2004 \u00e8 la voce di Braccio di Ferro nella animazione computerizzata di \"Il viaggio di Natale di Braccio di Ferro\", distribuita dalla Lions Gate Entertainment. Ha inoltre doppiando personaggi secondari in \"Garfield - Il film\", \"Come cani e gatti\", \"TMNT\", \"La famiglia Proud - Il film\" e in tre film direct-to-video di Tom &amp; Jerry.\nVideogiochi.\nWest ha prestato la voce ad alcuni personaggi nei videogiochi:"}
{"id": "2490602", "revid": "25704794", "url": "https://it.wikipedia.org/wiki?curid=2490602", "title": "Sorin Ioan Paraschiv", "text": ""}
{"id": "2490605", "revid": "785863", "url": "https://it.wikipedia.org/wiki?curid=2490605", "title": "Maurice LaMarche", "text": "Figlio dell'anchorman Guy LaMarche, "}
{"id": "2490610", "revid": "339392", "url": "https://it.wikipedia.org/wiki?curid=2490610", "title": "San Michele alle Grottelle", "text": ""}
{"id": "2490611", "revid": "1645873", "url": "https://it.wikipedia.org/wiki?curid=2490611", "title": "Stemma della Nuova Zelanda", "text": "Lo stemma della Nuova Zelanda \u00e8 lo stemma ufficiale della Nuova Zelanda. Il primo stemma fu ufficializzato da Re Giorgio V il 26 agosto 1911, e l'attuale \u00e8 stato istituito dalla Regina Elisabetta II nel 1956.\nDescrizione.\n\u00c8 uno scudo diviso in quarti. Nel primo quarto appare rappresentata la costellazione della Croce del Sud, nel secondo un vello d'oro, nel terzo un fascio di grano e nel quarto due martelli incrociati. Sopra i quattro quarti, al centro, appare una striscia bianca su cui sono dipinte tre navi di colore nero. Lo scudo \u00e8 sorretto da una donna vestita con una tunica bianca, che porta la bandiera della Nuova Zelanda, che rappresenta la popolazione che discende da migranti europei, principalmente britannici, e un guerriero m\u0101ori armato di lancia, che rappresenta la popolazione autoctona. Ai piedi dello scudo si trova un nastro con scritto (Nuova Zelanda)."}
{"id": "2490612", "revid": "59868", "url": "https://it.wikipedia.org/wiki?curid=2490612", "title": "Rodallo", "text": "Rodallo (\"Rodal\" in piemontese) \u00e8 una frazione di Caluso, in citt\u00e0 metropolitana di Torino, e fa parte del territorio del Canavese.\nStoria.\nLe sue origini risalgono a circa 4 secoli or sono. Quei pochi che scrissero di Rodallo son d'accordo nel dire che ebbe inizio ai tempi del trattato di pace di Cateau-Cambr\u00e9sis, sottoscritto nel 1559.\nLe prime e pi\u00f9 antiche case di Rodallo sono quelle a ovest della chiesa e della casa parrocchiale. A queste si aggiungono, nel 1500-1600, quelle attorno alla piazza e al \"pozzo delle Canavere\". Lo ricorda l'iscrizione posta sull'architrave della tettoia che copriva il pozzo; iscrizione del 1820 che, graffita sul muro e delineata come un foglio di carta lucidato a stucco, parla di 60 lustri, ossia 300 anni di esistenza:\n\u00abChi vuoi scemar di sua arsura l'onte\ne rinfrescar le piante lasse a pieno,\nqual samaritan fece a Nazareno II\ncomun gli offre 'sta perenne fonte\nSessanta lustri sue virt\u00f9 fur conte\nagli avi nostri gi\u00e0 venuti a meno\nche, poste in non cale Ippocrate e Galeno\nle nestorie indizion essi han gionte\u00bb.\nChiunque sia stato l'ignoto poeta, era certamente un dotto, abituato a scrivere per i dotti e non per il popolo, al quale la curiosa iscrizione risulta tuttora inintelligibile.\nIl \"pozzo delle Canavere\" prende il nome dalla regione, cos\u00ec detta per essere un tempo coltivata a canapa. Il 29 aprile 1818 il Municipio mise in bilancio la somma di Lire 100 per la restaurazione del pozzo, lavoro eseguito nel 1820.\nPurtroppo, con l'installazione dell'acqua potabile nel 1964, il pozzo e relativo abitacolo vennero demoliti per allargare la Via Oslavia.\nLa popolazione di Rodallo nel 1600, secondo l'Archivio Comunale, era calcolata in 40 fuochi, ossia 200 abitanti.\nPer varie ragioni lo sviluppo della borgata fu lento. Era nata, a quanto si dice, sotto il segno della guerra e crebbe poco a poco fra guerre continue. Le campagne erano percorse da soldati foraggiatori (addetti al reperimento di cibarie per le truppe) e da disertori, anche nemici fra loro, ma d'accordo nel rubare quanto potevano; i poveri contadini, spogliati di tutto o di gran parte dei loro averi, a loro volta si univano in bande e rubavano per vivere.\nNel 1854\u20131855 ebbe luogo il flagello delle morti per il colera asiatico. Le fonti del registro parrocchiale e del cav. Ubertini registrano 118 o 120 morti (si precisa che, vista l'oggettiva difficolt\u00e0 del momento, non \u00e8 certificato che tutti i soggetti nominati siano stati colpiti dal colera).\nUn'altra epidemia si abbatt\u00e9 su Rodallo, sempre di colera (anche detta \"malaria del riso\", visto che in quegli anni si coltivava il riso nel Canavese e a Rodallo). Tale coltivazione fu poi vietata: \"Con reali decreti del XXIX Gennaio MDCCCLXIX (1869) e del XXVII Marzo MDCCCLXX (1870) il Canavese fu liberato dalla infausta coltura del riso che vi spargeva lo squallore e la morte\", come risulta dalla lapide posta nel Palazzo Municipale di San Giorgio Canavese. Tale epidemia colp\u00ec la popolazione dal giugno 1867 fino alla fine dell'anno 1868. Le fonti del registro parrocchiale e del cav. Ubertini concordano che nel 1867 furono quantificati in 123 i morti per questa disastrosa malattia.\nNegli anni 1879, 1880 e 1881 la febbre malarica si abbatt\u00e9 sulla popolazione Rodallese e dai registri Parrocchiali risultano deceduti nella Parrocchia circa 220 rodallesi.\nSuccessivamente, oltre i tragici eventi della guerra 1915-1918 dove tanti Rodallesi perirono eroicamente nel difendere la Patria, una nuova calamit\u00e0 colp\u00ec la popolazione: la spagnola. Nel solo mese di ottobre del 1918 ben 18 Rodallesi perirono per l'epidemia.\nEtimologia.\nCi sono varie ipotesi sull'etimo del nome Rodallo (latinizzato in \"Ruptallum\"):\nFra i documenti dell'Archivio di Caluso, ve n'\u00e8 uno del 1580 contenente una descrizione di Caluso e del suo territorio: in esso si dice che Caluso ha un bosco di cinquemila roveri grosse, senza contare le piccole. Nella stessa documentazione si dice inoltre che, nel 1682, il Comune sorteggia 240 giornate di bosco tra Caluso, Rodallo e Vallo: segno, questo, che anche alla fine del Seicento la terra era ancora poco coltivata e il bosco molto esteso.\nDialetto.\nII dialetto rodallese \u00e8 diverso da quello dei luoghi vicini, quindi facilmente riconoscibile \"per la R biascicata, ed aspirata in L con suono nasale alla foggia di oltralpe; la R di Rodallo \u00e8 pi\u00f9 naturale dell'R aristocratica e con pronunzia pi\u00f9 linda e vibrata\".\nQuesto fu vero per gli anni passati; ora, salvo che in poche persone anziane, il dialetto di Rodallo si pu\u00f2 dire che non si distingua pi\u00f9 da quello del basso Canavese, se non per pochi termini locali.\nCarattere.\nUna prosopopea caratteriale del Rodallese, pu\u00f2 essere intuita dalla seguente descrizione:\"II Rodallese parla volentieri a voce alta, tanto in privato quanto in pubblico, ma con sincerit\u00e0 e schiettezza. Gioca, si diverte e beve assai: ma a suo tempo \u00e8 anche laborioso e industrioso. Sente alto di s\u00e9: ma senza vanto o millanteria. \u00c8 mite, unito e compatto rarissimamente per offendere, bens\u00ec per difendersi e meglio per fare opere belle e di pubblica utilit\u00e0. \u00c8 irascibile, bilioso e pronto; ma laborioso, pio, religioso. Rari sono i reati in Rodallo e dovuti per lo pi\u00f9 a giovent\u00f9 sviata dalle cattive compagnie. Ogni sera, anche senza l'avviso della campana, il buon Rodallese si recava in chiesa a recitare le orazioni in ringraziamento a Dio della buona giornata\".\nOggi si potrebbe aggiungere o togliere qualcosa, ma questo sembra ben illustrare il ritratto del Rodallese nel secolo XIX.\nChiesa Parrocchiale.\nDopo la costruzione della grande chiesa parrocchiale di Caluso, venne eretta la cappella del Sacro Cuore a Rodallo.\nRodallo per molti anni si accontent\u00f2 di una chiesetta non grande e non bella, appena decorosa, che esiste tuttora ed \u00e8 l'attuale cappella del Sacro Cuore inglobata nella chiesa parrocchiale.\nDopo circa 150 anni Rodallo era cresciuto di popolazione ed ormai contava 90 fuochi, ossia 450 abitanti, che non tardarono ad accorgersi che la loro chiesetta non li conteneva pi\u00f9, cosicch\u00e9 nel 1730 deliberarono di costruire una nuova chiesa.\nI Rodallesi, affezionati alla loro vecchia cappella, vollero conservarla, incorporandola nella nuova. Il risultato artistico non fu felice: l'architetto fu obbligato a costruire il nuovo edificio lungo e stretto (si noti che mancavano ancora i due transetti dell'altare della Madonna e di Sant'Anna e quello del presbiterio) e quindi disarmonico, infatti si tent\u00f2 di riparare alla meglio con i due transetti, ma fu solo un ripiego, tant'\u00e8 che le chiese di Vallo e di Ar\u00e8 risultavano pi\u00f9 belle architettonicamente.\nInsieme alla chiesa fu costruito anche il campanile, e cos\u00ec, alla fine del 1730, chiesa e campanile di Rodallo cominciarono a spiccare in mezzo alla campagna. Il primitivo piccolo campanile, di fronte all'antica chiesa, fu demolito.\nNel 1785 fu costruito il coro della chiesa, il campanile intonacato ed imbiancato, ad opera del capomastro Perinetto Bartolomeo, un biellese stabilitosi a Caluso dove era ben voluto per la sua onest\u00e0 ed abilit\u00e0.\nFu lui che sul campanile scrisse le famose sette D che tanto solleticarono la curiosit\u00e0 e i commenti di chi voleva conoscerne il significato.\nSono state date decine di spiegazioni, anche fantasiose, delle quali possiamo ricordarne quattro: la prima \u00e8 che il capomastro abbia segnato con i sette D (in numerazione romana D vale 500) le 3.500 lire che doveva toccare ad opera compiuta; un'altra (\"Dixit Dominus Domino Deo Divinorum Datori\") che vorrebbe essere dotta se avesse senso; e una terza (\"Diligentibus Decorem Divinae Domus Deus Dona Dabit\"), e infine (\"Datemi Dodici Dozzine Di Donne Da Domare\").\nTra il 1785 e 1786 fu costrutia la casa parrocchiale che erge su piazza Santa Croce a fianco della chiesa. La passerella che collega la casa parrocchiale con la chiesa fu fatta costruire da Don Magoia (sesto parroco di Rodallo).\nNel 1784, il campanile fu dotato dell'orologio, per opera dell'orologiaio Massa Rolando di Caluso, e nel 1794 aveva gi\u00e0 due campane, come si ricava dalla consegna fatta in obbedienza al decreto del governo piemontese di quell'anno; governo che voleva espropriare una parte delle campane per ricavarne cannoni, infatti ne prese due a Caluso e una a Vallo, risparmiando quelle di Rodallo.\nNel 1800 fu costruita la bussola della porta, opera di Pietro Actis Dato (fu Giovanni Battista), con la spesa di Lire 62. Nel 1808 fu edificata la sacrestia e il transetto per allargare il presbiterio.\nNel 1860 fu costruito il primo organo, con la spesa di Lire 1.000, ma risultando troppo piccolo, nel 1872 vennero aggiunti altri 6 registri, con la spesa di Lire 1.200, cifra interamente coperta da offerte private.\nNel 1896 fu stanziata una somma per il transetto dell'altare di Sant'Anna, detto Altare della Madonna. Molto pi\u00f9 tardi, il Prevosto Don Magoia,vi aggiungeva la Grotta di Lourdes e poi nel 1935 il Battistero.\nSulla facciata della chiesa si leggono le seguenti iscrizioni:\n\"Templum hoc iampridem aedificatum\"\n\"Anno 1785 incolis in paroeciam datum\"\n\"Pia incolae idem largitate instaurandum\"\n\"Et pronaum decere reficiendum\"\n\"Curarunt anno 1845\"\n\"Ac denuo in mense septembri 1875\".\nEpigrafe che in italiano si legge: \"Questo tempio gi\u00e0 prima costruito e nel 1785 dato in parrocchia agli abitanti, questi con pia elargizione procurarono di ampliarlo e di decorarne la facciata nel 1845 e di nuovo nel 1875\".\nSopra la porta, ai piedi di una pittura della Deposizione di Ges\u00f9 Cristo, \u00e8 posto il seguente distico latino:\n\"Flens non inveniens gemuit iam Magdala\"\n\"Corpus tu modo comperiens praefica maior eris\".\nOssia: \"Piangente non trovando il corpo di Cristo gemette gi\u00e0 la Maddalena; Tu ora, trovandolo, sarai maggior prefica\".\nSi chiamavano \"prefiche\" le donne incaricate di piangere il morto durante i funerali. Questa usanza, ora scomparsa, era ancora assai diffusa nel Canavese all'inizio del Novecento.\nNel 1794, Rodallo aveva due campane sul suo campanile. Nel 1847 il Comune di Caluso concorse con Lire 300 alla spesa della rifusione di una campana e 40 anni dopo bilanci\u00f2 850 Lire per rifondere e aumentare la campana maggiore a 61 Mg e la minore a 31 Mg. In occasione della rifusione, avvenuta ad opera della Ditta Mazzola di Torino, furono apposte le seguenti iscrizioni:\n\"Ecce crucem Domini, fugite partes adversae\" - 1881 (con immagine della Croce fra le due braccia, l'Assunta, San Rocco e San Calogero).\n\"A fulgure et tempestate libera nos Domine\" - 1881 (con immagini di San Giuseppe, Sant'Antonio da Padova, San Nicola e Sant'Anna).\nNel 1927 il sacerdote rodallese Don Mario Reano, munificamente ne aggiunse una terza con la spesa di Lire 500. Oggi le campane sono quattro.\nNel 1913, in occasione dell\u2019Anno Santo, il parroco Don Magoia G. con l\u2019aiuto generoso dei rodallesi, fece erigere al centro della piazza l\u2019attuale croce in bronzo su un piedistallo di granito. Sormontata da un gallo in posizione eretta, simbolo della vigilanza cristiana e della speranza, \u00e8 stata restaurata ad opera della fondazione Felicita Ubertini in occasione del centenario dalla sua erezione.\nChiesa di San Rocco.\nA Rodallo, oltre alla chiesa parrocchiale, vi \u00e8 la Cappella di San Rocco (MDCCLXXXXIII \u2013 Li 4 LU), cio\u00e8 4 luglio 1793, costitu\u00ec i presupposti che l'area retrostante la chiesa venisse adibita a cimitero, come da lapide affissa sulla parte destra della medesima che ricorda:\n\"Gi\u00e0 cimitero dal 1789 al 1920. Nel 1963, auspici l'Amministrazione civile e religiosa, esumate le salme e convertito in parco della Rimembranza dei Caduti Rodallesi di tutte le guerre.\"\nAttualmente sono ricordati con uno stelo accanto ad ogni pino i seguenti soldati:\nLa costruzione \u00e8 a tre navate con pilastri divisori, semplice ma molto decorosa. L\u2019interno \u00e8 arricchito dai numerosi ex voto offerti a San Rocco nell\u2019arco dei secoli, come segno di riconoscenza per la grazia ricevuta. \nNell'interno, sul frontone che sostiene la volta della Chiesa, \u00e8 scritta l'invocazione dell'Oremus di San Rocco:\n\"Populum tuum Domine ab omni fac animae et corporis contagionem securum\".\nSulla campana rifusa nel 1940 si trovano incise le immagini di Maria Santissima, di Sant'Antonio Abate di San Rocco e l'invocazione \"Ora pro nobis: A folgore et tempestate libera nos domine\". \nAll'interno della Cappella si trovano, dietro l'altare una grande, pala raffigurante la Madonna con Ges\u00f9 bambino, San Rocco e Sant'Antonio Abate; all'interno delle navate le statue della Madonna della Neve e di Sant'Antonio Abate, il quadro e l'urna di Don Vincenzo Actis Dato e la lapide dei caduti nelle guerre 1915-1918 e 1939-1945. \nIn alto, nella nicchia della navata destra che sovrasta la porta dalla quale si accede al campanile, \u00e8 collocata la statua della Madonna con il Ges\u00f9 bambino in braccio dell inizio del XVIII secolo.\nL'opera \u00e8 in legno scolpito e dipinto. Il velo della Madonna \u00e8 realizzato in tela gessata, dipinta e decorata con stelline a pastiglia. La statua \u00e8 lineare e slanciata verso l'alto con una leggera torsione del busto. Il movimento \u00e8 dato dalla gamba sinistra leggermente piegata e dal braccio aperto e in avanti. Si pu\u00f2 supporre che il panneggio di tela continuasse con uno svolazzo alla sinistra della statua, bilanciando cos\u00ec la scultura.\nNell'anno 1919 i caduti della guerra 1915-1918 vennero ricordati anche nella cappella con la posa di una lapide marmorea sul lato destro della chiesa.\nNella cappella di San Rocco \u00e8 stata posta un'urna contenente una reliquia di Don Vincenzo Actis Dato, nato a Rodallo il 25 settembre 1751, primo parroco di Castelrosso (20 aprile 1782) morto col\u00e0 in et\u00e0 di 65 anni, il 23 luglio 1816, in concetto di santit\u00e0. Un importante quadro, dipinto da Giunipero Aldo, sovrastante l'urna funeraria rappresenta la figura ieratica del nostro concittadino; sostituisce l'originale trafugato per un furto nel 1996.\nSempre nella cappella di San Rocco \u00e8 ricordato con una lapide:\n\"Alla memoria del fu D.G.B. (Don Giovanbattista) Camino, nato in Caluso il 18 ottobre 1805; Parroco dal 1849 al 1882, pass\u00f2 beneficiando.\" Aveva 73 anni e fu prevosto di Rodallo per 33 anni.\nIl primo parroco di Rodallo \u00e8 stato Don Actis Alesina Giovanni Pietro, della regione di Vallo, che prese possesso della parrocchia il 20 ottobre 1785 e la resse fino al 10 aprile 1796. Mor\u00ec il 14 ottobre 1800, all'et\u00e0 di anni 68. Fu sepolto nella chiesa di San Rocco come da volont\u00e0 testamentaria.\nAll'interno vi si conserva una bella statua in legno di San Rocco, scolpita dal Prevosto Don Camino.\nLa statua rappresenta il santo in et\u00e0 giovanile, vestito di una tunica blu fermata in vita e ornata da un motivo floreale ai bordi, con il cappello dietro la schiena, i calzari e il sanrocchino (il mantello) su cui sono applicate le due conchiglie del pellegrino, stringe inoltre, nella mano destra, un bastone ornato di fiori e il santo \u00e8 colto nell'atto di mostrare la piaga della malattia sulla gamba sinistra, mentre il fedele cane gli porge un pane nero.\nDal punto di vista strutturale e decorativo, premettendo che solo delle analisi radiografiche potrebbero dare conferma alle nostre supposizioni, ci troviamo di fronte ad una statua lignea, come si pu\u00f2 dedurre dai fori procurati dagli insetti silofagi, di notevole peso, quasi sicuramente composto da pi\u00f9 elementi lignei assemblati insieme cui \u00e8 seguita una stuccatura, forse in gesso, per rendere pi\u00f9 omogenee le superfici e nascondere i punti di giunzione.\nOsservando gli incarnati si noter\u00e0 come la superficie risulti pi\u00f9 lucida rispetto a quella degli abiti, probabilmente questo effetto \u00e8 dovuto ad un diverso tipo di vernice con cui \u00e8 stata rifinita la statua.\nSia l'abito sia il sanrocchino sono decorati con vari motivi floreali e con una riproduzione del giglio di Francia, inoltre tutte le bordature sono ulteriormente arricchite da una doppia linea, tutte queste decorazioni che nell'intenzione di chi le appose dovevano sembrare d'oro, ad un attento sguardo non risultano essere dorature in senso proprio, bens\u00ec solo un strato di colore successivo a quello di base dell'indumento; non si pu\u00f2 quindi escludere che si tratti di un intervento successivo.\nCuriosa \u00e8 soprattutto la firma apposta sul lato destro del sanrocchino, in una posizione volutamente non visibile per i fedeli che osservano la statua sempre da una posizione inferiore, si trova infatti il nome Carolina, scritto in stampatello minuscolo, con lo stesso colore giallo-ocra delle finte dorature.\nSi potrebbe trattare del luogo di provenienza della statua (frazione Carolina nel comune di Caluso) oppure del nome dell'artista che realizz\u00f2 questa statua.\nPurtroppo non possediamo nessun documento in merito alla data di esecuzione o commissione di questa statua, che genericamente colleghiamo nel XIX sec., coeva con la costruzione della cappella n\u00e8 se e quando siano stati effettuati interventi di restauro.\nRicordiamo infine, che alla base della statua si trova ora un reliquiario, nel cui interno \u00e8 conservato un frammento della cassa lignea che accolse il corpo del santo dopo la morte, tale dono \u00e8 stato fatto ai priori di San Rocco in occasione della visita alla chiesa di San Rocco a Voghera nell'agosto del 2008.\nA partire dagli inizi del 1800, esiste la Badia di San Rocco che si occupata del mantenimento della pratica religiosa legata alla devozione a San Rocco e Sant'Antonio Abate ed alle celebrazioni festive estive; del mantenimento del nuovo stato di conservazione della cappella e del suo contenuto.\nIl vessillo della Badia il \"drapeau\", bandiera riportante su un lato l'immagine di San Rocco, e sull'altro lato l'immagine di Sant'Antonio Abate. Il colore della Badia \u00e8 il giallo, in questa tinta sono realizzate le fasce ed i bracciali indossati dai suoi aderenti. Ogni anno vengono designati due membri della Badia per svolgere la funzione di Priori che si occuperanno della gestione annuale della Cappella e del mantenimento della tradizione.\nNell'ottobre 2009 si \u00e8 costituita la Badia di San Rocco, con la forma di Associazione di Volontariato, nel maggio del 2010 \u00e8 stata iscritta al Registro Regionale delle Organizzazioni di Volontariato.\nLa Badia di San Rocco, si prefigge lo scopo di mantenere, tutelare e rinnovare secondo la tradizione la pratica religiosa legata alla devozione a San Rocco e di Impegnarsi in studi per la valorizzazione delle tradizioni locali sulla Cappella e sul Santo.\nLa statua lignea di San Rocco ogni 16 Agosto esce in processione per recarsi nella chiesa Parrocchiale di Santa Croce per rimanere una settimana dopo la quale con una medesima processione ritorna nella sua sede.\nCimitero.\nI primi rodallesi furono sicuramente sepolti nei vecchi cimiteri di Caluso, forse in quello di San Pietro e certamente in quello di Sant'Andrea; difficilmente in quello di San Calogero, nel quale cessarono le inumazioni verso la met\u00e0 del secolo XVIII. Fatta probabilmente eccezione per il tempo della peste (1630), Rodallo non ebbe un cimitero proprio fino al 1795, o 1810 secondo il Giacobbe, che fornisce le seguenti date: Cimitero di Rodallo 1810, di Vallo 1844 e di Are 1870.\nComunque sia, l'ex cimitero di San Rocco non \u00e8 anteriore al 1795.\nLa croce eretta in mezzo, fu innalzata nel 1882 e cost\u00f2 Lire 270.\nCresciuta la popolazione, e giunte le abitazioni quasi a contatto del cimitero, fu necessaria la sua dislocazione nel sito attuale.\nPrima del 1795 non \u00e8 dato sapere dove i Rodallesi seppellissero i loro defunti, in ogni caso, \u00e8 da escludere che portassero i morti da Rodallo al cimitero di Caluso. La voce popolare, tramandata di generazione in generazione, fissa un ipotetico camposanto dietro l'abside della Chiesa Parrocchiale; l'ipotesi appare valida per il fatto che, nel 1931, il Viceparroco Don Carlo Rolfo ne aveva fatto recintare l'area e dentro questa aveva fatto piantare numerosi pini, per altro rigogliosi, ma abbattuti o divelti nel 1950 per far posto al parcheggio delle auto, in seguito all'installazione del nuovo ufficio postale nello stabile prospiciente.\nIl 1\u00ba maggio 1920 si apre il nuovo camposanto e la salma del soldato ACTIS CAPORALE LUIGI \"capural\", morto il 15 ottobre 1918, viene trasportata da Torino a Rodallo. Fu il primo sepolto nel nuovo camposanto.\nIl 26 maggio 1920, fu sepolta \"Maria ad munta\" moglie del fu Facciano Giovanni nata ACTIS DANNA MARIA di anni 81 (1841 \u2013 1920). Fu la prima donna sepolta nel cimitero.\nIn seguito, nel 1955, \u00e8 stato ampliato il cimitero prendendo la forma attuale.\nLa prima tomba costruita in questo ampliamento \u00e8 stata quella delle famiglie ACTIS GORETTA \u2013 VALLO.\nIl 28 maggio 1993 tutte le salme sepolte nel campo primitivo (nella terra) sono state riesumate e deposte nelle tombe dei rispettivi parenti.\nI sacerdoti che sono tumulati nel SEPULCRUM SACERDOTUM - MCMXXXIX \u2013 ANNO QUADRAGESIMO:\nPrevosto a Rodallo per 45 anni.\nPrese possesso della Parrocchia il 27 ottobre 1945. Prevosto a Rodallo per 30 anni.\nPiazza dei Caduti - Le Bose.\nIl termine \u201cBose\u201d fa riferimento a uno stagno profondo un metro e mezzo e dell'ampiezza dell'attuale piazza, alimentato dai rigagnoli che raccoglievano l'acqua di numerose fontane a nord del territorio di Rodallo e della \u201cruggia\u201d del molino; a sud un fosso fungeva invece da scarico, per contribuire alla purezza dell\u2019acqua.\nDal 1700 le \u201cbose\u201d servivano ad abbeverare il bestiame della borgata, e le donne rodallesi potevano inoltre lavarvi i panni e la biancheria. L\u2019acqua limpida ospitava carpe, tinche e altri pesci, favorendo cos\u00ec anche l\u2019attivit\u00e0 di pesca; per questo motivo la strada che costeggiava lo stagno era denominata via Pescheria.\nNel XIX secolo, una volta migliorate le condizioni igienico-sanitarie del paese e costruiti nuovi pozzi, i rodallesi decisero di prosciugare il laghetto e riempirlo con rifiuti solidi, viste le condizioni igieniche poco ottimali. Il vasto spazio che si presentava venne arricchito con un lavatoio pi\u00f9 a sud, a disposizione delle massaie.\nNel 1924 venne eretto il monumento dei caduti nell'omonima piazza a cui venne data l'attuale definitiva sistemazione nel 1946.\nEsso \u00e8 composto da una stele alta cinque metri sormontata da una stella, ed in basso un rilievo in bronzo raffigurante l'Italia che protegge col suo manto un cappellano militare che conforta un soldato morente. Nel 1946 il monumento venne restaurato grazie al finanziamento del Dott. Aldo Actis.\nOltre ai soldati gi\u00e0 presenti nel cimitero retrostante la Cappella di San Rocco sono ricordati:\nA memoria del loro sacrificio campeggia sulla stele questa motivazione:\n\"SEGUENDO LE VIE DEL SACRIFICIO E DELLA GLORIA SEGNATA DAGLI AVI, CADDERO EROICAMENTE SUI CAMPI DI BATTAGLIA, CONFERMANDO COL SANGUE LA LORO DEDIZIONE ALLA PATRIA\".\nIn seguito vennero ricordati anche:\ncaduti della seconda guerra mondiale.\nA completamento del ricordo dei nostri caduti dobbiamo menzionare i morti della Guerra in Crimea:\nCasa Ubertini.\nLa Casa Ubertini, affacciata su piazza Santa Croce, porta il nome dell'avvocato Carlo Giuseppe Ubertini, nato a Rodallo il 23 febbraio 1842 da Carlo Ubertini e Felicita Ferrero. Uno degli uomini di spicco secondo la tradizione liberale e democratica, fu assessore e sindaco di Caluso dal 1876 al 1881 e poi consigliere deputato provinciale. Tra le varie attivit\u00e0, promosse la \u201cRegia Scuola Pratica di Agricoltura\u201d in Caluso, unica in tutto il Piemonte, e miglior\u00f2 le prestazioni della nuova linea della Ferrovia Chivasso-Ivrea-Aosta, permettendo a Rodallo di godere dell'insediamento della stazione di Rodallo. Ebbe una predilezione particolare per il nostro paese: nel 1906 fu il munifico benefattore della costruzione dell'asilo infantile, opera imponente e funzionale dedicata alla memoria dell'adorata madre Felicita, e annesse successivamente ben quarantacinque giornate di terreno e la sua casa natia, l'attuale casa Ubertini.\nCasa Ubertini nel 1958 ormai pericolante fu demolita e inizi\u00f2 la ricostruzione che dur\u00f2 fino al 1972. La nuova struttura \u00e8 composta da da un ampio salone al piano terra e cinque sale al piano superiore.\nCon la atto notarile del 28 gennaio 1973 prese il nome di \"Centro Assistenziale Ricreativo Culturale\" (C.A.R.C.), e fu formato il primo direttivo con la presidenza del Prof. Actis Dato.\nIl 4 marzo 1973 fu portato nei locali al piano la licenza per le bevande alcoliche.\nIl Mulino.\nLa costruzione del mulino di Rodallo venne finanziata nel XVIII secolo da tre ricchi proprietari terrieri: Stefano Actis Grosso, Giovanni Actis detto Rosset e Giuseppe Actis Dato. Ci\u00f2 che possiamo ammirare oggi \u00e8 il frutto del lavoro e della fatica di tutti i rodallesi, che insieme fornirono manodopera gratuita; quando i muratori non erano sufficienti, si suonavano le campane e accorrevano anche i contadini dalle campagne.\nIl mulino rest\u00f2 perci\u00f2 per parecchio tempo di propriet\u00e0 comune; tuttavia, nel 1810 il Comune di Caluso convoc\u00f2 i suoi amministratori per rivederne la gestione, in quanto considerato opera pubblica destinata a pubblico esercizio. I rodallesi, temendo di dover assoggettarsi ad eventuali tasse, decisero dunque di regalare la loro opera al comune, purch\u00e9 provvedesse alla sua manutenzione.\nNel 1819 il conte Carlo Alfieri, rivendicando i diritti feudali sulla costruzione, ne divenne il nuovo proprietario, cedendolo successivamente all\u2019ingegner Pietro Spurgazzi e infine alla famiglia Actis Caporale.\nSport.\nA Rodallo gioca la locale squadra di calcio U.S.G. Rodallese che milita nel campionato di prima divisione Piemonte/Valle d'Aosta; la squadra viene denominata \"i galletti\"."}
{"id": "2490613", "revid": "1442080", "url": "https://it.wikipedia.org/wiki?curid=2490613", "title": "Juventus Football Club 2009-2010", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 2009-2010.\nStagione.\nConfermato in panchina Ciro Ferrara, la Juventus procedette a vari acquisti: si punt\u00f2 soprattutto sui brasiliani Felipe Melo e Diego, oltre a riportare in Italia i campioni del mondo Cannavaro e Grosso. In campionato vinse le prime due gare, ritrovandosi in testa il 30 agosto. Ancora al comando dopo quattro giornate, nella quinta comp\u00ec il primo passo a vuoto pareggiando col ; un nuovo pari la domenica successiva, stavolta con il , le cost\u00f2 il sorpasso sulla . Dopo aver strappato uno 0-0 sul campo del in Champions League, sub\u00ec a Palermo la prima sconfitta stagionale.\nLe prestazioni altalenanti in campionato relegarono i bianconeri ai margini della lotta per lo scudetto, ma anche l'avventura europea risult\u00f2 fallimentare: perdendo 4-1 nel ritorno all'Olimpico con i tedeschi, chiuse il girone al terzo posto venendo ripescata in Europa League. Frattanto termin\u00f2 il girone di andata con tre sconfitte, due delle quali a Torino contro e : etnei e rossoneri non vincevano in casa bianconera, rispettivamente, dal 1963 e dal 2004. L'eliminazione in Coppa Italia a opera dell', e arrivata a corollario di una serie negativa, comport\u00f2 l'esonero del tecnico partenopeo: a fine gennaio gli subentr\u00f2 Alberto Zaccheroni.\nL'allenatore cesenate riport\u00f2 la squadra a vincere in campionato dopo cinque giornate, superando anche i sedicesimi di Europa League contro l'. Nel successivo turno continentale, tuttavia, la formazione venne clamorosamente eliminata dall\"outsider\" , subendo un pesante 4-1 nel \"retour match\" al Craven Cottage: quest'ultimo obiettivo fallito in stagione port\u00f2 alle pesanti proteste della tifoseria (tra gli altri, Zebina ricevette una sberla da un tifoso) e al silenzio stampa, durato una settimana.\nLe cose proseguirono negativamente in campionato, con la squadra che tra marzo e aprile perse tre volte in quattro partite (contro Sampdoria, e ) allontanandosi definitivamente dal quarto posto, l'ultimo utile per la \"zona Champions\". La posizione finale in classifica, determinata da un'altra sconfitta con il Milan (che non batteva i bianconeri in entrambe le sfide di campionato dall'annata 1990-91), fu un deludente settimo posto che comunque consent\u00ec, per il rotto della cuffia, l'accesso ai preliminari dell'Europa League 2010-11: la qualificazione arriv\u00f2 solo grazie al fatto che e , finaliste di Coppa Italia, avevano gi\u00e0 ottenuto l'ammissione alla Champions League liberando quindi uno \"slot\" per la seconda competizione continentale.\nMaglie e sponsor.\nLo sponsor tecnico per la stagione 2009-2010 \u00e8 Nike, mentre lo sponsor ufficiale \u00e8 New Holland.\nPer questa stagione, la Juventus ha deciso di presentare la classica prima maglia a strisce bianconere, ma pi\u00f9 strette rispetto agli anni precedenti. La seconda maglia \u00e8 color acciaio, ulteriormente contraddistinta da una sbarra bianconera. Come terza maglia, invece, \u00e8 stata riutilizzata la divisa color oro gi\u00e0 vista nella stagione precedente, con la variante dei calzoncini bianchi.\nSociet\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nCalciomercato.\n\"Dati aggiornati al 30 giugno 2009.\"\nPer la stagione 2009-2010 la Juventus acquista il difensore Fabio Cannavaro, che torna in bianconero dopo tre anni, i centrocampisti brasiliani Diego e Felipe Melo, rispettivamente dal e dalla Fiorentina, il difensore uruguaiano Mart\u00edn C\u00e1ceres \u2013 in prestito dal Barcellona \u2013 e il terzino sinistro Fabio Grosso dal Lione nell'ultimo giorno di calciomercato. Come allenatore \u00e8 confermato Ciro Ferrara. Tra le partenze sono da segnalare quella di Olof Mellberg, ceduto all'Olympiakos Pireo, quelle di Cristiano Zanetti e Marco Marchionni alla Fiorentina e di Pavel Nedv\u011bd, che decide di terminare la carriera calcistica.\nGiovanili.\nOrganigramma societario.\nArea direttiva\nJuventus Soccer Schools"}
{"id": "2490618", "revid": "1391549", "url": "https://it.wikipedia.org/wiki?curid=2490618", "title": "Parkfield", "text": "Parkfield \u00e8 una piccola cittadina della California (USA) che conta meno di 20 abitanti. \u00c8 molto importante in quanto sorge a cavallo della faglia di San Andreas ed \u00e8 uno dei luoghi pi\u00f9 monitorati per lo studio dei terremoti, dei loro effetti e dei segni premonitori.\nL'economia locale si basa prevalentemente sull'agricoltura (in particolare viti per la produzione del vino)."}
{"id": "2490623", "revid": "1522738", "url": "https://it.wikipedia.org/wiki?curid=2490623", "title": "Sigillo di Niue", "text": "Il sigillo di Niue \u00e8 il sigillo ufficiale di Niue, isola del Pacifico, Stato in libera associazione con la Nuova Zelanda.\nDescrizione.\nIl sigillo di Niue mostra nella sua parte centrale lo stemma della Nuova Zelanda, che \u00e8 uno scudo diviso in quarti. Nel primo quarto appare rappresentata la costellazione della Croce del Sud, nel secondo un vitello d'oro, nel terzo un fascio di grano e nel quarto due martelli incrociati. Sopra i quattro quarti, al centro, appare una striscia bianca su cui sono dipinte tre navi di colore nero.\nLo scudo \u00e8 sorretto da una donna vestita con una tunica bianca, che porta la bandiera della Nuova Zelanda, che rappresenta la popolazione che discende da migranti europei, principalmente britannici, e un guerriero m\u0101ori armato di lancia, che rappresenta la popolazione autoctona. Ai piedi dello scudo si trova un nastro con scritto \"New Zealand\" (\"Nuova Zelanda\").\nQuesto stemma \u00e8 rappresentato su un cerchio bianco, con scritto in maiuscolo nero, ad arco, \"Public Seal of Niue\" (sigillo pubblico di Niue)."}
{"id": "2490624", "revid": "1318658", "url": "https://it.wikipedia.org/wiki?curid=2490624", "title": "Moreno Burattini", "text": "Biografia.\nSi laurea in Lettere all'Universit\u00e0 degli Studi di Firenze con una tesi sulla sceneggiatura dei fumetti.\nNel 1985 idea una fanzine, \"Collezionare\", che riesce a pubblicare per sette anni e sulla quale esordisce come fumettista, creando il suo primo personaggio, \"Battista il collezionista\". Nel 1992 collabora alla fondazione della rivista \"Dime Press. Magazzino bonelliano\" interamente dedicata alla produzione della Sergio Bonelli Editore; collabora anche con alcune riviste specializzate pubblicando articoli di critica e saggi.\nEsordisce professionalmente nel 1990 pubblicando una serie di racconti sulla rivista \"Mostri\" della Acme; successivamente collabora con \"l'Intrepido\", \"Cattivik\" e \"Lupo Alberto\". Nel 1991 scrive la sua prima storia per la collana \"Zagor\" della Sergio Bonelli Editore, alla quale ne seguiranno molte altre negli anni. Dal 2001 viene assunto dalla casa editrice come assistente di redazione.\nDal 1991, anno in cui fu pubblicata la sua prima storia, Burattini \u00e8 diventato negli anni il primo autore per numero di storie del personaggio, superando il suo creatore, Guido Nolitta. Dal gennaio 2007 \u00e8 il curatore editoriale della collana. A Burattini si devono anche alcuni racconti usciti sugli albi della collana del Comandante Mark, due Speciali annuali della collana Dampyr e alcune storie brevi pubblicate sulla collana Color Tex.\nOltre all'attivit\u00e0 fumettistica, Burattini \u00e8 noto per i suoi saggi dedicati al mondo dei comics e per aver scritto racconti e commedie.\nRiconoscimenti.\nPer la sua attivit\u00e0 al servizio dei fumetti, Burattini \u00e8 stato insignito nel 1995 con due premi: l'ANAFI come miglior soggettista e il Fumo di China come miglior autore umoristico.\nUn altro riconoscimento prestigioso gli \u00e8 stato consegnato ex aequo col collega Mauro Boselli durante il Lucca Comics del 2003: il Gran Guinigi in qualit\u00e0 di miglior sceneggiatore..\nTre anni dopo, sempre per le sceneggiature, gli viene assegnato il premio Cartoomics."}
{"id": "2490625", "revid": "1924342", "url": "https://it.wikipedia.org/wiki?curid=2490625", "title": "Daul Kim", "text": "Carriera.\nNata a Seul, Daul Kim inizia a lavorare come modella nel 2006, comparendo in diversi servizi su \"Vogue Korea\". Nel marzo 2007 debutta sulle passerelle dell'alta moda parigina sfilando per Chanel, Dries van Noten e Martin Margiela. Ad agosto dello stesso anno otterr\u00e0 la sua prima copertina, comparendo su \"Vogue Korea\" insieme a Coco Rocha, esperienza che ripeter\u00e0 nel maggio del 2008. All'inizio del 2008 viene eletta modella dell'anno dalla rivista giapponese \"Anan\".\nIn seguito la modella sfiler\u00e0 anche per altri stilisti, compresi DKNY, Diane von F\u00fcrstenberg, Alexander McQueen, Anna Sui, Dolce &amp; Gabbana, Just Cavalli, La Perla, Louis Vuitton, Vivienne Westwood, Bottega Veneta e Rodarte e sar\u00e0 testimonial per le campagne pubblicitarie internazionali di Daily Projects, H&amp;M (fotografata da Dan Jackson) e Moschino (fotografata da Peter Lindbergh). Daul Kim \u00e8 inoltre comparsa su \"Harper's Bazaar\", \"Num\u00e9ro\", \"V\" (fotografata da Steven Meisel insieme con Anna Jagodzi\u0144ska e Tyler Riggs) e \"Dazed\". Nel giugno 2009 \u00e8 comparsa senza veli sulla rivista i-D, fotografata da Ben Hassett.\nDaul Kim nel 2007 ha anche lavorato come regista nel cortometraggio intitolato \"4\", in cui la modella interpreta il ruolo della passeggera di un volo aereo. Nel settembre 2008 documenta la settimana della moda di New York per il \"New York Magazine\".\nIl 19 novembre 2009 il corpo senza vita di Daul Kim viene ritrovato nella sua abitazione di Parigi. Le prime indiscrezioni rivelano che la modella coreana, a soli venti anni, si sarebbe suicidata impiccandosi. Il suicidio \u00e8 la conseguenza di un lungo periodo di depressione che la stessa Daul Kim non teneva nascosto: sul suo blog ufficiale aveva espresso diverse volte il desiderio di mettere definitivamente fine ai suoi problemi."}
{"id": "2490626", "revid": "298229", "url": "https://it.wikipedia.org/wiki?curid=2490626", "title": "Swimming World Magazine", "text": "Swimming World Magazine \u00e8 un mensile statunitense pubblicato per la prima volta nel gennaio del 1960.\nLa testata possiede anche un proprio sito internet (conosciuto fino al 2006 come SwimInfo), tra i pi\u00f9 rilevanti per il mondo natatorio.\nAnnualmente la rivista assegna il prestigioso riconoscimento di Nuotatore dell'anno (\"Swimmer of the Year\"), che viene attribuito ai migliori nuotatori mondiali e continentali."}
{"id": "2490629", "revid": "228587", "url": "https://it.wikipedia.org/wiki?curid=2490629", "title": "Ricotta marzotica", "text": "La ricotta marzotica \u00e8 un prodotto caseario pugliese, prodotto nella provincia di Lecce. \nIngredienti.\nLa ricotta marzotica viene prodotta con siero di latte di pecora, di capra, di vacca o misto.\nCaratteristiche.\nE' un formaggio tondo, dalla crosta tenera e rugosa e una pasta friabile, avvolto all'esterno da graminacee che ne accentuano il gusto erbaceo. Ha una forma tronco conica con altezza di 8-16 cm e diametro medio di 9-14 cm. La pasta \u00e8 friabile e non elastica, il sapore \u00e8 sapido con odore tipico.\nProcesso di produzione.\nIl siero filtrato \u00e8 travasato in caldaia e riscaldato lentamente a fuoco diretto sino a temperatura di 78-82 \u00b0C. Il siero viene tenuto in movimento con uno spino di legno detto anche \"ruotolo\". All'affioramento dei primi fiocchi si interrompe l'agitazione per circa 10 minuti, quando la massa \u00e8 affiorata completamente viene raccolta con la schiumarola e travasata nelle fiscelle in plastica. Successivamente avviene lo spurgo e l'allontanamento del siero in eccesso mediante dei tavoli inclinati in acciaio. Durante questa fase di posa, nelle fiscelle si aggiunge sale fino. Quando la ricotta marzotica raggiunge la giusta consistenza si passa \"all'inerbimento\", che consiste nell'adagiare sulla ricotta erbe della zona, come la gramigna, il lolium, e altre. Il periodo di produzione \u00e8 prettamente primaverile, ovvero da met\u00e0 febbraio a maggio, da qui il nome Marzotica.\nLa fase di stagionatura avviene in locali freschi e arieggiati, con una temperatura tra 12 e 15 \u00b0C ed umidit\u00e0 relativa tra 60 e 85% Il tempo di stagionatura varia da 10 a 20 giorni.\nAbbinamenti.\nLa ricotta marzotica si pu\u00f2 utilizzare per la realizzazione di primi piatti, antipasti, dolci e ripieni. Si pu\u00f2 abbinare a diversi vini tra cui il Cerignola Rosso e all'Ostuni Ottavianello DOP. \nViene tradizionalmente servita a Pasqua insieme alle fave fresche."}
{"id": "2490631", "revid": "287204", "url": "https://it.wikipedia.org/wiki?curid=2490631", "title": "Silja Symphony", "text": "Silja Symphony \u00e8 una nave traghetto appartenente alla compagnia finlandese Silja Line. La nave percorre la rotta tra Helsinki e Stoccolma attraverso Mariehamn."}
{"id": "2490633", "revid": "25705417", "url": "https://it.wikipedia.org/wiki?curid=2490633", "title": "Dissonanze cognitive", "text": ""}
{"id": "2490635", "revid": "599013", "url": "https://it.wikipedia.org/wiki?curid=2490635", "title": "Chiesa di San Nicola (Mallare)", "text": "La chiesa di San Nicola \u00e8 un luogo di culto cattolico situato nel comune di Mallare, in via Cattaneo, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nStoria e descrizione.\nSecondo alcune fonti storiche il primitivo culto religioso verso san Nicola di Bari si diffuse tra la popolazione di Mallare gi\u00e0 dal 1087 quando le reliquie, sottratte da Myra, arrivarono a Bari. Un primario edificio di culto fu edificato in epoca medievale in localit\u00e0 Eremita, di fatto il primo corpo dell'attuale santuario omonimo, da un preesistente tempio pagano databile al VI secolo in stile romanico.\nL'edificio fu teatro dello storico incontro di riconciliazione, nel 1215, tra le comunit\u00e0 di Alba e Albenga e qui i mallaresi giurarono nel 1516 l'atto di fedelt\u00e0 ai marchesi Del Carretto quali nuovi feudatari del borgo.\nPer sopperire alla crescita della popolazione, nel XVI secolo fu aggiunto al primo edificio romanico un secondo corpo in stile barocco. Analoghe motivazioni porteranno, nel 1570, all'edificazione di un nuovo edificio nel borgo storico \"del Carruggio\" nei pressi della chiesa della confraternita del Santo Spirito, quest'ultima risalente al 1450. Intitolata al santo di Mira, l'odierno santuario assunse l'intitolazione a santa Maria.\nL'attiguo campanile fu edificato nel 1697, mentre alla fine del XIX secolo \u00e8 databile l'aggiunta del terzo corpo rotondo. La chiesa si present\u00f2 quindi ad unica navata, corpo che venne tra il 1632 e il 1637 ingrandito con l'aggiunta di sei altari laterali conservando, per\u00f2, l'antico presbiterio e coro della precedente chiesa con un evidente contrasto architettonico.\nLa statua marmorea di \"San Nicola\", presente in una nicchia della facciata esterna, venne scolpita nel 1651.\nLa facciata ed il campanile sono state oggetto di opere di restauro nel 2004, il tetto nel 2012"}
{"id": "2490638", "revid": "68666680", "url": "https://it.wikipedia.org/wiki?curid=2490638", "title": "Mirage (Disney)", "text": ""}
{"id": "2490644", "revid": "119156971", "url": "https://it.wikipedia.org/wiki?curid=2490644", "title": "Attilio Pratella", "text": "Biografia.\nDi origine romagnola, si iscrisse inizialmente all'Accademia delle Belle Arti di Bologna. Ottenuta una borsa di studio, si trasfer\u00ec a Napoli dove studi\u00f2 al fianco di Puccinelli, Palizzi e Morelli. Qui esercit\u00f2 la sua attivit\u00e0 artistica fino alla morte, affiancato da Casciaro e Dalbono.\nAnch'egli, come Casciaro e numerosi altri artisti attivi nella citt\u00e0 campana, adott\u00f2 anche la tecnica del pastello, prediligendo per\u00f2 quella ad olio. Riprese le tematiche della cosiddetta Scuola di Posillipo, ma con un tratto di maggiore modernit\u00e0 e freschezza superando, rispetto ad altri pittori coevi, l'aspetto puramente pittoresco e realizzando opere di grande suggestione poetica. Oltre le apprezzate marine, ritrasse in formati di media-piccola misura, e spesso nelle sue ricercate tavolette, gli angoli di una Napoli in via di estinzione, i vicoli, i bassi, le viuzze, i mercati popolari.\nA partire dal 1881, espose ininterrottamente nelle mostre napoletane della \"Promotrice Salvator Rosa\", fino al secondo decennio del Novecento.\n&lt;br&gt;A partire da questa data, infatti, infastidito dalla popolarit\u00e0 creata attorno ai grandi nomi della pittura napoletana novecentesca, non volle prendere pi\u00f9 parte alle esposizioni collettive, preferendovi esporre i suoi quadri solo in sue mostre personali.\nPittori sono stati anche i figli: Ada, Fausto e Paolo.\nDopo la sua morte le citt\u00e0 di Napoli e di Lugo gli hanno intitolato una strada."}
{"id": "2490646", "revid": "125173102", "url": "https://it.wikipedia.org/wiki?curid=2490646", "title": "Claudio Fazzone", "text": "Funzionario del S.I.S.De. in aspettativa, nel 2000 \u00e8 stato eletto al Consiglio regionale del Lazio, e ne \u00e8 diventato presidente. \u00c8 stato rieletto nel 2005 ma si \u00e8 dimesso nel 2006 perch\u00e9 eletto al Senato della Repubblica (gli subentr\u00f2 Romolo Del Balzo), dove \u00e8 stato riconfermato nel 2008. \u00c8 stato nuovamente riconfermato al Senato con le elezioni del 2013 e del 2018.\nBiografia.\nDopo il conseguimento del diploma presso l'Istituto tecnico per geometri di Formia, inizia la sua attivit\u00e0 lavorativa come agente della Polizia di Stato presso il Ministero dell'interno, dove nel 1994 entra a far parte della scorta dell'allora ministro Nicola Mancino. Successivamente transita come funzionario del S.I.S.De. nei ruoli della Presidenza del Consiglio dei ministri e viene chiamato nella segreteria particolare di Nicola Mancino, presidente del Senato della Repubblica dal 1996 al 2001. \nAttivit\u00e0 politica.\nAderisce prima alla Democrazia Cristiana, poi al Partito Popolare, fondato nel gennaio 1994, seguendo le orme del suo \"maestro politico\" Nicola Mancino, conosciuto nel 1994. Entra in politica attiva passando nel 1995 a Forza Italia e collabora con l'on. Maria Burani Procaccini, deputata al Parlamento; diventa anche coordinatore provinciale di Forza Italia a Latina. Dal 1995 al 2000 ricopre gli incarichi di vice-presidente e di assessore esterno nell'Amministrazione provinciale di Latina. \nAlle elezioni regionali nel Lazio del 2000 si candida con Forza Italia, nella mozione del presidente della Commissione di Vigilanza Rai Francesco Storace, venendo eletto in consiglio regionale del Lazio, di cui ne diventa presidente. Rieletto nel 2005, si dimette nel 2006 perch\u00e9 eletto al Senato della Repubblica. \nIl territorio del comune di Fondi \u00e8 considerato feudo elettorale del senatore Fazzone, che dal 2014 \u00e8 anche coordinatore regionale di Forza Italia nel Lazio.\nLaura Garavini, capogruppo del PD alla Commissione Antimafia della Camera dei deputati dal 2008 al 2013, ha presentato un'interrogazione parlamentare, rivolta al ministro dell'Interno, Roberto Maroni, chiedendo informazioni su una societ\u00e0 di Fondi che possiederebbe una struttura industriale situata in un'area interessata da una variante urbanistica e della quale sarebbero soci l'ex sindaco di Fondi, Luigi Parisella e il senatore del Pdl Claudio Fazzone.\nA una settimana da una manifestazione di piazza per la messa all'ordine del giorno del Consiglio dei ministri della proposta prefettizia di scioglimento del Consiglio comunale di Fondi per infiltrazione mafiosa i, il 2 ottobre 2009, mentre il Consiglio dei ministri ne discuteva su proposta del ministro Maroni, sindaco e consiglieri di maggioranza di Fondi si dimettevano in blocco, su invito del senatore Claudio Fazzone. La mossa fu contestata dal senatore Stefano Pedica, perch\u00e9 avrebbe potuto consentire a Luigi Parisella di ricandidarsi dopo il periodo di commissariamento. Il Governo si sarebbe dovuto pronunciare sulla richiesta di scioglimento per infiltrazione mafiosa entro met\u00e0 ottobre 2009.\nAlle elezioni comunali di Fondi del 28-29 marzo 2010, la dirigenza comunale uscente \u00e8 stata riconfermata dal voto popolare; anche a livello regionale il senatore ha ricevuto un comunque confortante risultato personale, che lo ha indotto ad organizzare una opposizione frontale verso il sindaco di Latina Vincenzo Zaccheo, a lui ostile, culminata con le dimissioni dei consiglieri comunali vicini al senatore e la conseguente caduta del sindaco.\nEletto senatore per il PdL nel 2013, diventa vicepresidente della I Commissione Affari Costituzionali del Senato.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. \nIl 24 marzo 2014 diventa membro del Comitato di Presidenza di Forza Italia e viene poi anche nominato coordinatore del partito nel Lazio.\nIl 21 gennaio 2015 \u00e8 riconfermato vicepresidente della Commissione Affari Costituzionali del Senato per l'opposizione.\nAlle elezioni politiche del 2018 viene ricandidato e rieletto al Senato nel Collegio uninominale di Latina.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nCuriosit\u00e0.\n\u00c8 un tifoso molto accanito della squadra di calcio della sua citt\u00e0, ossia della Unicusano Fondi Calcio."}
{"id": "2490649", "revid": "125062577", "url": "https://it.wikipedia.org/wiki?curid=2490649", "title": "Psittacula krameri", "text": "Il parrocchetto dal collare (Psittacula krameri ()) \u00e8 un uccello della famiglia degli Psittaculidi.\nDescrizione.\nHa taglia attorno ai 40\u00a0cm, colorazione generale verde, coda sfumata di azzurro, sottocoda giallastro, sottile linea nera che collega la cera agli occhi, mandibola inferiore nera e mandibola superiore rossa con punta nera; iride gialla. Presenta un evidente dimorfismo sessuale: il maschio ha un collarino rosa soffuso di viola sulla nuca e una banda nera dal becco al collo; la femmina ha colorazione pi\u00f9 pallida, \u00e8 priva di collare rosa e banda nera e ha le timoniere centrali pi\u00f9 corte. I soggetti immaturi sono simili alle femmine.\nBiologia.\nSociale e gregario, forma stormi che possono tranquillamente superare le 1000 unit\u00e0 e che si radunano su grandi alberi dormitorio. \u00c8 considerato nocivo per i raccolti, soprattutto per quelli di cereali, caff\u00e8 e per gli orti. La stagione riproduttiva va da agosto a novembre per le popolazioni africane, da dicembre a maggio per quelle indiane e da novembre a giugno per la popolazione di Ceylon. Per quanto riguarda le popolazioni italiane nidifica da maggio ad agosto. In Africa il nido \u00e8 sempre localizzato nella cavit\u00e0 di un tronco, spesso nel nido abbandonato da un picchio adattato allo scopo; in India nidifica anche sotto i tetti e nelle crepe dei muri delle vecchie case. La femmina depone da 2 a 6 uova e comincia a covare fin dalla deposizione del primo; l'incubazione dura 24 giorni e i piccoli si involano a circa 6-7 settimane.\nDistribuzione e habitat.\nVive nell'Africa centro-settentrionale dalla Guinea al Senegal, alla Mauritania, all'Uganda, al Sudan, all'Etiopia e alla Somalia (\"P. k. krameri\" e \"P. k. parvirostris\"); in Asia dal Pakistan occidentale all'Afghanistan, all'India, al Nepal, in Myanmar e Ceylon (\"P. k. borealis\" e \"P. k. manillensis\") . \u00c8 stato introdotto con successo alle Mauritius, a Zanzibar, in Egitto, in Oman, in Kuwait, in Iraq e persino nella Cina sud-orientale e in Europa . \nPer quanto riguarda l'Italia vi sono numerose popolazioni stabili da nord a sud : sono stati segnalati nel centro di Genova , nel Parco di Monza , a Roma e provincia , nella citt\u00e0 di Bolzano , nell'Orto botanico di Palermo in Sicilia , in generale in tutta la provincia di Pavia (anche in citt\u00e0 nella zona del Castello Visconteo), a Ferrara ; avvistamenti anche a Milano: al Parco Forlanini , al Parco Ravizza, al Parco Nord , al Parco Sempione (Milano) , al Parco Lambro , al Parco delle Cave , all'Idroscalo ; presenze in Toscana (soprattutto al parco delle Cascine a Firenze) e in provincia di Bologna e in Puglia . Avvistamenti anche nel parco della Reggia di Caserta e financo a Salerno e Napoli . \nNel suo ambiente naturale vive nelle savane alberate, nelle boscaglie, nelle foreste secondarie e non \u00e8 raro nei giardini e nei campi coltivati. \u00c8 stanziale, ma nelle zone agricole avvengono movimenti locali a seconda delle stagioni dei raccolti.\nTassonomia.\nIl Congresso Ornitologico Internazionale riconosce quattro sottospecie:"}
{"id": "2490655", "revid": "2091899", "url": "https://it.wikipedia.org/wiki?curid=2490655", "title": "Episodi di Brothers &amp; Sisters - Segreti di famiglia (prima stagione)", "text": "La prima stagione di \"Brothers &amp; Sisters - Segreti di famiglia\" \u00e8 composta da 23 episodi. Negli USA \u00e8 andata in onda sul network ABC dal 24 settembre 2006 al 20 maggio 2007. In Italia, la stagione \u00e8 approdata su Fox Life, presente sulla pay tv satellitare di SKY Italia, dal 14 marzo 2007 al 1\u00ba agosto 2007. In seguito \u00e8 stata trasmessa in chiaro su Rai 2 dal 3 luglio 2008 al 28 agosto 2008 e riproposta dal digitale terrestre di Rai4 a partire dal 14 gennaio 2009.\nPatriarcato.\nTrama.\nDopo che le \u00e8 stata offerta una posizione di co-conduttrice di un talk show politico in televisione e nonostante il suo fidanzato, che le ha chiesto di sposarlo, sia contrario, Kitty, conduttrice radiofonica a New York, decide di tornare a vivere nella citt\u00e0 dei suoi genitori e della sua famiglia, Los Angeles. Ad una cena di famiglia per festeggiare il compleanno di Kitty, il padre e i suoi quattro fratelli la convincono a riconciliarsi con la madre, con cui tre anni prima ha avuto un litigio. Durante la serata, William, il patriarca della famiglia Walker, viene colto da un infarto e muore.\nIl testamento.\nTrama.\nDopo il funerale di William, alcuni segreti vengono alla luce: Sarah informa Tommy e Saul che la Ojai Foods \u00e8 in difficolt\u00e0 finanziarie e Justin scopre la relazione del padre con la misteriosa Holly Harper. Kitty inizia il suo lavoro in \"Rosso, Bianco e Blu\". Nora, Kevin e Kitty vanno alla ricerca di Justin, che \u00e8 scomparso.\nAffari di stato.\nTrama.\nKitty e Warren continuano a discutere, ma finiscono a letto insieme. Tommy e Sarah sono in disaccordo riguardo alla Ojai Foods, mentre Jonathan va a trovare Kitty a Los Angeles. Gli Walker decidono di organizzare una festa in piscina, al fine di reprimere il ricordo terribile della morte di William al suo interno. Sarah invita alla festa Scotty Wandell, testimone in uno dei casi di Kevin, solo per fargli dispetto. Durante la festa, Nora sconvolge la famiglia e la stessa Holly, rivelando di essere al corrente della sua relazione con William.\nRitratto di famiglia.\nTrama.\nSarah e Joe scoprono che Paige ha il diabete. Tommy ottiene per Justin un nuovo lavoro come facchino, ma assume droghe e beve sul lavoro e i due fratelli vengono alle mani. Kevin \u00e8 costretto a unirsi alla madre in un torneo di golf per onorare il padre, rinunciando ad un appuntamento con Scotty, che incontrer\u00e0 in seguito con un altro ragazzo. Nora sospetta che Saul provi dei sentimenti per Holly. Kitty si sente tagliata fuori dalla famiglia perch\u00e9 Nora ha appeso una foto di famiglia in cui lei \u00e8 assente.\nSerata galante.\nTrama.\nKitty organizza una disatrosa uscita a quattro con Jonathan, Warren e Ambra, la nuova stagista del talk show, che Kitty sospetta essere andata a letto con Warren. Jonathan cerca di aiutare Sarah, Saul e Tommy con la crisi finanziaria dell'azienda. Kevin e Scotty escono insieme e tutto va bene fino a quando Scotty bacia Kevin davanti a tutti, imbarazzandolo. Nora ha il suo primo appuntamento dopo quarant'anni con il suo riparatore, David. Justin aiuta Sarah facendo le iniezioni di insulina a Paige. Tommy continua a non parlare con Justin.\nPer i bambini.\nTrama.\nSarah deve confrontarsi con Nora riguardo alla reale situazione della Ojai Foods. Nel frattempo, Nora insiste affinch\u00e9 la famiglia partecipi alla raccolta fondi annuale per un ospedale pediatrico. I piani dei fratelli non vanno come vorrebbero. Kevin offende accidentalmente Scotty, che lavora come cameriere nel catering della cena. Kitty \u00e8 costretta a chiedere a Warren di condurre la serata al posto di una celebrit\u00e0 non pi\u00f9 disponibile. Tommy scopre di essere sterile, dopo aver tentato a lungo di avere un bambino con Julia. Diversi altri scandali durante la serata faranno vergognare Nora.\nIl ranch.\nTrama.\nPer salvare l'azienda, la famiglia deve vendere il cottage a Ojai, dove i ragazzi hanno trascorso parecchie estati della loro infanzia. Nora vorrebbe riunire tutta la famiglia nel ranch per l'ultima volta, senza suscitare parecchio entusiasmo. Nel frattempo, ognuno di loro invita una persona speciale con l'obiettivo di restare solo. Una volta riuniti, tuttavia, una serie di rivelazioni e il risentimento scalderanno l'atmosfera.\nSono stati fatti degli sbagli (Parte 1).\nTrama.\nJustin riceve una lettera dall'esercito che lo obbliga a riprendere il servizio. Temendo per la sua vita, Justin vuole fuggire in Messico contro il parere di Kevin. Sarah ha difficolt\u00e0 a fare sentire il suo figliastro, Gabe, parte della famiglia. Nora trascorre la notte con David, scioccata per essersi spinta cos\u00ec oltre. Sarah e Saul cercano di decifrare la password dell'account di William per indagare sulle informazioni di Holly a proposito della figlia, Rebecca. Una volta scoperta, Sarah d\u00e0 a Saul un ultimatum. Kevin fa del suo meglio per riconciliarsi con Scotty, che decide di rompere con lui.\nLa famiglia ricorda l'11 settembre 2001, il ritorno a casa da New York di Kitty e la decisione di Justin ad arruolarsi. L'episodio si conclude con un \"continua\".\nSono stati fatti degli sbagli (Parte 2).\nTrama.\nKitty si mette in una posizione scomoda quando chiede al senatore Robert McCallister (speciale guest star Rob Lowe) un favore in cambio di un'intervista non conflittuale sulla sua vita personale. La famiglia si riunisce in ospedale dopo aver scoperto che Justin ha tentato il suicidio per overdose di droga. Sarah, Tommy e Kevin fanno un viaggio in Nevada alla ricerca di una vasta e redditizia terra di propriet\u00e0 del padre. Julia e Tommy annunciano alla famiglia che la ragazza \u00e8 incinta.\nAccendi le luci.\nTrama.\nPaige sente il bisogno di connettersi al suo lato ebreo, cos\u00ec la famiglia decide di festeggiare sia il Natale che Hanukkah. Kevin e Justin vanno in tribunale, chiedendo che il contratto che Justin ha con l'esercito venga annullato. A Kitty viene offerto un posto di lavoro alla stazione TV senza Warren. Sarah, Tommy e Saul tentano di ingannare Holly, dopo aver scoperto che William le aveva lasciato 10 milioni di dollari. Nora si ferma a casa di Holly.\nIl giorno della famiglia.\nTrama.\nSembra che tutta la famiglia Walker sia in disaccordo: Kevin discute con Kitty, colpevole di voler considerare seriamente l'offerta del senatore di unirsi al suo staff di comunicazione, nonostante non supporti il matrimonio gay. Sarah combatte con Joe quando decide di ignorare il problema del bere di Gabe. Nora richiede un lavoro alla Ojai Foods quando scopre che Holly vi lavora, portandola ad un conflitto con lei e Tommy. La tensione si intensifica quando tutta la famiglia \u00e8 invitata al centro di riabilitazione di Justin, per mostrargli il loro sostegno.\nLa politica del sesso.\nTrama.\nKevin considera una relazione con una star della soap opera (guest star Jason Lewis) che \u00e8 confuso sulla propria sessualit\u00e0. Kitty assume un'organizzatrice di incontri quando si rende conto che l'intero staff di McCallister crede che i due si frequentano. Anche Nora viene coinvolta dall'organizzatrice, ma entrambe riceveranno la loro dose di sorprese dai propri appuntamenti. Sarah diventa insicura quando vede Joe trascorrere del tempo con la madre di un'amica di Paige. Julia ha un desiderio sessuale pi\u00f9 elevato del solito a causa della gravidanza e Tommy ha difficolt\u00e0 a tenere il passo.\nUna sorprendente festa a sorpresa.\nTrama.\nI fratelli hanno in programma una festa a sorpresa per il sessantesimo compleanno di Nora. I piani vanno a monte quando Sarah si ammala e Tommy viene a sapere che non possono avere alcolici alla festa, a causa delle regole di riabilitazione di Justin. Mentre Kitty \u00e8 costretta a distrarre Nora, la pianificazione della festa cade su Kevin. Fra il caos generale, la severa madre di Nora e Saul, Ida, anticipa la sua visita rovinando la sorpresa a Nora.\nIl massacro del giorno di San Valentino.\nTrama.\nLa sera di San Valentino l'intera famiglia Walker impazzisce: Kevin finisce a letto con Scotty, Justin con Tyler e Kitty cede definitivamente all'attrazione per il senatore McCallister. In pi\u00f9, Nora esce con un'amica di vecchia data e vengono arrestate per aver fumato della marijuana. Tommy vota contro la decisione di Sarah riguardo all'azienda vinicola, appoggiando cos\u00ec Holly.\nL'amore \u00e8 difficile.\nTrama.\nSarah e Joe entrano in consulenza matrimoniale. Kevin viene a sapere che Chad ha rotto con Michelle e che ha avuto storie con persone di entrambi i sessi. Tommy vuole che Sarah compri le sue azioni della Ojai Foods, cos\u00ec da potersi concentrare sul business del vino con Holly. I membri dello staff di McCallister conducono un sondaggio su Kitty. Julia rivela di aspettare due gemelli. Nora comincia a esprimersi artisticamente attraverso la scrittura. Tommy incontra la figlia di Holly, Rebecca.\nL'altra Walker.\nTrama.\nSaul rivela a Nora che William e Holly hanno avuto una figlia, Rebecca, anche se aveva precedentemente concordato con Sarah, Tommy e Kevin di non dire nulla. La notizia \u00e8 davvero troppo per la famiglia Walker: Nora diventa furiosa con Sarah, cos\u00ec come Kitty. Kevin \u00e8 arrabbiato con Saul e lo affronta per aver tradito tutti loro. Justin e Tyler decidono di rompere. Sarah racconta tutta la verit\u00e0 a Rebecca per repicca contro Holly che, infine, l'affronta insieme a Saul. Justin decide di far visita a Rebecca.\nRebecca: la sesta figlia.\nTrama.\nNora invita Holly e Rebecca per una cena di benvenuto nella famiglia. Gli altri membri non sono cos\u00ec favorevoli: Kitty non si presenta, Sarah si dimostra fredda e Kevin cerca di strappare un capello di Rebecca, al fine di ottenere il suo DNA ed accertarsi che sia davvero la figlia di William. Nel frattempo, Kitty conosce i figli di Robert e ha una situazione molto spiacevole e Kevin si scontra con Donald, manager di Chad.\nTre party con sorpresa.\nTrama.\nKitty deve andare nella citt\u00e0 natale di Robert per intervistare i suoi vecchi amici. Sarah la raggiunge ed entrambe vengono invitate a un party di adolescenti. Nel frattempo, Nora vuole conoscere meglio il suo professore di scrittura, cos\u00ec escono per un picnic insieme e lui la invita ad una festa a casa sua. Rebecca scopre che lei e Justin avevano un amico d'infanzia comune e vanno a casa sua per una festa, dove le cose andranno fuori controllo. Chad fa coming out, con ripercussioni negative su di lui e sulla sua relazione con Kevin.\nLa serata dei giochi.\nTrama.\nKitty organizza un appuntamento per Kevin, senza dirgli che \u00e8 con il fratello gay repubblicano del senatore, Jason. Kevin rovina tutto insultando il senatore per tutto il tempo. Nora e Kitty organizzano una serata dei giohi con un'altra famiglia, loro rivale fin dai tempi dell'infanzia dei ragazzi. Quella stessa notte, invece di mostrarsi uniti, i fratelli non possono smettere di lottare: Kevin scopre cosa ha fatto Kitty, a sua volta arrabbiata con Sarah per la sua improvvisa accettazione di Rebecca, che ha anche invitato. La mattina dopo Rebecca prende una lezione di chitarra da Joe, che porta a eventi sconvolgenti. Guest star includono Jenna Elfman e Susan Sullivan, che recitarono insieme nella serie Dharma &amp; Greg.\nCattive notizie.\nTrama.\nRebecca racconta a Justin in confidenza che Joe ha fatto un passo verso di lei. Il Professor August ricatta Nora con un voto basso per uscire con lei. Kitty cerca di aiutare McCallister a rilassarsi, per poi aiutarlo a confortare i lavoratori dipendenti dopo un incidente di elicottero che ha ucciso uno degli scrittori di discorsi della campagna. Holly rivela a Sarah la scioccante notizia del pericolo del suo matrimonio.\nFurore.\nTrama.\nTommy e Holly organizzano una festa per la famiglia e gli amici per l'apertura della loro azienda vinicola. Joe esce con Sarah e tutti gli voltano le spalle. Kitty mescola il vino con alcune pillole, scambiate per aspirina, e rivela accidentalmente a Kevin di aver chiesto a Robert di sposarlo. Sconvolto, Kevin si ubriaca e se lo lascia scappare di fronte a tutta la famiglia. Sarah viene a conoscenza dell'accordo tra Joe e Justin e si arrabbia ancora di pi\u00f9. Nora decide di dare un'altra possibilit\u00e0 a Mark e lo porta con lei alla festa, ma lo vede mentre bacia Holly. Nora e Holly hanno una lotta con conseguenze inaspettate. Julia entra in travaglio prematuramente.\nIl coraggio di scegliere.\nTrama.\nJulia partorisce due gemelli prematuramente. Julia e Tommy sono costretti a prendere una decisione difficile quando il figlio affronta complicazioni pericolose per la sua vita. Kevin aiuta a malincuore Kitty nella stipulazione di un accordo con un ricattatore, che minaccia di rivelare informazioni dannose su senatore McCallister alla stampa. Sarah e Joe dicono ai loro figli che Joe si trasferisce. Kitty e McCallister si fidanzano.\nMatriarcato.\nTrama.\nNora sta progettando una festa di fidanzamento per Kitty, che sta avendo difficolt\u00e0 a dirle che andr\u00e0 a stare con Robert. Justin fa progetti per dire addio a tutti singolarmente. Alla festa Kevin e il fratello di Robert, Jason, si baciano, mentre Rebecca rivela la verit\u00e0 sulla sua partenza da Chicago e confessa a Justin di aver baciato Joe di sua spontanea volont\u00e0. Nora invita alla festa un vecchio amico di Saul, che tuttavia non si dimostra affatto entusiasta. Justin va in guerra e Nora e Kitty lo raggiungono all'aeroporto."}
{"id": "2490656", "revid": "1729295", "url": "https://it.wikipedia.org/wiki?curid=2490656", "title": "Chiesa di San Francesco ad Alto", "text": "L'ex chiesa di San Francesco ad Alto \u00e8 situata ad Ancona.\nStoria e descrizione.\nSecondo la tradizione, il luogo in cui la chiesa fu eretta era stato scelto dallo stesso san Francesco nel 1219, anno in cui era ad Ancona per imbarcarsi per l'Egitto; il suo viaggio era motivato dalla volont\u00e0 di portare una parola di pace in una terra funestata dalle lotte tra cristiani e musulmani. Quindi la denominazione \"ad Alto\" sarebbe stata tratta dalle parole stesse del santo di Assisi, che le pronunci\u00f2 mentre si trovava sulle banchine del porto, indicando il colle Astagno come luogo in cui erigere il primo convento e la prima chiesa francescana di Ancona..\nInizialmente la chiesa era di dimensioni ridotte: lo stesso Santo non voleva che le chiese dei suoi frati fossero ricche e troppo ampie. Tornato dall'Egitto e visto che essa era troppo grande, nel giro di qualche anno la fece ridurre di dimensioni. Dal 1230 al 1323 la comunit\u00e0 che l'utilizz\u00f2 fu la sola famiglia francescana di Ancona.\nL'aumento dei membri della comunit\u00e0 e la loro stessa attivit\u00e0 resero necessari ampliamenti sia per la chiesa che per il convento; i primi lavori avvennero tra il 1422 ed il 1425, al tempo del padre guardiano Gabriele Ferretti, appartenente alla nobile e potente famiglia anconetana, le cui enormi ricchezze egli abbandon\u00f2 per seguire la vita monastica. Fra' Gabriele, oltre al nuovo dormitorio per i frati, fece aggiungere un nuovo corpo alla chiesa, trasformando l'edificio preesistente in presbiterio; inoltre la dot\u00f2 di un portico antistante.\nDal 1449 egli fu nominato superiore del convento di San Francesco ad Alto, incarico che mantenne fino al 1452, dopo di che continu\u00f2 a vivere nel monastero, dove rimase fino alla morte, il 12 novembre 1456.\nIl 9 dicembre 1456 ebbe un'umile sepoltura, nella nuda terra, a sinistra della porta della chiesa; nel 1489 il corpo fu traslato in un'urna marmorea fatta scolpire dalla sorella Paolina Ferretti, che fu posta a fianco dell'altare maggiore. Nell'occasione la famiglia Ferretti commission\u00f2 al pittore veneziano Carlo Crivelli la realizzazione del dipinto \"Beato Gabriele Ferretti in estasi\", ambientato nei giardini del convento, che venne posto nella chiesa.\nAlla fine del XV secolo venne aggiunta all'edificio un'abside ed una sacrestia; l'aula venne inoltre suddivisa in tre navate da due file di colonne. I lavori durarono nel tempo, perch\u00e9 si hanno notizie su altri interventi ed altre spese, relativamente agli anni 1588 e 1614.\nNel 1520 il mercante raguseo Luigi Gozzi, come segno di gratitudine per la citt\u00e0 che lo aveva accolto, commission\u00f2 al pittore veneto Tiziano una grande pala d'altare da porre a San Francesco ad Alto: l'\"Apparizione della Vergine\", capolavoro del periodo giovanile del grande pittore cadorino e sua prima opera firmata. L'origine dalmata del committente \u00e8 rivelata dalla presenza nel dipinto di San Biagio, patrono di Ragusa, l'attuale citt\u00e0 di Dubrovnik in Croazia.\nUna descrizione del 1784 offre l'idea della vastit\u00e0 del tempio, visto che vi si dicono presenti ben 15 altari. La chiesa conteneva alcuni capolavori della pittura rinascimentale:\nDopo l'Unit\u00e0 d'Italia, il 14 maggio 1862 il corpo di Gabriele Ferretti, oggetto di venerazione e proclamato beato il 9 settembre 1753 da papa Benedetto XIV, venne traslato nella cripta del Duomo di Ancona e successivamente, il 30 gennaio 1943, nella chiesa di San Giovanni Battista, affidata a quegli stessi frati minori fra i quali il Beato Ferretti svolse tutto il suo servizio sacerdotale.\nNel 1863 la chiesa venne demanializzata e secolarizzata (l'ultima funzione religiosa vi si tenne il 2 maggio di quello stesso anno), con la sua trasformazione in ospedale militare; la grande aula fu divisa in piani e il campanile fu mozzato al di sopra del piano di calpestio della cella campanaria. Gli arredi, le sculture e i dipinti vennero dispersi in vari luoghi della citt\u00e0: la piccola tavola della \"Madonna col Bambino\" di Carlo Crivelli e l'\"Apparizione della Vergine\" del Tiziano sono ora alla Pinacoteca civica Francesco Podesti (allora appena inaugurata), il sarcofago del Beato Ferretti al Museo Diocesano, alcune sculture al Palazzo degli Anziani, l'altare maggiore in legno dorato nella chiesa di San Francesco alle Scale (dal secondo dopoguerra), le campane nella chiesa dei Santi Cosma e Damiano, il cui campanile, opera di Godeardo Bonarelli, \u00e8 l'esatta replica dell'ex campanile del complesso. Il dipinto \"Beato Gabriele Ferretti in estasi\" di Carlo Crivelli, in passato venduto dalla famiglia Ferretti, \u00e8 ora esposto alla National Gallery di Londra."}
{"id": "2490657", "revid": "1149807", "url": "https://it.wikipedia.org/wiki?curid=2490657", "title": "Anacani", "text": "Il suo repertorio varia fra il rock ed il pop comprendendo anche musica latina, brani del passato divenuti standard e canzoni \"easy listening\". Suona la chitarra e l'accord\u00e9on. \u00c8 spesso ospite di famose orchestre sinfoniche e dai primi anni ottanta partecipa all'iniziativa Telethon a beneficio della West Texas Rehabilitation Center che si tiene nella citt\u00e0 texana di Abilene.\nBiografia.\nSesta di sette figli nati da genitori franco-messicani, \u00e8 conosciuta principalmente per la sua partecipazione alla trasmissione televisiva degli anni settanta \"The Lawrence Welk Show\", prodotta e condotta da Lawrence Welk.\n\u00c8 conosciuta anche per la \"cover\" del brano \"Cuando calienta el sol\", lanciato nei primi anni sessanta dal trio vocale cubano, poi naturalizzato messicano, Los Hermanos Rigual, e di altri \"evergreen\" della canzone internazionale, come \"B\u00e9same mucho\", \"Perfidia\", \"Spanish Eyes\", \"Strangers in the Night\", \"Maria Elena\", \"Cielito lindo\" e \"La paloma\". Nel 1981 \u00e8 apparsa in un piccolo ruolo del film di Luis Valdez \"Zoot Suit\".\nEra ancora bambina quando con la famiglia lasci\u00f2 il Messico per trasferirsi negli Stati Uniti. Fu in quel periodo che si avvicin\u00f2 al canto, grazie anche al supporto della famiglia naturalmente portata verso la musica.\nAl tempo delle scuole medie, durante una vacanza in Messico presso parenti, mentre cantava fu notata da un produttore televisivo che la fece debuttare nello \"show\" televisivo \"Las Estrellas y Usted\" (\"Le stelle e te\") e partecipare da l\u00ec in avanti a concerti in teatro e a diverse altre trasmissioni delle stazioni televisive dell'America Latina.\nTerminati gli studi alla \"high school\", Anacani impresse una svolta ulteriore alla sua nascente carriera di artista musicale. La svolta avvenne durante la permanenza al Lawrence Welk Resort di Lawrence Welk a Escondido, in California. Welk era un noto impresario di spettacolo e conduttore televisivo di un proprio programma, il \"The Lawrence Welk Show\", e diventer\u00e0 da quel momento in poi per la cantante una sorta di pigmalione.\nAd Escondido Welk ebbe modo di apprezzare Anacani, tanto da decidere di ingaggiarla come cantante del \"resort\". Dal gennaio 1973 la fece poi partecipare al \"Lawrence Welk Show\". Dopo un breve periodo di partecipazioni come \"guest star\", l'artista divenne una presenza fissa all'interno del \"cast\" della trasmissione.\nDurante questi spettacoli, e anche dopo, Anacani ha consolidato la sua fama di cantante popolare portando al successo canzoni divenute dei classici, come \"Vaya con Dios\", \"Luna\" e \"It's Impossible\". Ha duettato, fra l'altro, con Tanya Falan e con altri cantanti e musicisti dell\"'entourage\" di Welk, con i quali ha tenuto \"show\" per tutta l'America (l'esito di tali concerti \u00e8 raccolto in un album discografico intitolato \"Lawrence Welk presents Anacani\" e distribuito dalla Ranwood Records).\nOltre a continuare a cantare con i membri della \"Welk family\" (\u00e8 sovente invitata a manifestazioni ed eventi), svolge attivit\u00e0 di disegnatrice di moda e realizza abiti in \"pr\u00eat-\u00e0-porter\".\nVita privata.\nVive ad Escondido, California, con il marito Rudy Echeverria, sposato nel 1978, e la figlia Priscilla."}
{"id": "2490662", "revid": "1543377", "url": "https://it.wikipedia.org/wiki?curid=2490662", "title": "Harburg-Wilhelmsburg", "text": "Harburg-Wilhelmsburg era una citt\u00e0 tedesca, esistita dal 1927 al 1938.\nStoria.\nFu formata unendo le 2 citt\u00e0 extracircondariali prussiane di Harburg/Elbe e Wilhelmsburg; l'unione fu voluta dal governo prussiano per creare una grande citt\u00e0 che facesse da \"pendant\" alla citt\u00e0 anseatica di Amburgo.\nHarburg-Wilhelmsburg contava circa 110.000 abitanti e nel suo territorio erano presenti vasti impianti portuali (comunque collaboranti con i porti di Amburgo e Altona).\nNel 1937 la cosiddetta \"legge sulla Grande Amburgo\" decret\u00f2 la cessione della citt\u00e0 di Harburg-Wilhelmsburg dalla Prussia al Land di Amburgo.\nEsattamente un anno dopo, il 1\u00ba aprile 1938, fu annessa ad Amburgo, che divenne cos\u00ec una citt\u00e0-stato.\nAttualmente Harburg e Wilhelmsburg sono 2 quartieri di Amburgo, il primo appartenente al distretto omonimo, il secondo al distretto di Hamburg-Mitte."}
{"id": "2490664", "revid": "149727", "url": "https://it.wikipedia.org/wiki?curid=2490664", "title": "Harburg/Elbe", "text": ""}
{"id": "2490666", "revid": "339392", "url": "https://it.wikipedia.org/wiki?curid=2490666", "title": "Citt\u00e0 anseatica", "text": ""}
{"id": "2490667", "revid": "861861", "url": "https://it.wikipedia.org/wiki?curid=2490667", "title": "Piana degli Albanesi", "text": "Piana degli Albanesi (\"Hora e Arb\u00ebresh\u00ebvet\" in \"\", \"Chiana\" in ) \u00e8 un comune italiano di abitanti della citt\u00e0 metropolitana di Palermo in Sicilia.\n\u00c8 situata al margine di un altopiano montuoso, sul versante orientale del monte Pizzuta, prospiciente il lago omonimo.\n\u00c8 il centro pi\u00f9 importante e noto degli albanesi di Sicilia, nonch\u00e9 il pi\u00f9 grande stanziamento \"arb\u00ebresh\u00eb\", dove da secoli risiede storicamente la pi\u00f9 popolosa comunit\u00e0 albanese d'Italia. Denominata fino al 1941 Piana dei Greci per il rito greco-bizantino professato dai suoi abitanti, \u00e8 sede vescovile dell'Eparchia di Piana degli Albanesi, circoscrizione della Chiesa Italo-Albanese, la cui giurisdizione si estende su tutte le chiese insulari di rito orientale.\nNel corso dei secoli \u00e8 stata annoverata fra i maggiori centri attivi e influenti degli italo-albanesi, tutelando e coltivando la memoria storica dell'antica madrepatria. Oltre a essere il fulcro socio-culturale, religioso e politico delle comunit\u00e0 \"arb\u00ebreshe\" dell'isola, ha mantenuto pressoch\u00e9 intatte le proprie peculiarit\u00e0 etniche, quali la lingua albanese, il rito greco-cattolico e i caratteristici costumi originari. Nell'et\u00e0 moderna ha ricoperto un ruolo significativo per i moti rivoluzionari e risorgimentali relativi all'unit\u00e0 nazionale d'Italia, ai movimenti regionali dei Fasci siciliani dei lavoratori e alla questione della \"Rilindja\" nazionale albanese nella lotta di liberazione dal dominio turco-ottomano. Tra il 1944 e il 1945, durata cinquanta giorni, Piana degli Albanesi divenne una Repubblica popolare indipendente. \u00c8, inoltre, tristemente nota per la strage di Portella della Ginestra (1947).\nContribu\u00ec notevolmente al progresso della cultura e della letteratura albanese con una nutrita schiera di intellettuali, avviando un decisivo processo della storia letteraria d'Albania. \u00c8 considerata il luogo d'origine della letteratura \"arb\u00ebreshe\", dove nacque la prima opera albanese della diaspora (1592), e iniziatrice - nei primi anni del \u2018600 - della prima scuola europea nella quale si insegnava in lingua albanese. Nel 1903, inoltre, vi fu tenuto il terzo dei Congressi linguistici d'ortografia albanese, dove vennero dibattuti problemi linguistici, letterari e politici e si cre\u00f2 una Societ\u00e0 Nazionale Albanese.\nDalla cittadina provengono i fondatori delle cattedre di lingua e letteratura albanese di Napoli (1900) e Palermo (1933) e ha sede dal 1945 il Seminario Italo-Albanese, gi\u00e0 a Palermo (1734). La sua antica tradizione musicale e canora bizantina fa parte del Registro Eredit\u00e0 Immateriali della Sicilia, istituito dalla Regione Siciliana e riconosciuto patrimonio dell'umanit\u00e0 dall'UNESCO. L'amministrazione comunale utilizza nei documenti ufficiali anche l'albanese, ai sensi della vigente legislazione che tutela le minoranze etno-linguistiche. Il comune appartiene all'Unione dei Comuni Albanesi di Sicilia \"Besa\" (\"Lidhja e Bashkivet \"Besa\"\"). Le attivit\u00e0 economiche prevalenti sono il settore primario, l'agricoltura, la pastorizia, l'artigianato e il turismo.\nGeografia fisica.\nPiana degli Albanesi \u00e8 situata nell'entroterra di Palermo, distante dal capoluogo 24\u00a0km. Il territorio comunale, delimitato per lo pi\u00f9 da confini naturali ed esteso in direzione sud-est, ha un'estensione di circa 64,92\u00a0km\u00b2 ed \u00e8 inserito nella \"riserva naturale orientata Serre della Pizzuta\" e nel \"lago di Piana degli Albanesi\".\nTerritorio.\nSorge su un altopiano montuoso a 740 m s.l.m., la pianura della \"Fusha\", che termina in una conca su cui poggia il bacino del lago omonimo. Contornata da quattro imponenti montagne (Pizzuta, Kumeta, Maganoce, X\u00ebravulli) e da altri siti naturalistici (Neviere, Grotta del Garrone, Honi), \u00e8 cinta dal verde dalla riserva naturale orientata Serre della Pizzuta e gode di una suggestiva posizione geografica.\nL'abitato originario si svilupp\u00f2 inizialmente sull'erto monte Pizzuta (\"mali Picuta\"), se nonch\u00e9, a causa delle rigide temperature, gli esuli albanesi si trasferirono poco pi\u00f9 a valle, in prossimit\u00e0 della pianura sottostante, sulle falde della collinetta \"Sheshi\", sotto l'aggregato roccioso \"Shk\u00ebmbi\".\nPer le sue peculiarit\u00e0 etniche, culturali, religiose, storiche e ambientali si inserisce nel variegato panorama siciliano come \"unicum\" irripetibile. Questo territorio \u00e8 immerso in una complessa e originale cornice incontaminata, che comprende il lago, i monti e le tipiche contrade rurali. Questi territori offrono fauna e flora di primario interesse naturalistico, inoltre si apprestano a ospitare attivit\u00e0 sportive quali: escursionismo a piedi, cicloturismo, equiturismo, canottaggio, parapendio. Queste caratteristiche hanno suggerito l'inserimento di Piana degli Albanesi nei beni territoriali del WWF e negli itinerari escursionistici denominati Sentiero Italia, che si propongono di stabilire un legame tra sud e nord d'Italia seguendo il filo conduttore delle antiche vie di comunicazione della montagna.\nOrografia.\nIl territorio \u00e8 delimitato da confini naturali, i monti di Piana degli Albanesi, un sistema di alture che sovrasta l'abitato formando un anfiteatro naturale, comprendendo il bacino del lago di Piana degli Albanesi. Circa i tre quinti della sua estensione si trovano in zone collinari, mentre il restante appartiene ad una zona tipicamente montana. Il paesaggio montano \u00e8 composto da rilievi di natura carbonatica, con prevalenza di dolomie, che derivano da processi carsici di epoca mesozoica.\nLe principali cime del territorio di Piana degli Albanesi sono:\nAppartengono alla stessa catena montuosa sud-orientale e al comune di Piana degli Albanesi: il monte Giuh\u00e0i / mali i Xhuhait (968\u00a0m), monte Leardo / mali Leardi (815\u00a0m), cozzo Sant'Agata / guri Sh\u00ebn Arhta (998\u00a0m), il massiccio o monte Rossella / mali i Rrusel\u00ebs (1.029\u00a0m). Pizzo Parrino / maja e Priftit (977\u00a0m) e cozzo Buscesci / guri Burr\u00ebsheshi (827\u00a0m), anch'essi della stessa catena montuosa, fanno parte del territorio comunale limitrofo di Santa Cristina Gela.\nIl monte Pizzuta, in direzione est-nord rispetto all'abitato, per l'imponenza della sua conformazione orografica nonch\u00e9 per la ricchezza della vegetazione e della fauna, ha un fascino particolare. \u00c8 possibile visitarla mediante diversi itinerari naturalistici che, partendo dalla strada che porta all'antica chiesa rurale della Madonna Odigitria, portano alle sue vette, alla Grotta del Garrone, alle Neviere fino a Portella della Ginestra.\nIl monte Kumeta, posto in direzione ovest-sud, \u00e8 un massiccio roccioso che custodisce numerosi fossili e presenta una vegetazione di muschi e licheni. Nel prospetto in parte rivolto verso Piana degli Albanesi la montagna riporta alcuni segni, ancora visibili, lasciati dalle cave di marmo. I toni cromatici vanno dal bianco fiorito, al rosa, al Rosso Kumeta o Montecitorio, cosiddetto perch\u00e9 le colonne del Palazzo Montecitorio, sede del Parlamento nazionale a Roma, sono state realizzate con questo marmo. Il monte Maganoce, situato a sud-est sul versante del lago opposto all'abitato, presenta una particolare forma a dorso d'elefante sormontata da un fitto bosco. Il monte Xeravulli, ubicato accanto alla Pizzuta in direzione nord-est, \u00e8 ricco di vegetazione e chiude idealmente la \"corona\" dei monti.\nIdrografia.\nIl territorio \u00e8 caratterizzato da sorgenti e attraversato da vari fiumi e torrenti ricchi d'acqua: in particolare il fiume Gjoni, uno dei due fiumi del centro abitato che attraversa il monte X\u00ebravulli e scorre oggi sottoterra per sfociare nel lago, e il fiume \"Hon\u00eb\" (nome locale del Belice Destro), sbarrato da una diga negli anni venti per la realizzazione del lago di Piana degli Albanesi, dal 1999 Oasi naturale protetta e salvaguardata dal WWF. All'interno del territorio comunale si trova il lago Scanzano, anch'esso artificiale.\nFlora e fauna.\nLa flora e la fauna del territorio di Piana degli Albanesi sono quelle generalmente delle zone montane dell'area mediterranea. I boschi sono costituiti da leccio, corbezzolo e roverella, e rimboschimenti prevalentemente a abete, cipresso comune e pino nero. \u00c8 presente un ricco sottobosco e sono presenti la ginestrella, l'euforbia cespugliosa e il biancospino. Nella Grotta del Garrone, alle pendici del monte Pizzuta, il peculiare microclima ha favorito la sopravvivenza di felci molto rare per l'isola: la lingua cervina (phyllitis scolopendrium) e la scolopendria emionitide (phyllitis sagittata).\nNelle vicinanze del bacino del lago la vegetazione \u00e8 di palude e degli stagni di acqua dolce. In prossimit\u00e0 dei numerosi ruscelli che si riversano nel lago, sono presenti delle piccole aree boscate ricche di pioppi secolari e salici con le tipiche conifere. La vegetazione tipica del lago \u00e8 stata negli anni abbondantemente sconvolta da una gestione forestale che prediligeva l'impianto di conifere e di eucalipti. Nonostante ci\u00f2 sono rinvenibili la vegetazione di palude e di stagno con la tifa latifolia e lo scirpeto lacustre, i prati tipici mediterranei, i pascoli ricchi di graminacee perenni e rari ma molto rigogliosi boschi a pioppo bianco e nero, nonch\u00e8 salici rossi e bianchi. Furono piantati platani e numerosi eucalipti, questi introdotti dopo il 1930 a seguire la strada della ex linea ferroviaria.\nMolto ricca \u00e8 la fauna: il clima mite consente la presenza di folaghe, cormorani, moriglioni, mestoloni, fischioni, germani reali, e durante la migrazione primaverile codoni, marzaiole, alzavole. Sono presenti tutto l'anno gli svassi e gli aironi cenerini.\nPer quanto riguarda la fauna dei boschi, essi sono popolati e frequentati prevalentemente da piccoli insettivori, come i fringhuelli e merli. Numerosi sono i passeriformi e non \u00e8 raro osservare il gheppio e la poiana.\nClima.\nPiana degli Albanesi si trova in un altopiano circondato da alte montagne ed \u00e8 soggetta ad un microclima particolare. Le estati sono mediamente calde e soleggiate, ma pi\u00f9 ventilate che nel resto dell'isola grazie alle brezze montane. Gli inverni sono generalmente freddi ma piuttosto variabili a seconda delle annate, ventosi e parzialmente nuvolosi, con periodi nevosi anche rigidi. Diversamente dalle zone circostanti, l'umidit\u00e0 \u00e8 alta e la piovosit\u00e0 \u00e8 pi\u00f9 abbondante. Durante l'anno, la temperatura in genere va da 5 \u00b0C a 27 \u00b0C ed \u00e8 di rado inferiore a 2 \u00b0C o superiore a 30 \u00b0C.\nOrigini del nome.\nPiana degli Albanesi \u00e8 stata nella storia variamente denominata. Nella \"licentia populandi\" concessa nel 13 gennaio 1487 agli esuli albanesi, Piana degli Albanesi \u00e8 circoscritta come \"Casale Planicili Archiepiscopatus Montisregalis\" o \"Piana dell\u2019Arcivescovo\", ma fin dalla sua fondazione l'abitato fu ufficialmente conosciuto in latino \"Nobilis Planae Albanensium Civitas\". Questa denominazione mut\u00f2 in \"Nobilis Planae Graecorum Albanensium Civitas\", con l'inserimento di \"Graecorum\" che indicava per i contadini forestieri il rito bizantino (noto come \"rito greco\") professato della popolazione albanese (bizantino-greco e non romano-latino). Nei secoli, erroneamente, nell'uso catastale e abituale delle popolazioni limitrofe siciliane, rimase il nome di \"Piana dei Greci\", data anche dal solito equivoco d'identificazione degli \"arb\u00ebresh\u00eb\" confusi come greci per il greco antico utilizzato nella liturgia.\nFu conosciuta e chiamata anche dalle popolazioni del circondario \"Casale di lu Mercu territorii Montisregalis\", \"Graecorum Oppidum\". \"Badia\" (perch\u00e9 la chiesa era stata sempre il punto di riferimento degli albanesi), \"La Chiana\" o \"Piano de' Greci\". I suoi abitanti o gli albanesi delle altre colonie di Sicilia che si avvicendavano per raggiungerla, invece, la identificavano come \"Sheshi\" (piazza, centro), \"Kazallot\" (per una specie di sineddoche: \"Kazallot\", toponimo locale, italianizzato in Casalotto, equivalente a \"Hora\"), \"Fusha e Arbresh\u00ebvet\" e quindi \"Hora e Arb\u00ebresh\u00ebvet\". Il nome di \"Piana dei Greci\", in seguito a un regio decreto e alla volont\u00e0 di cambiare la denominazione per il fatto che in esso non si evidenziava l'origine albanese, dal 30 agosto 1941 venne modificato in Piana degli Albanesi. Qualche mese dopo, per decreto della Sacra Congregazione per le Chiese orientali del 25 ottobre 1941, anche ecclesiasticamente il nome di \"Planen Graecorum\" venne cambiato in \"Planen Albanensium\", ossia Piana degli Albanesi.\nGli abitanti chiamano la cittadina nella propria parlata albanese \"Hora e Arb\u00ebresh\u00ebvet\", traducibile letteralmente in \"Citt\u00e0 degli Albanesi\", e per questo abitualmente \u00e8 detta semplicemente \"Hora\" (tipico dell'albanese medievale della Myzeqeja e degli \"arb\u00ebror\u00eb\", ossia \"paese/nazione\" o \"capoluogo\", ritrovabile nel greco come \"Ch\u00f2ra\", \"\u03a7\u03ce\u03c1\u03b1\"), vocabolo che ha il significato in \"arb\u00ebresh\" di citt\u00e0, e sta per l'albanese letterale \"qytet\", ad indicare che essa \u00e8 la principale fra le comunit\u00e0 siculo-albanesi. Qualche anziano usa ancora dire \"Hora e t'Arb\u00ebresh\u00ebvet\". Gli abitanti in modo figurato si dicevano \"Bar i Sheshit\" (Erba dello \"Sheshi\", nati nello \"Sheshi\") e chiamano se stessi singolare \"arb\u00ebresh-i/e\", plurale \"arb\u00ebresh\u00eb-t\".\nStoria.\nEt\u00e0 medievale.\nLa fondazione di Piana degli Albanesi (\"Hora e Arb\u00ebresh\u00ebvet\") risale alla fine del XV secolo quando, in seguito all'invasione della penisola balcanica da parte dei turchi-ottomani, numerosi gruppi di profughi albanesi cercarono rifugio nelle vicine coste dell'Italia meridionale, dove si stabilirono fondando un cospicuo numero di nuovi insediamenti rurali.\nUn consistente gruppo di esuli albanesi, provenienti dalle regioni centro-meridionali dell'Albania e in secondo momento dalla Morea, cercarono rifugio a causa dell'imminente avanzata musulmana che minacciava di sovrapporsi alla cultura occidentale europea. L'esodo e il sorgere di queste comunit\u00e0 ebbe inizio soltanto dopo la morte del loro condottiero Giorgio Castriota Skanderbeg, \u00abl'eroico difensore dell'indipendenza albanese contro l'invasione ottomana nel sec. XV.\u00bb. La diaspora non avvenne nello stesso periodo n\u00e9 massicciamente, bens\u00ec gradualmente, con singoli\ngruppi che emigravano in Italia man mano che lo permettevano il pericolo della guerra e la possibilit\u00e0 di fuga. Non si tratt\u00f2 dunque di una fuga precipitosa, ma di una emigrazione obbligata dalle difficili condizioni della guerra (1463-1479), una guerra che molti di quei profughi continuarono a combattere prima di rassegnarsi all'espatrio definitivo.\nL'assetto riservato allo stanziamento degli albanesi in Italia fu improntato alla considerazione che essi avevano saputo guadagnarsi e conservare presso i cristiani d'Occidente. Tra le regioni maggiormente interessate dalla diaspora albanese figurano la Calabria, la Sicilia, la Campania, il Molise, la Puglia e la Basilicata.\nGli \"arb\u00ebresh\u00eb\" di Piana degli Albanesi diedero vita alla loro diaspora verso la Sicilia intorno al 1485. Dopo aver difeso la propria terra, trovarono rifugio nell'isola abbandonando la madrepatria. Grazie all'appoggio della Repubblica di Venezia, che favoriva le migrazioni per ripopolare centri disabitati o colpiti da carestie, esuli della Himara, tra cui consanguinei di Castriota e nobili della pi\u00f9 elevata aristocrazia albanese, come risulta dai diplomi reali di quella epoca, riuscirono ad inoltrarsi sino a raggiungere la lontana Sicilia. Sbarcati sul litorale, secondo la tradizione nei pressi di Solunto, e costretti a dirigersi verso l'interno per timore di eventuali rappresaglie da parte dei turchi, i profughi cercarono in diverse parti della Sicilia il luogo dove insediarsi e dopo alcuni tentativi, durati diversi anni, si fermarono negli ampi territori amministrati dalla mensa arcivescovile di Monreale.\nGuidati dalle famiglie nobili albanesi, pertanto, preferirono essere accolti nei feudi della Chiesa, in particolare dell'Arcivescovado di Monreale. Gli albanesi di Piana degli Albanesi, pur essendo soltanto degli enfiteuti, ebbero il privilegio di scegliere nell'ambito dei feudi dell'Arcivescovado il territorio da abitare e il sito su cui edificare la nuova citt\u00e0; scelte che nel meccanismo di ripopolamento in Sicilia sviluppatosi nel corso del '500 e '600 saranno prerogativa del feudatario.\nNegli anni 1486-1487 fu chiesto al cardinale Juan Borgia il diritto di soggiorno sulle terre di \"Mercu\" e \"Aydingli\", situate nell'entroterra montuoso presso la pianura della \"Fusha\". Il luogo prescelto si presentava non lontano dai principali poli cittadini, ma alquanto riparato, un ambiente fertile e ricco d'acqua. Stipulati i \"Capitoli\" di fondazione, la concessione ufficiale fu sancita per il 30 agosto dell'anno 1488, cui segu\u00ec la costruzione del pi\u00f9 grosso centro albanese dell'isola.\nSorse da principio alle falde dell'erto monte Pizzuta, accampati inizialmente in tende e pagliai, nel luogo in cui nel 1488 verr\u00e0 costruita la chiesa rurale di Ss. Maria Odigitria, ma i suoi fondatori, costretti dall'eccessiva rigidit\u00e0 del clima, si spostarono appena pi\u00f9 a valle in prossimit\u00e0 della pianura sottostante. Edificato sulle falde di una collinetta (\"Sheshi\"), dominava un'estesa area pianeggiante dalla quale, con molte probabilit\u00e0, deriv\u00f2 il nome: \"Piana Archiepiscopatus Montis Regalis\", in seguito \"Piana dell'Arcivescovo\".\nEsuli dai luoghi d'origine, gli abitanti trasportarono con loro la lingua natia, la religiosit\u00e0 cristiana orientale e i costumi, trasportando nella nuova citt\u00e0 gli usi e le tradizioni, la toponomastica e la stessa intitolazione delle chiese dei santi loro devoti.\nL'assetto urbano per una popolazione gi\u00e0 strutturata, corrispondeva all'organizzazione sociale della cultura albanese e al contempo funzionale ai rapporti sociali di produzione trovati nell'isola. Il modo in cui gli albanesi si insediano risulta comprensibile se rapportato alla loro cultura di origine, cio\u00e8 quella dei villaggi di montagna dell'Albania e ai conseguenti modelli insediativi. Nei villaggi albanesi alla base dell'organizzazione sociale e politica della comunit\u00e0 era posta la famiglia:\nLa bandiera era formata da uno o pi\u00f9 villaggi e le chiese in essa presenti erano riunite in un un'unica parrocchia. Le decisioni venivano prese in assemblea e tutti avevano diritto al voto.\nNel modo di insediarsi si individua questa specificit\u00e0 legata alla cultura albanese: l'aggregarsi di famiglie appartenenti alla stessa stirpe per gruppi all'interno di quartieri che prendono nome dalle chiese, dalla piazza pubblica e dalle medesime famiglie. Il centro abitato si \u00e8 quindi sviluppato su pi\u00f9 quartieri, seguendo la morfologia montuosa del territorio. L'omogeneit\u00e0 sociale, culturale ed etnica degli albanesi si manifest\u00f2 immediatamente con la rapida costruzione delle chiese di rito greco-bizantino e delle prime infrastrutture.\nLe condizioni sfortunate, ma dignitose, dell'esodo iniziale segnarono con caratteristiche definitive gli albanesi impiantati in Sicilia. Ne sono testimonianza le capitolazioni che gli albanesi contrassero con gli ospitanti, dopo qualche anno dal loro insediamento, essendo svanita ogni speranza di ritorno in patria. Quegli strumenti legali e giuridici si rivelarono, anche per le altre colonie albanesi dell'entroterra di Palermo, assai vantaggiosi: oltre a permettere una sistemazione definitiva e a garantire agli esuli una vita tranquilla e laboriosa, privilegiandoli addirittura rispetto agli autoctoni dell'Isola, essi salvaguardarono le loro tradizioni e la loro autonomia.\nEt\u00e0 moderna.\nA partire dal 1532, durante la seconda diaspora albanese, altri gruppi di famiglie provenienti dalla Tessaglia e dalle citt\u00e0 di Corone, Modone e Nauplia in Morea, attuale Peloponneso (vedi arvaniti), si aggiunse ai primi esuli. A tal punto si struttura come comunit\u00e0 autonoma, nell'assetto amministrativo, giuridico, economico, culturale e religioso.\nUna comune volont\u00e0 viene espressa dal comune e dalle famiglie pi\u00f9 rappresentative di dotare la citt\u00e0 di chiese e sedi legate alle istituzioni della societ\u00e0 civile, e di mantenerle e migliorarle nel tempo.\nI fondatori, desiderando mantenersi sempre albanesi, e non volendo confondersi con l'elemento eterogeneo che li circondava da ogni parte, ostacolarono l'accesso ai non albanesi. Per molto tempo non fu permesso ai \"latini\" di risiedere nel paese oltre un determinato periodo di giorni. Per atto espresso nel contratto del 30 agosto 1488, tra gli albanesi e l'arcivescovo di Monreale, le pubbliche cariche dovevano essere occupate dai soli cittadini albanesi di rito greco. Tale privilegio, riconosciuto unicamente agli \"arb\u00ebresh\u00eb\" di Piana degli Albanesi, rimase in vigore fino al 1819, e consent\u00ec agli esuli di difendere le proprie tradizioni etno-linguistiche e soprattutto religiose.\nVerso la prima met\u00e0 del XVIII secolo gli \"arb\u00ebresh\u00eb\" di Piana degli Albanesi avviarono un profondo processo di rinnovamento spirituale e culturale, grazie in modo particolare all'opera di P. Giorgio Guzzetta che fondando l'Oratorio San Filippo Neri (\"Rritiri\") per i sacerdoti celibi di rito bizantino, il Collegio di Maria congiuntamente a Pap\u00e0s Antonio Brancato per la giovent\u00f9 femminile \"arb\u00ebreshe\", e il Seminario Italo-Albanese a Palermo, forn\u00ec un indispensabile sostegno alla salvaguardia dello specifico etnico, religioso e culturale delle comunit\u00e0 siculo-albanesi.\nEt\u00e0 contemporanea.\nI secoli XIX e XX costituirono un notevole progresso della cultura e della letteratura italo-albanese. Sospinta soprattutto dai principi romantici e risorgimentali, una nutrita schiera di intellettuali si interess\u00f2 della storia, della lingua, delle tradizioni poetiche popolari \"arb\u00ebresh\u00eb\", avviando un decisivo processo della storia letteraria Albanese. In questo contesto, Piana degli Albanesi offr\u00ec figure di grande rilievo e personalit\u00e0 come: mons. Pietro Matranga (1807-1855), pap\u00e0s Demetrio Camarda (1821-1882), Giuseppe Camarda (1831-1878), Cristina Gentile Mandal\u00e0 (1856-1919), Giuseppe Schir\u00f2 (1865-1927), Trifonio Guidera (1873-1936), mons. Paolo Schir\u00f2 (1866-1941), p. Nilo Borgia (1870-1942), pap\u00e0s Gaetano Petrotta (1882-1952), pap\u00e0s Marco La Piana (1883-1958), e tanti altri che in diverso modo e con diverse possibilit\u00e0 hanno contribuito all'arricchimento del prezioso patrimonio avito.\nLungo il XIX secolo, inserendosi negli umori rivoluzionari e risorgimentali che preparavano l'unit\u00e0 nazionale d'Italia, Piana degli Albanesi e i suoi abitanti giocarono un ruolo significativo. La loro partecipazione alle fasi pi\u00f9 incisive dei moti risorgimentali siciliani e nazionali si concretizz\u00f2 in un decisivo sostegno politico e militare.\nNel 1860 gli \"arb\u00ebresh\u00eb\" ospitarono nella loro cittadina gli emissari mazziniani Rosolino Pilo e Giovanni Corrao, giunti in Sicilia con il compito di preparare lo sbarco garibaldino. In seguito allo sbarco, Piana degli Albanesi ospit\u00f2 i garibaldini, fornendo loro sostegni logistici, vettovagliamenti e un sicuro riparo strategico; quindi molti albanesi seguirono le campagne militari contro i borboni e alcuni rimasero vittime sul campo di battaglia. Fu cos\u00ec tra i centri che presero parte alla Rivolta della Gancia e agli avvenimenti della spedizione dei Mille denominati Insurrezione di Palermo.\nUn altro momento significativo della storia di Piana degli Albanesi coincise con il movimento dei Fasci Siciliani dei Lavoratori (localmente in albanese: \"Dhomatet e gjindevet \u00e7\u00eb sh\u00ebrbej\u00ebn\"), che verso la fine del XIX secolo interess\u00f2 la Sicilia e, pi\u00f9 in generale, le vicende della politica nazionale. Il Fascio dei lavoratori di Piana degli Albanesi ebbe come guida indiscussa il medico locale Nicola Barbato, tra i pi\u00f9 prestigiosi e colti capi dell'intero movimento in Sicilia.\nIl potente Fascio di Piana degli Albanesi fu tra i pi\u00f9 \u201cpericolosi\u201d e tra i meglio organizzati non solo della provincia di Palermo, ma di tutta l'isola, contando soci su abitanti, con la sezione del movimento di oltre mille donne. Bench\u00e9 soppresso dal governo italiano, allora guidato da Francesco Crispi, anch'egli albanese, il movimento dei \u201cfascianti\u201d continu\u00f2 la sua azione, perpetuando gli insegnamenti di Nicola Barbato e dalla decisione del popolo siculo-albanese.\nCon sentimento popolare gli \"arb\u00ebresh\u00eb\" parteciparono in maniera decisiva fin dal 1878 alla \"Rilindja komb\u00ebtare shqiptare\" (il risorgimento nazionale albanese) e alla questione albanese nella lotta di liberazione dal dominio turco-ottomano, tramite giornali e riviste, comitati e societ\u00e0, e una produzione letteraria di notevole pregio. Si cre\u00f2 un movimento politico-culturale tra gli albanesi della diaspora di Piana degli Albanesi, da parte delle personalit\u00e0 pi\u00f9 attente - religiose e laiche intellettuali - e addirittura un folto gruppo di civili coraggiosi decisi a partire armati per la volta dell'Albania, questi infine fermati dalle autorit\u00e0 civili italiane che non desideravano caduti per una \"causa non loro\".\nNel 1903 fu tenuto a Piana degli Albanesi, dopo quello di Corigliano Calabro e Lungro, il terzo Congresso linguistico d'ortografia albanese, dove vennero dibattuti problemi linguistici, letterari e politici relativi alla situazione albanese, e si cre\u00f2 una Societ\u00e0 Nazionale Albanese, movimenti che contribuirono a porre le basi per il conclusivo congresso linguistico-scientifico panalbanese di Monastir (1908) nel quale fu riformato l'alfabeto moderno albanese.\nCon la proclamazione dell'indipendenza dell'Albania (1912) fece visita alla cittadina il primo ministro del governo provvisorio albanese Ismail Qemali Vlora, rendendo omaggio ai cittadini che tanto avevano supportato la causa dei fratelli albanesi d'oltre Adriatico; seppur si esaur\u00ec o si appag\u00f2 un importante capitolo nella storia culturale della minoranza italo-albanese e venne a cadere un motivo su cui si erano accentrati la tensione ideale e l'impegno culturale dell\"intellighentia arb\u00ebreshe\".\nA partire dal protettorato, la Campagna di Albania (1915-1918) e l'Occupazione italiana dell'Albania (1939-1943), parallelamente alla presenza dei monaci basiliani di Grottaferrata e delle Suore basiliane italo-albanesi, anche alcuni \"arb\u00ebresh\u00eb\" di Piana degli Albanesi operarono nella Madre Patria, adempiendo a traduzioni, alla scuola e alle relazioni fra Italia ed Albania. Rosolino Petrotta (1894-1969), assessore della regione Sicilia e sindaco di Piana degli Albanesi, divenne consigliere del Parlamento di Tirana.\nTra il 1921 e il 1923 venne costruita la diga sul fiume Belice Destro (\"lumi Honi\"), le cui trasformazioni territoriali conseguenti alla realizzazione del lago di Piana degli Albanesi non hanno avuto un riflesso diretto sulla citt\u00e0, se non per la costruzione del nuovo cimitero.\nNel 1924, durante una visita di Mussolini in Sicilia, le alte cariche dello Stato, nel loro soggiorno nella cittadina, rimasero colpite dalla ricchezza e dalla foggia degli abiti di festa delle donne locali, tant'\u00e8 che nel 1928 una delegazione ufficiale di Piana degli Albanesi fu ricevuta al Viminale. In seguito ai fatti venutisi a creare dalla visita del duce, il prefetto Cesare Mori si rec\u00f2 nella cittadina.\nNegli anni venti del Novecento era evidente lo scontro di classe tra i contadini di Piana degli Albanesi da una parte, fervidi antimafiosi dai valori albanesi, e mafiosi e agrari dall'altra. In questo contesto il movimento contadino agiva sullo sfondo di un territorio che circondava il Comune governato da gabellotti e campieri mafiosi. Inquadrato nell'ambito della battaglia contadina per la lotta al latifondo, alcuni dirigenti \"arb\u00ebresh\u00eb\" delle lotte contadine vennero uccisi dalla mafia, seppur in ogni modo essa non riusc\u00ec a radicarsi nel territorio.\nCon la bolla \"Apostolica Sedes\" del 26 ottobre 1937 Papa Pio XI istitu\u00ec l'Eparchia di Piana degli Albanesi per i fedeli italo-albanesi di rito bizantino-greco della Sicilia, riconosciuta anche civilmente dallo Stato italiano il 2 maggio 1939, dopo secoli di difesa del proprio rito, della propria lingua e tradizioni. Essa segn\u00f2 per i siculo-albanesi che vi vennero inclusi una tappa importante per una ripresa oltre che rituale anche delle tradizioni albanesi.\nDal 30 agosto 1941, per regio decreto, il nome Piana dei Greci - - venne modificato in Piana degli Albanesi; dal 25 ottobre anche ecclesiasticamente il nome venne normalizzato in \"Planen Albanensium\". Nell'autunno dello stesso anno il Re d'Italia e d'Albania Vittorio Emanuele III di Savoia visit\u00f2 la cittadina.\nNel 1943 vi fu trasferita la sede del \"Seminario Italo-Albanese\" di Palermo, gravemente danneggiato dai bombardamenti americani nel capoluogo.\nIl 31 dicembre 1944, dalla sede municipale in piazza, cui parteciparono circa 2000 persone, incluso il vescovo con i suoi prelati, venne proclamata la repubblica popolare indipendente di Piana degli Albanesi, durata cinquanta giorni.\nCon lo sbarco degli Alleati in Sicilia, militari americani passarono da Piana degli Albanesi per recarsi a Palermo. All'indomani di questo evento la memoria delle lotte risalenti al socialista Nicola Barbato e ai Fasci dei Lavoratori ridiventa visibile. Nel referendum istituzionale del 2 giugno 1946 Piana degli Albanesi fu uno dei pochi comuni isolani a preferire la repubblica alla monarchia.\nIl 1\u00ba maggio 1947, giorno locale di inizio della quindicina di preghiera alla Odigitria come di tradizione bizantina, nella localit\u00e0 comunale di Portella della Ginestra, il bandito Salvatore Giuliano spar\u00f2 contro i contadini inermi di Piana degli Albanesi, e di alcuni paesi limitrofi, che celebravano la consueta festa del lavoro. Fu la prima strage di mafia dell'Italia repubblicana, in cui morirono quindici persone e altre cinquantasei vennero ferite.\nDopo la seconda guerra mondiale e nel corso degli anni cinquanta e sessanta del XX secolo avvennero un'espansione dell'abitato in contrada San Giovanni (\"Sh\u00ebn Janji\"), la costruzione del viadotto \"te Tocja\" sul fiume Gjoni, la riedificazione del Municipio, vari interventi di restauro su diverse chiese e la costruzione del Preventorio antitubercolare.\nPer tutti gli anni '50 si sono cos\u00ec aggiunte alle sedi delle istituzioni della societ\u00e0 civile createsi nel corso dell'Ottocento nuove sedi a carattere assistenziale in funzione della classe lavoratrice e si \u00e8 avuta una continua manutenzione delle strutture edilizie pubbliche, prevalentemente quelle legate al culto cristiano-bizantino, garantendo cos\u00ec la conservazione delle caratteristiche insediative del centro urbano che si erano ridefinite di volta in volta nel processo storico con significativa coerenza.\nNon ci furono trasformazioni urbanistiche significative del centro storico, sennonch\u00e9 il \"boom\" di quegli anni stravolse e svil\u00ec alcuni complessi abitativi e la fisionomia stradale della cittadina antica, con la distruzione di numerosissime pavimentazioni a scalinate originali e la perdita di monumentali fontane in pietra, totalmente sostituite dal cemento e dall'asfalto.\nPer il cinquecentenario della dipartita di Giorgio Castriota Scanderbeg (1968) si svolse tra Palermo e Piana degli Albanesi il V\u00b0 Convegno Internazionale di Studi Albanesi.\nNel 1988, in occasione del cinquecentenario della sua fondazione, fu tenuto a Piana degli Albanesi un Congresso Internazionale di studi albanesi.\nIl 3 novembre 2021, nell'incontro istituzionale con la comunit\u00e0 albanese di Roma e Sicilia, la citt\u00e0 di Piana degli Albanesi ha ricevuto in vista ufficiale il capo di stato d'Albania Ilir Meta.\nNel corso del tempo gli abitanti, grazie alla loro tenacia e alle proprie istituzioni culturali, sociali ed economiche, hanno mantenuto inalterata la propria originaria identit\u00e0 etnico-linguistica e religiosa, conservato gelosamente le proprie radici culturali quali la lingua, il rito, i caratteristici costumi femminili riccamente ricamati, gli usi e le tradizioni.\nAncor oggi \u00e8 inalterato l'attaccamento alla tanto amata madre patria, sempre vivo nelle popolazioni italo-albanesi.\nSimboli.\nLo stemma del comune di Piana degli Albanesi \u00e8 cos\u00ec descritto dallo statuto comunale: \nIl gonfalone del comune di Piana degli Albanesi \u00e8 un drappo rettangolare a fondo azzurro con al centro un tondo ornato di ricami in oro riproducenti la scritta in latino \"\" e caricato dello stemma. Il gonfalone \u00e8 disciplinato dalle disposizioni statutarie del comune.\nLo stemma del comune \u00e8 lo stesso stemma d'Albania, cio\u00e8 aquila nera bicipite in campo rosso, con le spighe tra gli artigli dell'aquila e sotto le iniziali N.P.A.C.(). In qualche antico stemma invece trovasi le iniziali S.P.Q.A. ().\nIn origine lo stemma era costituito da due spighe unite per mezzo di un nastro a nodo con una stella a otto punte nella parte superiore e con l'acronimo S.P.Q.A., ovvero N.P.A.C. Tale stemma si pu\u00f2 vedere in pietra locale nelle fontane pi\u00f9 antiche, come quella della \"Fusha e Pontit\" (1765), e sulla porta laterale della Chiesa di San Giorgio Megalomartire, l'antica Matrice. In seguito si \u00e8 sempre adoperata l'aquila bicipite albanese bicoronata, con le spighe tra gli artigli, la stella a otto punte e l'iscrizione N.P.A.C.\nNella ex sede del municipio sita in piazza Vittorio Emanuele, oggi sede della biblioteca comunale \"G. Schir\u00f2\", \u00e8 presente lo stemma in pietra con al centro la figura di Giorgio Castriota Scanderbeg. Il comune adotta nei documenti anche una variante dello stemma. Tipico e riscontrabile facilmente, specialmente nelle targhe delle autovetture, \u00e8 l'adesivo del comune riproducente lo stemma su fondo rosso e le scritte bilingui del nome della cittadina. Secondo quanto riportato dallo Statuto del comune di Piana degli Albanesi, il comune ha un proprio inno in albanese.\nMonumenti e luoghi d'interesse.\nIl centro antico del paese interpreta lo stile costruttivo tardo-medievale, cinquecentesco e seicentesco, rispecchiando gli status sociali e le condizioni economiche dell'epoca in cui sorse l'insediamento. Sulla base dei documenti, ad oggi disponibili, \u00e8 possibile supporre che gli \"arb\u00ebresh\" fondatori di Piana degli Albanesi, dopo quasi un secolo di permanenza nel luogo, abitassero in case costruite secondo schemi architettonici pi\u00f9 medievali che cinquecenteschi, ne \u00e8 testimonianza l'uso di archi in pietra e di volte a botte. Allontanatisi in un certo senso dall'arte bizantina, gli \"arb\u00ebresh\u00eb\" decisero di conferire al paese caratteristiche urbanistico-architettoniche che guardavano probabilmente alla citt\u00e0 di Monreale nel cui territorio e giurisdizione ricadevano le terre loro assegnate.\nLe strade urbane sono strette e costituite da scalinate (\"shkall\u00ebt\") e dal vicinato (\"gjiton\u00ec\"), lo spazio fisico luogo di aggregazione antistante le abitazioni, ad eccezione della strada principale (\"udha/dhromi i madh\"), l'asse longitudinale ampio e rettilineo di Corso Giorgio Kastriota che si stende da nord a sud-est, e sul quale si arriva entrando nel paese. Il tessuto dell'area centrale \u00e8 costituito da grossi lotti irregolari e da una trama viaria curvilinea tardo-medievale, spesso accidentata, con rampe gradinate. Il centro di aggregazione per eccellenza, luogo reale e simbolico di incontro, comunicazione e informazione, con funzione regolatrice, \u00e8 la Piazza Grande, ossia Piazza Vitt. Emanuele (\"Sheshi i Madh\"), con la vecchia sede del municipio e le \"quinte secentesche\" costituite dalla fontana \"Tre Kanojvet\" e dalla chiesa-santuario di Maria SS. Odigitria.\nIl patrimonio artistico e monumentale di Piana degli Albanesi \u00e8 fondamentalmente percorso da due stili, o meglio da due culture: quella barocca, la cui esistenza si \u00e8 protratta sino agli inizi del Novecento, e quella bizantina, esistita sempre a livello latente e con periodi di piena espressione. I due stili hanno avuto momenti di fusione con esiti singolari. L'arte bizantina, quali erano legati gli esuli Albanesi, non viene abbandonata, anzi la sua influenza si fonde nell'orbita delle caratteristiche architettonico-urbanistiche.\nTra la fine del Cinquecento e la prima met\u00e0 del Seicento, principalmente, fu realizzato quanto vi \u00e8 oggi di maggiore interesse artistico-architettonico: chiese, fontane, palazzi e assetto del centro storico. In questo periodo fu il barocco meno capriccioso e privato delle esasperazioni decorative lo stile che si afferm\u00f2, e una personalit\u00e0 su tutte incise profondamente quegli anni, quella di Pietro Novelli, architetto e pittore monrealese, molto attivo nella colonia siculo-albanese.\nNei secoli successivi, tra il Settecento e l'Ottocento, non si registrarono che aggiunte e completamenti compatibili con la conformazione ormai assestata con le sempre pi\u00f9 esigue risorse finanziarie disponibili.\nNel secondo dopoguerra sono state operate trasformazioni urbanistiche e architettoniche, non sempre rispondenti a canoni culturalmente e scientificamente corretti, che hanno prodotto in alcuni casi danni irreversibili. Parallelamente, per\u00f2, si \u00e8 registrata una attenzione particolare per l'arte bizantina. Anche negli anni '80 e '90 si \u00e8 consolidata una maturazione culturale, una maggiore consapevolezza del valore della memoria e del \"documento\", largamente inteso, che ha favorito in svariati ambiti lo sviluppo artistico.\nArchitetture religiose.\nChiese.\nSorge ai piedi del Monte Pizzuta, poco distante dal centro abitato. Costruita in onore della Vergine nel 1488, anno in cui furono stipulati \"I Capitoli di fondazione\", la cui immagine era giunta in Sicilia con i primi esuli albanesi e che avrebbe indicato l\u00ec vicino il luogo dove la comunit\u00e0 albanese avrebbe dovuto insediarsi.\nA pianta quadrata, con abside rivolto a oriente e un altare centrale del XVIII secolo, in marmi mischi, custodisce una immagine su tela della Madonna Odigitria, opera del 1612 di Pietro Antonio Novelli, padre del pi\u00f9 celebre pittore monrealese. La chiesa custodisce una lapide, posta nell'ingresso centrale, che rammenta ai visitatori le vicende dell'insediamento.\nIn due diversi periodi dell'anno, ossia a maggio e ad agosto, per tradizionale devozione secolare gli \"arb\u00ebresh\u00eb\" si recano prima dell'alba in questo santuario sacro per partecipare alla Divina Liturgia e infine intonare rivolti verso l'Albania canti sacri e popolari nostalgici per la Madre Patria.\nEdificata nel 1493, \u00e8 la pi\u00f9 antica del centro urbano. Si accede alla chiesa mediante una scalinata che, prima della costruzione del convento adiacente avvenuta nel 1716, scendeva direttamente in piazza.\nCostituito da un'unica navata, con volta a botte, troneggia un affresco di San Giorgio in gloria, opera settecentesca di Cristodoro. Chiusa ad ovest da un'abside sul cui catino un affresco neo-bizantino di Josif Droboniku raffigura Cristo Pantocratore, riportante la scritta albanese \"\", la chiesa possiede un ampio patrimonio iconografico contemporaneo.\nAssai pregevole \u00e8 il gruppo scultoreo di San Giorgio, titolare della chiesa, che trafigge con la sua lancia il drago, simbolo del male. Opera di Jeromus Bagnasco, il quale si ispira alla raffigurazione in argento della fibula del costume femminile albanese, \"brezi\". La chiesa \u00e8 arricchita da numerose icone di iconografi contemporanei dei Balcani e locali.\nSituata nel Corso Giorgio Kastrota, vi si accede mediante una gradinata in stile tardo-barocca. La facciata \u00e8 abbellita da mosaici.\nL'interno, a tre navate separate da due file di sette colonne di marmo ed archi a tutto sesto, contiene un'imponente iconostasi lignea, la pi\u00f9 grande di Sicilia, con icone del monaco cretese Manusaki, che ricopre le tre absidi. Arricchiscono le pareti laterali della cattedrale affreschi dell'iconografo greco Eleuterio Hatsaras e trittici di icone che raffigurano la vita della Vergine, le feste principali e i padri della Chiesa ortodossa, quella centrale da affreschi del Katzaras raffiguranti feste Despotiche.\nTra il 1641 ed il 1644, il monrealese Pietro Novelli esegu\u00ec gli affreschi delle absidi. L'opera pi\u00f9 antica e di maggior rilievo artistico \u00e8 l'icona della Madre di Dio con il Cristo di scuola senese del 1500, dipinta con tempera all'uovo. Sulla parete destra dell'entrata principale si trova una pala raffigurante San Demetrio e San Nestore, e il sepolcro del Servo di Dio P. Giorgio Guzzetta, illustre personalit\u00e0 arb\u00ebresh\u00eb vissuta intorno al XVIII secolo, che difese il rito orientale.\nDal 1784 la chiesa fu sede del vescovo ordinante di rito greco-bizantino in Sicilia. Fino al 1924, in Piana degli Albanesi, la chiesa di San Demetrio era la sola parrocchia con un Collegio di quattro pap\u00e0s.\nFu ricostruita ed ampliata nel XVII secolo su progetto di Pietro Novelli. L'interno conserva ancora oggi tale struttura, l'unica a pianta centrale con un'ampia cupola.\nIn esso si conserva la grandiosa artistica statua della vergine Odigitria sorretta da due monaci, realizzata verso la fine del Seicento, in legno stuccato e dorato. Incassato nella statua si trova la venerata icona dell'Odigitria, portata dall'Albania nel XV secolo dagli esuli albanesi fondatori di Piana degli Albanesi.\nDi molto pregio \u00e8 anche l'antica icona bizantina del XVI secolo, raffigurante la dormizione di Maria Vergine. Nelle navate laterali si trovano due piccole iconostasi e quattro altari in marmo rosso Kumeta con antichi stemmi delle famiglie albanesi Schir\u00f2, Matranga, Schiad\u00e0.\nComunemente detta \"S\u00ebndu Viti\", \u00e8 un esempio dell'arte tardo-barocca del paese, ricca di fregi, di altari intarsiati in marmi policromi. La chiesa, appartenente inizialmente ai fedeli di rito bizantino, fu ceduta da questi ai latini. Possiede una grande scalinata barocca che risalta il portale settecentesco, composto dalle statue marmoree di S. Pietro e S. Paolo, da due putti e un medaglione.\nLa chiesa ha tre navate, cupola, e un'abside; nell'unica cappella laterale, poich\u00e9 l'altra \u00e8 stata adibita a sacrestia, si conservano importanti opere d'arte: la statua dell'Immacolata e la statua di S. Vito Martire.\nFu eretta sul luogo dove gi\u00e0 esisteva una chiesetta dedicata allo stesso santo. La chiesa ha particolare rilievo artistico per le pregevoli icone del Seicento e del Settecento dell'iconostasi.\nHa una facciata semplice ad archetti pensili, tetto a spioventi con rosone e robusta torre campanaria. Ad una sola navata, le pareti sono arricchite da icone di scuola cretese e siculo-albanese del Settecento, che si differenziano dalle altre per l'uso di una tempera grassa e per il fondo in argento a mecca.\nAnnessa alla chiesa vi \u00e8 la sede eparchiale dell'Eparchia di Piana degli Albanesi e, dal 1945, il Seminario Italo-Albanese gi\u00e0 in Palermo.\nRimaneggiata nel tempo, il sacerdote Pap\u00e0s Antonino Costantino, nel 1741, proprietario della chiesa di S. Venanzio, la don\u00f2 alla Confraternita del Rosario. Fornita di iconostasi, \u00e8 abbellita da mosaici e icone in stile bizantino.\nNel mese di ottobre, dedicato alla Madonna del Rosario, vi si svolgono importanti funzioni religiose in albanese (\"Moi i Otuvrit\").\nEdificata nel 1562 per volere del sacerdote Pap\u00e0s Teodoro Parrino, \u00e8 l'unica che ha mantenuto l'altare ad oriente cos\u00ec come \u00e8 in uso nell'architettura bizantina.\nLa chiesa, a forma di croce greca mancante di un braccio, nasconde l'altare con una semplice iconostasi da cui emerge dal Vima un affresco del XVI secolo raffigurante la Madonna con S. Giovanni Battista e l'Arcangelo Gabriele, a cui sono molto devoti gli albanesi. Le pareti laterali sono abbellite da due mosaici di Michele Dixitdomino, che raffigurano S. Caterina d'Alessandria e S. Antonio il Grande, e icone bizantine con scene bibliche.\nFu restaurata, con la costruzione degli annessi locali, nella prima meta del XX secolo da Papa Sotir Prence, sacerdote albanese esule dalla dittatura atea in Albania. Quando fu eretta, la chiesa venne intitolata alla Madonna di Loreto, ma cambi\u00f2 l'intitolazione nel 1644, quando venne realizzato da Pietro Novelli un affresco di sant'Antonio abate, oggi conservato nella chiesa di San Giorgio. I locali attigui ad uso parrocchiale sono sede della branca scout AGESCI di Piana degli Albanesi.\nNota come \"Patret\" per l'attiguo Convento, l'interno presenta una forma anomala, una navata centrale e una navata destra. L'altare in marmo quadrato bizantino, sorretto da quattro colonne che rappresentano i quattro Evangelisti, \u00e8 preceduta come dai canoni bizantini da un'iconostasi, con icone di Josif Droboniku.\nRilevanti sono le opere del Novelli, una tela raffigurante San Pietro liberato e l'affresco dell'Annunciazione del 1646 nell'abside, ultima opera dell'artista, eseguito per interessamento del sacerdote Pap\u00e0s Tommaso Petta.\nEdificata nella prima met\u00e0 degli anni '50 e situata alla sommit\u00e0 dell'omonima collinetta, in una invidiabile posizione panoramica che domina tutta al valle di Piana degli Albanesi, \u00e8 inserita in un complesso edilizio-monumentale gestito dai monaci basiliani italo-albanesi, che fanno capo alla Badia di Grottaferrata.\nIn un originale stile neo-bizantino, l'esterno presenta marmi locali, maioliche con i quattro evangelisti e un mosaico raffigurante la Vergine col bambino. L'interno, a una navata, \u00e8 arricchito dal mosaico del Cristo Pantocratore benedicente, da un iconostasi in marmi mischi, opera dell'artista locale Spiridione Marino, e da icone.\nChiese e cappelle rurali.\nOltre alle chiese urbane, vi \u00e8 gran numero di cappelle e chiese rurali che in genere prendono il nome dalla contrada in cui si trovano. Molte di queste cappelle rurali, la cui costruzione \u00e8 di difficile datazione, esistono tuttora.\nEdicole sacre.\nNumerose edicole votive sono erette nel centro urbano. Le edicole sacre di Piana degli Albanesi testimoniano la forte tradizione religiosa orientale della popolazione e rappresentano veri e propri luoghi di culto. La maggior parte non si \u00e8 conservata, alcune si trovano in uno stato di mediocrit\u00e0 strutturale ed estetico; altre ancora conservano affreschi della scuola del Novelli.\nSono state censite trentaquattro edicole dedicate prevalentemente alla Madonna Odigitria, le altre sono andate perdute. Un'altra tipologia comprende le edicole realizzate sul prospetto delle case per devozione delle famiglie albanesi. Molte di queste sono andate distrutte dopo il rifacimento dei prospetti delle abitazioni, quando sono state operate trasformazioni non rispondenti ai giusti canoni. Molteplici sono quelle riportanti scritte in albanese, di solito \"Falem M\u00ebri\" (Ave Maria). Alcune presentano ricche decorazioni in marmo Rosso Kumeta. Una delle particolari edicole \u00e8 quella inserita su un masso denominato Pietra di Maria (\"Guri i t\u00eb mjer\u00ebs Mas Mar\u00ebs\").\nAltri edifici sacri.\nSorse addossato alla preesistente chiesa dedicata a Maria Santissima Odigitria, ricostruita, poi, su disegno di Pietro Novelli (XVII secolo). Il Collegio di Maria accoglie le suore Collegine cattoliche osservanti il rito bizantino.\nFu fondato nel 1733 ad opera di zelanti sacerdoti, da Pap\u00e0s Antonio Brancato con la cooperazione del Servo di Dio Padre Giorgio Guzzetta, che tenevano molto alla formazione delle ragazze del paese, visto che per i ragazzi si era provveduto attraverso la fondazione dell'oratorio S. Filippo Neri, che era preludio dell'opera pi\u00f9 vasta del Seminario Italo-Albanese di Palermo.\nNel corso dei secoli le suore Collegine, insieme alle giovani studentesse, hanno coltivato l'arte del ricamo patrio, sia dei costumi femminili che per i paramenti sacri, inoltre, le suore \"arb\u00ebreshe\" hanno aperto scuole di ogni ordine e grado. Alla scuola di stampo antico, che ha formato schiere di generazioni di ragazze provenienti da tutte le comunit\u00e0 albanesi di Sicilia, le religiose hanno sostituito quelle legalmente riconosciute e poi quelle paritarie. La scuola media risale al 1953-1954 ed \u00e8 stata chiusa nel 1968 quando \u00e8 subentrata quella statale. Negli anni sessanta emerse l'esigenza di dar vita ad una scuola superiore locale, l'apertura nel 1962 dell'Istituto Magistrale L.R. \u201cPadre Giorgio Guzzetta\", tuttora funzionante. Continua, fin dalle origini, l\u2018attivit\u00e0 della scuola dell'infanzia.\nLa comunit\u00e0 collegina ha dato un valido contributo alla storia della chiesa italo-albanese di Sicilia, sia nella conservazione del rito bizantino, sia nel versante della cultura e dell'insegnamento, un contributo che continua tuttora.\nCollegato alla chiesa di San Nicola e annesso, peraltro, alla sede della Eparchia di Piana degli Albanesi, costituisce un polo di grandissimo interesse culturale e storico. Sono di particolare importanza il museo, la biblioteca e l'archivio diocesano.\n\u00c8 attivo dal 1950 in Piana degli Albanesi, dopo che la sua sede storica in Palermo fu bombardata e gravemente danneggiata dagli aerei americani nel secondo conflitto mondiale. Il venerabile Seminario Italo-Albanese di Palermo (1734), sito nell'omonima via del centro storico, fu fucina dei pi\u00f9 grandi religiosi e intellettuali \"arb\u00ebresh\u00eb\".\nNel salone di rappresentanza del Seminario hanno trovato collocazione un busto dello scultore Ignazio Marabitti raffigurante padre Giorgio Guzzetta, fondatore del Seminario Italo-Albanese, e la tela ottocentesca di grandi dimensioni, dipinta ad olio di A. D'Antoni e raffigurante San Nicola di Mira in paramenti vescovili orientali che dona i suoi averi ai poveri. I paramenti indossati in questo quadro da San Nicola ed il pastorale sono custoditi presso il Museo Eparchiale di Piana degli Albanesi.\nDi recente avvio di un progetto di fondazione del Centro Polivalente di Cultura Albanese, presso di esso allocato, che costituir\u00e0 di fatto il nucleo operativo pi\u00f9 importante, sul territorio nazionale, per lo studio, la ricerca e l'attivit\u00e0 di documentazione, divulgazione e promozione della identit\u00e0 della etnia albanese.\nLuogo di spiritualit\u00e0 cristiana cattolica di rito orientale, \u00e8 affidato ai monaci basiliani (\"kallogj\u00ebrit\" o \"murgjit\") dell'Abbazia territoriale di Santa Maria di Grottaferrata, i quali provengono dalle comunit\u00e0 italo-albanesi.\nSorto per iniziativa dell'onorevole italo-albanese Rosolino Petrotta, avendo acquistato nel 1949 la grande propriet\u00e0 dall\"arb\u00ebresh\" Sclizzi, da cui proviene il toponimo della contrada e quindi della struttura religiosa, dopo esser stata istituto per gli orfani dei contadini, i basiliani vi avevano impiantato una scuola agraria per i figli dei lavoratori agricoli. I monaci basiliani, su opera di P. Gabriele Lo Greco, P. Filippo Renda, dell'arciprete Gjergji Schir\u00f2 nativi del luogo, e P. Benedetto di Santa Sofia d'Epiro, in accordo con il comune, accolsero qui i numerosi albanesi profughi che negli anni '90, dopo lo sbarco della Vlora, si rifugiarono in Italia.\nIl monastero possiede una piccola biblioteca relativa alla fede e spiritualit\u00e0 greco-cattolica e alla cultura albanese, e ospita nei suoi locali il laboratorio artistico del mosaicista, iconografo e scultore \"arb\u00ebresh\" Spiridione Marino.\nEdifici religiosi soppressi.\nAltri edifici religiosi, soppressi a causa delle confische dei beni degli enti religiosi del 1866, si trovano nel centro storico di Piana degli Albanesi e rivestono un alto valore culturale per il vissuto sociale della comunit\u00e0:\nAnnesso alla Parrocchia di San Giorgio, sorse per opera del Servo di Dio Padre Giorgio Guzzetta nel 1716 per i sacerdoti celibi di rito bizantino, i quali dal 1759 arricchirono la chiesa di decorazioni e di affreschi.\nL'Oratorio funzion\u00f2 fino alla soppressione del 1866; l'ultimo sacerdote, morto nel 1900, fu pap\u00e0s Filippo Guzzetta. Oggi \u00e8 sede del Museo civico etno-antropologico; una piccola parte \u00e8 ancora legata ai locali per uso parrocchiale della chiesa.\nAccanto alla Parrocchia omonima, nacque dopo il 1673 quando Benef. Francesco Petta ne cedeva l'uso ai Padri Cappuccini.\nDiventato, dopo la soppressione del 1866, un Ricovero di agricoltori invalidi amministrato da un'apposita commissione, fu diretto dalle suore basiliane italo-albanesi. Oggi i locali sono per uso parrocchiale della chiesa e, spesso, della branca scout di Piana degli Albanesi.\nInoltre, i locali annessi alla Chiesa Madonna del Rosario, adesso disabitati e di propriet\u00e0 privata, prima della loro confisca e vendita, erano in uso dalla comunit\u00e0 religiosa ivi presente.\nArchitetture civili.\nIl contesto urbano di Piana degli Albanesi \u00e8 punteggiato da numerosi palazzi di notevole interesse architettonico. Alcuni degli edifici storici pi\u00f9 significativi (Ospedale, Albergo Ricovero per gli agricoltori, Teatro, Mulini, Palazzo Manzone) sono stati descritti dallo storico \"arb\u00ebresh\" Giorgio Costantini (1838 - 1916), che nel 1915 scrisse una \"Monografia di Piana dei Greci\".\nIl centro storico \u00e8 collegato alla nuova zona cittadina in contrada \"Sh\u00ebn Jani\" da un imponente viadotto costruito sul fiume \"Gjoni\", in zona Tozia (\"Tocja\"), dall'ingegnere Mario Umilt\u00e0 (1950), per volere dell'onorevole \"arb\u00ebresh\" Rosolino Petrotta (1894 - 1969). Sempre su volere di Petrotta fu costruito in quegli anni, alle pendici di Pizzo Garrone in contrada Ogiditria, ai piedi del monte Pizzuta, un grande complesso architettonico a tre elevazioni, inizialmente nuovo ospedale di Piana degli Albanesi (Preventorio, \"Privinturi\"), poi abbandonato, e da poco struttura destinata ad attivit\u00e0 residenziale per anziani non autosufficienti Residenza Sanitari Assistenziale (R.S.A.) di Piana degli Albanesi con necessit\u00e0 di cure integrate sanitarie e socio-sanitarie.\nTra le attuali architetture civili si menzionano: il Palazzo Manzone (\"Pallaci Mancuni\"), in zona \"Sheshi\"; l'Ospedale (\"Spitalli\") in Corso Kastriota; la Casa del Vicario Foraneo (\"Shpia e Vikarit\"), in zona \"Sheshi\"; la Sede Municipale del Comune (\"Bashkia\"), in contrada \"Sh\u00ebn Jani\"; la ex-pretura, oggi sede del Giudice di Pace (\"Gjykat\u00ebsi p\u00ebr Paqen\") in Corso Kastriota; la Scuola elementare Skanderbeg (\"Skolla fillore Sk\u00ebnderbeu\") in contrada \"Sh\u00ebn Jani\"; la Scuola materna M. SS Odigitria\" (\"Skolla f\u00ebmij\u00ebsh Sh\u00ebn M\u00ebria e Dhitrjes\") e la Scuola media Demetrio Camarda (\"Skolla e mesme Dhimit\u00ebr Kamarda\"), in contrada \"Guri Mas Mar\u00ebs\"; l'Auditorium Portella della Ginestra (\"Auditori Purtelja e Jinestr\u00ebs\"), nei pressi dell'ex-\"Ghurghu\" (piccolo lago di raccolta delle acque del Gjoni al disotto del Ponte Tozia); la ex sede comunale (\"Bashkia e vjet\u00ebr\"), oggi biblioteca comunale \"Giuseppe Schir\u00f2\"; il Museo civico Nicola Barbato, sito nell'ex-Oratorio S. Filippo Neri, contrada San Giorgio. Uno degli antichi mulini cittadini, in piazza San Rocco (\"Sh\u00ebn Rroku\"), \u00e8 oggi trasformata in un'autofficina. La grande ed elegante struttura del cine-teatro ed ex Carcere mandamentale (\"Kine-teat\u00ebri e F\u00eblaqi\") in corso Kastriota \u00e8 abbandonato.\nFontane.\nLe tipiche fontane (\"kronjet\", \"kroi/krua\" al sing.) in pietra locale, distribuite nei quartieri del centro storico, contribuiscono ad arricchire il patrimonio artistico di Piana degli Albanesi e costituiscono un'importante testimonianza storica. Oltre ad assolvere al loro compito di rifornimento idrico, con la raccolta delle acque attraverso le brocche (\"nzirotet\"), erano un luogo sociale dove si ritrovavano gli abitanti del quartiere, e quanti di passaggio, a discutere e a scambiarsi notizie e informazioni.\nTra le molteplici fontane, di particolare importanza vi sono:\nMasserie.\nNel territorio collinoso del comune di Piana degli Albanesi si possono scorgere tredici masserie, aziende agricole di medie dimensioni condotte da un massaio. Le masserie, comprensive di podere, casa colonica e servizi, erano destinate ad uso abitativo di proprietari baroni e massari. Questi sistemi di edilizia rurale ebbero inizio a partire dal Seicento, e si sviluppavano in genere perimetralmente lungo un ampio cortile ai cui lati erano poste, fino alla prima met\u00e0 del XX secolo, le abitazioni dei contadini, i granai, i depositi di derrate alimentari e le stalle; e in alcune di esse, come a \"Duku\" e \"Rrusela\", si trovano chiese rurali.\nLe colture prevalenti erano, e in gran parte lo sono ancora, i seminativi e i vigneti, oltre agli allevamenti di bovini e ovini. La costruzione era generalmente in muratura portante con frequente uso di archi in blocchi di pietra calcarea. La casa padronale, posta al primo piano, dominava tutta la masseria e presentava rifiniture pi\u00f9 accurate, come il pavimento in cotto, mentre nel resto della costruzione la pavimentazione era in lastricato di pietra. Solo alcune delle tredici masserie pervenute sono riuscite a mantenere uno stato di conservazione soddisfacente. Dove sono state eseguite ristrutturazioni, le masserie hanno sub\u00ecto profonde modificazioni che in qualche caso ne hanno stravolto l'impianto originario.\nQuesti piccoli centri di vita agricolo-pastorale hanno perso dopo la riforma agraria del secolo scorso gran parte della loro importanza. Alcune sono in semi stato d'abbandono, ma molte altre ancora in funzione e divise in minipropriet\u00e0 tra gli \"arb\u00ebresh\u00eb\" degli ex feudi o trasformate in aziende agrituristiche. Le masserie prendono in genere il nome dalla contrada in cui sono ubicate.\nAltre masserie, adiacenti al territorio comunale, appartengono storicamente e tradizionalmente alla comunit\u00e0 di Piana degli Albanesi: Masseria Kaggio (\"Masaria Haxhi\"); Masseria Montaperto (\"Masaria M\u00ebndhapert\"); Masseria Manali (\"Masaria Manali\"); Masseria Duccotto (\"Masaria Dukoti\"); Masseria Lupotto (\"Masaria Llupoti\"); Casa dell'Aquila (\"Shpit\u00eb i Aikull\u00ebs\").\nAltro.\nDiversi monumenti decorano piazze e vie di Piana degli Albanesi: il monumento ai caduti della Prima Guerra Mondiale - inaugurato nel 1921 - insieme al monumento ai caduti della Seconda Guerra Mondiale, di Spiridione Marino (1997), situati in Piazzetta Vito Stassi \"Karushi\", prospiciente la Cattedrale di San Demetrio; il busto di Giorgio Castriota Scanderbeg, opera di Odhise Paskali e dono della Repubblica Popolare Socialista d'Albania nel 1968, posto nuovamente dal 2014 all'interno della Villa Comunale Albania (\"Kopshti i Bashkis\u00eb Shqip\u00ebria\") e gi\u00e0 conservata nella Biblioteca comunale G. Schir\u00f2; la statua marmorea di Madre Teresa di Calcutta, nota religiosa albanese, opera dello scultore \"shqiptar\" Hysen\nPirgu (2006), all'interno della Villa Comunale; il monumento bronzeo di padre Giorgio Guzzetta, l'Apostolo degli Albanesi di Sicilia sito in piazza Vittorio Emanuele e opera dell'artista locale \"arb\u00ebresh\" Spiridione Marino (2009).\nUn antico monumento, il Cippo di Garibaldi, inaugurato il 29 maggio 1910 alla Madonna dell'Udienza (posta ai limiti dell'abitato di Piana degli Albanesi in direzione est-sud), oggi in cattivo stato di mantenimento, ricorda il punto in cui Giuseppe Garibaldi fece sosta, grazie agli aiuti degli \"arb\u00ebresh\u00eb\", prima di arrivare a Palermo.\nEsistono molti punti panoramici cittadini (\"Sheshi\", \"Shkembi\", \"Sh\u00ebn M\u00ebria e Dhitrjes te mali\", ecc.) e un Parco sub-urbano.\nIn localit\u00e0 Portella della Ginestra, sul luogo della tragedia (1947), sorge un memoriale costituito da numerose iscrizioni incise su pietre locali di grandi dimensioni, poste attorno al \"Sasso di Barbato\", dal nome del socialista italo-albanese Nicola Barbato da Piana degli Albanesi, fondatore e dirigente dei Fasci siciliani dei Lavoratori.\nSiti archeologici.\nA pochi chilometri a sud da Piana degli Albanesi, in Contrada Sant'Agata (\"Sh\u00ebnt Arhta\" in \"arb\u00ebresh\"), \u00e8 situato un antico insediamento denominato Pirama, rilevante necropoli paleocristiana di et\u00e0 tardo-romana, attualmente soggetta al centro di ricerca archeologica. L'importante scoperta ha dato un'ulteriore conferma della produttivit\u00e0 culturale antica e moderna del territorio. I reperti, scoperti nel 1988, non hanno ancora trovato spazio nei musei archeologici regionali e sono stati dislocati provvisoriamente dal Museo Regionale Archeologico di Marineo presso i locali, dal 1991, del Museo Archeologico Regionale di Palermo Salinas.\nAree naturali.\nIl lago di Piana degli Albanesi (\"liqeni i Hor\u00ebs s\u00eb Arb\u00ebresh\u00ebvet\"), realizzato sbarrando il corso del fiume Belice Destro (\"lumi Hon\u00eb\"), nel territorio del comune di Piana degli Albanesi, \u00e8 uno dei pi\u00f9 antichi laghi artificiali d'Italia. Costituitosi nel 1923 con finanziamenti S.G.E.S., oggi ENEL, l'uso prevalentemente \u00e8 idroelettrico e solo in via secondaria le acque vengono adoperate a scopo irriguo e per l'approvvigionamento idrico della cittadina e della citt\u00e0 di Palermo.\nIl bacino imbrifero ha una superficie totale di 45,10\u00a0km\u00b2. Il lago occupa, alla quota di massimo invaso (612 m s.l.m), una superficie liquida di 3,78\u00a0km\u00b2, per ua capacit\u00e0 utile massima di 39,9 Mm3, ed una utile di 33 Mm3, presenta una profondit\u00e0 massima di 35,8 metri ed una media di 10,6 metri.\n\u00c8 una delle aree di pregio ambientale affidato in gestione al WWF Italia. L'Oasi WWF Lago di Piana degli Albanesi occupa un'area di 70 ettari nella parte pi\u00f9 settentrionale del lago; \u00e8 nata nel 1999 a seguito della cessione in comodato d'uso al WWF Italia di terreni di propriet\u00e0 Enel. Il lago, dal punto di vista paesaggistico e turistico, costituisce un'oasi che, insieme a lingua, rito e costumi d'appartenenza, \u00e8 uno degli elementi ambientali pi\u00f9 rappresentativi di Piana degli Albanesi.\nLa \"riserva naturale orientata Serre della Pizzuta\" \u00e8 un'area protetta del dipartimento regionale di Sicilia, situata nel territorio comunale di Piana degli Albanesi ed istituita con Decreto Assessoriale 744/44 del 10 dicembre 1998. \u00c8 affidata all'Azienda Forestale della Regione Siciliana e gestita dall'Ispettorato Ripartimentale delle foreste.\nL'area ha superficie a terra di 414,37 ha. Presenta altezza massima a metri 1333 con il monte Pizzuta, a seguire Maja e Pelavet (m 1279) e Costa di Carpineto (m 1188).\nNella grotta del Garrone il peculiare microclima ha favorito la sopravvivenza di felci molto rare per l'isola: la lingua cervina (\"Phyllitis scolopendrium\") e la scolopendria emionitide (\"Phyllitis sagittata\").\nSociet\u00e0.\nEvoluzione demografica.\nLe ricerche storiografiche non sono ancora riuscite a precisare il numero dei profughi albanesi giunti verso la fine del XV secolo. L'edificazione del casale fu pertanto relativamente rapida, tanto che a questo primo gruppo si aggiunsero, tra il 1532 e il 1534, altri profughi albanesi provenienti da Corone e Modone. La crescita sia demografica che economica fu costante, ci\u00f2 dovuto anche all'arrivo costante di nuovi nuclei di esuli albanesi che si stabilirono nella cittadina.\nL'epidemia del 1624 che si abbatt\u00e9 in Sicilia e le continue carestie infierirono sullo sviluppo demografico. Uno dei momenti pi\u00f9 critici si ebbe verso la fine del XVII secolo, quando un folto gruppo di \"arb\u00ebresh\u00eb\" decise di trasferirsi con le proprie famiglie nel vicino feudo di Santa Cristina, di propriet\u00e0 dell'Arcivescovado di Palermo, per edificarvi un nuovo casale. Lo spostamento interess\u00f2 pi\u00f9 di un centinaio di albanesi, i cui nomi sono indicati nei capitoli approvati nel 1691.\nCon maggiore evidenza si riscontra dal Settecento sino all'Unit\u00e0 d'Italia un positivo incremento demografico, sino ad arrivare, seppur colpita dal fenomeno dell'emigrazione verso le Americhe o gli stati europei, al picco della popolazione nella prima met\u00e0 del '900. Dalla seconda met\u00e0 del XX secolo la popolazione si mantiene abbastanza stabile.\nEtnie e minoranze straniere.\nSecondo i dati ISTAT al 31 dicembre 2020 la popolazione straniera residente era di 465 persone. Le nazionalit\u00e0 principali erano:\nUna florida comunit\u00e0 albanese d'Albania di recentissima immigrazione, post caduta del regime comunista del 1990, convive ed \u00e8 bene integrata nel tessuto sociale di Piana degli Albanesi, con la creazione di una comunit\u00e0 di \"arb\u00ebresh\u00eb\" che raccoglie al suo interno un nucleo radicato di \"shqiptar\u00eb\".\nTra il 1997 e il 2002 il comune e l'Eparchia di Piana degli Albanesi hanno dato accoglienza e aiuto agli albanesi del Kosovo colpiti dalla guerra.\nDa altri fenomeni di guerra e rivolta quali la Primavera araba, che hanno interessato il Nord-Centro Africa e determinato imponenti flussi migratori verso l'Europa, con accordi a partire dal 2011-2012 sino a un massimo di sei anni, Piana degli Albanesi ha accolto, e in parte accoglie ancora, cittadini libici, maghrebini ma anche della Costa d'Avorio e di altre parti dell'Africa.\nLa composizione etnica di Piana degli Albanesi si distacca significativamente da quella dell'ambiente circondario; la percentuale etnica albanese \u00e8 pressoch\u00e9 il totale dei residenti. La popolazione costituisce un sistema socio-culturale \"arb\u00ebresh\", che configura un sistema storicamente consolidato e dotato di un profilo autonomo nel territorio. L'origine unica e peculiare, con i forti connotati storici, culturali e valoriali costituiscono punti specifici della comunit\u00e0, d'altra parte il fattore territoriale rende esemplare il valore dell'interculturalit\u00e0 ormai perfettamente integrata. Un passo avanti in tal senso \u00e8 rappresentato dalla definizione delle minoranze etno-linguistiche attraverso la legge statale n. 482 del 15 dicembre 1999.\nL'identit\u00e0 \"arb\u00ebreshe\", temperata in terra straniera (\"te dheu i huaj\"), ne suggella il forte carattere autoctono. Gli assi portanti della comunit\u00e0 sono: la lingua arb\u00ebreshe, il rito bizantino, i costumi e gli usi tradizionali, la storia. La componente sociale \u00e8 stata la forza endogena di Piana degli Albanesi: l\"intellighentia arb\u00ebreshe\", pap\u00e0s in primo luogo ed esponenti della vita politica e culturale, attraverso istituzioni e l'operato di numerosi uomini illustri, hanno operato con zelo per difendere le peculiarit\u00e0 identitarie. Il mantenimento dello status \"arb\u00ebresh\", come in ogni realt\u00e0 identitaria, si confronta quotidianamente con il trasformismo socio-culturale e se una volta ignorarsi a vicenda fra albanesi e siciliani era il modo di conservare ognuno le proprie specificit\u00e0, le attuali dinamiche territoriali non lo consentono nella misura in cui il sistema-mondo si esprime mediante relazioni dal locale al sovra-locale.\nGli specifici culturali, quali rito, lingua e costumi, vengono tuttora mantenuti vivi da tutta la comunit\u00e0, grazie ad una forte e radicata tradizione popolare in cui l'etnia albanese di questo popolo \u00e8 legato e si riconosce, e da istituzioni religiose e culturali che contribuiscono validamente alla salvaguardia e alla valorizzazione del patrimonio avito.\nLingue e dialetti.\nLa traccia pi\u00f9 evidente della forte identit\u00e0 etnica di Piana degli Albanesi \u00e8 la lingua albanese (\"gluha arb\u00ebreshe, arb\u00ebrishtja\"), parlata da tutti, tanto che \u00e8 facilmente intuibile da subito arrivando nella cittadina tra i discorsi della gente, la toponomastica stradale, le segnaletica bilingue e le insegne delle attivit\u00e0 commerciali e delle associazioni (es. ex Bar Shqjp\u00ebria, Tabacchi \"Sikarrari\", Drita Kaf\u00e8, Valle Himara, Circolo Sk\u00ebnderbeu, Circolo Vatra, \"Argjendari\" Orafo Ori di Piana, Societ\u00e0 Agricola \"Shoq\u00ebri Bujq\u00ebsore\", Banca \"Banka\", ecc.). L'esodo e la lontananza dalla Madre Patria non ha scalfito il grande orgoglio \"arb\u00ebresh\u00eb\" e la comunit\u00e0 ha preservato il pi\u00f9 possibile la propria lingua, che \u00e8 tra gli aspetti essenziali e peculiari dell'identit\u00e0 stessa della comunit\u00e0.\nLa parlata di Piana degli Albanesi, pur con le sue particolarit\u00e0 fonetiche e morfo-sintattiche, appartiene, come le altre parlate \"arb\u00ebreshe\" dell'Italia meridionale, al gruppo dialettale tosco diffuso nel sud dell'Albania. La lingua albanese costituisce ancora oggi la lingua madre ed \u00e8 il veicolo di comunicazione principale. I cittadini sono bilingui, in grado di utilizzare l'albanese e l'italiano.\nPiana degli Albanesi dispone di un nutrito repertorio orale e scritto di proverbi (\"fjal\u00eb t'urta\"), modi di dire (\"fjal\u00eb t\u00eb mo\u00e7me\") e filastrocche (\"vjersh\u00eb p\u00ebr f\u00ebmij\u00eb\"); diversamente, per ovvie ragioni, \u00e8 pi\u00f9 modesta quella delle favole (\"pullaret\") e dei racconti (\"rr\u00ebfimet\") a sfondo mitico e leggendario che hanno una comune matrice balcanica.\nTramandata da generazione in generazione (\"brez pas brezi\") quasi del tutto oralmente, essa ha espresso una notevole produzione letteraria, studiata nella stessa Albania. La famiglia, l'ambiente familiare, insieme alla Chiesa Italo-Albanese, sono i diretti depositari e tutori della lingua albanese, che in questo modo continua ad essere la lingua madre degli italo-albanesi, fin quando il bambino/a non impara anche l'italiano dalle scuole elementari.\nLa lingua, a partire dai primi decenni del secondo dopoguerra, \u00e8 seriamente minacciata da un costante processo di assimilazione e da un progressivo passaggio alla diglossia italiano-albanese con l'albanese in posizione tendenzialmente subordinata.\nAttualmente, inoltre, le forti pressioni omologatrici, esercitate dalle culture dominanti mediante i nuovi sistemi tecnologici di comunicazione, sono divenute ancora pi\u00f9 aggressive con rischi ulteriori per la sopravvivenza delle peculiarit\u00e0 culturali e linguistiche delle comunit\u00e0 albanesi d\u2019Italia.\nDa qui la necessit\u00e0 e l'imprescindibilit\u00e0 di una battaglia culturale sempre pi\u00f9 impegnativa e costante. Una battaglia che, iniziata nel 1950 con la presentazione del primo progetto di legge per l'insegnamento della lingua albanese nelle scuole elementari nei comuni di origine albanese della Sicilia, solo recentemente ha potuto produrre il riconoscimento giuridico a livello europeo, nazionale e regionale delle minoranze linguistiche.\nCon la legge regionale 26 del 1998, \"Provvedimenti per la salvaguardia e la valorizzazione del patrimonio storico, culturale e linguistico delle comunit\u00e0 albanesi di Sicilia\", la Regione siciliana tutela la lingua e la cultura della popolazione appartenente alla minoranza linguistica albanese, riconosciuta dalle leggi della Repubblica. Con la legge statale 482 del 1999 la lingua albanese \u00e8 pienamente riconosciuta e tutelata dalla legislazione italiana e dalle leggi regionali, in ambito amministrativo locale e dalle scuole dell'obbligo quale lingua di minoranza etno-linguistica.\nL'amministrazione comunale promuove e favorisce con impegno e con ogni mezzo la diffusione, la valorizzazione e I'insegnamento scolastico della lingua e della cultura albanese intesa quale fondamentale strumento di identificazione della comunit\u00e0. \u00c8 garantito nei rapporti con l'amministrazione comunale l'uso orale della lingua albanese, mentre l'uso scritto pu\u00f2 essere disciplinato da apposito regolamento. Nel territorio del comune \u00e8 adottato I'uso bilingue (italiano e albanese) nella toponomastica con lo spirito di sottolineare la specificit\u00e0 etnico-linguislica albanese.\nMolto intensa \u00e8 l'attivit\u00e0 culturale tesa al mantenimento del patrimonio etnico-linguistico: si svolgono ogni anno manifestazioni teatrali in arb\u00ebresh\u00eb, esibizioni di gruppi folkloristici e musicali, ed \u00e8 fiorente la produzione letteraria albanese di autori locali, conosciuti anche in Albania e in Kosovo. La lingua arb\u00ebreshe \u00e8 usata inoltre in radio private e soprattutto in testi e riviste periodiche, private e istituzionali, di informazione culturale.\nIn questo quadro generale, sommariamente delineato, \u00e8 possibile cogliere in modo inequivocabile i migliori segni della vitalit\u00e0 culturale degli \"arb\u00ebresh\u00eb\" e della loro ferma determinazione a difendere il patrimonio che i loro avi con paziente e ostinata tenacia hanno saputo trasmettere lungo questi cinque secoli di permanenza \u00ab\"te dheu i huaj\"\u00bb (\u00abin terra straniera\u00bb) rispondendo degnamente all'indimenticato monito di Giuseppe Schir\u00f2: \nLetteratura.\nIn oltre cinque secoli gli albanesi d'Italia hanno raggiunto importanti traguardi letterari, sviluppando una propria letteratura che \u00e8 parte della letteratura albanese e viene studiata nelle scuole e nelle universit\u00e0 d'Albania.\nA Piana degli Albanesi ebbe i natali Pap\u00e0s Luca Matranga (1567-1619), autore nel 1592 della \"Dottrina Cristiana\" (\"E Mb\u00ebsuame e Kr\u00ebshter\u00eb\"), la prima opera in lingua \"arb\u00ebreshe\" nella storia letteraria albanese in diaspora, e iniziatore nei primi anni del \u2018600 della prima scuola nella quale si insegnava in albanese. La sua opera, bench\u00e9 sia una traduzione, rimane un fedele documento dell\u2019antico dialetto tosco locale.\nVerso la prima met\u00e0 del XVIII secolo gli \"arb\u00ebresh\u00eb\" di Piana degli Albanesi, in una fase di grave crisi socio-culturale, avviarono un profondo processo di rinnovamento spirituale e culturale grazie all\u2019opera di P. Giorgio Guzzetta fondatore del Seminario Italo-Albanese di Palermo, l\u2019istituto che forn\u00ec un sostegno decisivo alla salvaguardia e allo sviluppo del patrimonio religioso e culturale delle comunit\u00e0 siculo-albanesi.\nIl Seminario svolse la sua funzione rigeneratrice formando non solo i sacerdoti di rito greco-bizantino, ma tutto il ceto dirigente e intellettuale \"arb\u00ebresh\". Vi studiarono alcuni dei pi\u00f9 illustri rappresentanti delle comunit\u00e0: Pap\u00e0s Paolo Maria Parrino, Pap\u00e0s Nicol\u00f2 Chetta, Mons. Giuseppe Crispi, Pap\u00e0s Demetrio Camarda, Nicola Barbato, Giuseppe Schir\u00f2 e molti altri ancora.\nI secoli XIX e XX hanno registrato un ulteriore progresso nella cultura e nella letteratura italo-albanese. Una nutrita schiera di intellettuali, sospinta soprattutto dai principi romantici e risorgimentali, si interess\u00f2 della storia, della lingua, delle tradizioni poetiche popolari.\nGli \"arb\u00ebresh\u00eb\" d\u2019Italia, e quelli di Piana degli Albanesi in particolare, contribuirono in questo periodo con sforzi ammirevoli alla rinascita storica e culturale dell\u2019Albania che tornava ad essere nazione dopo oltre cinque secoli di dominazione turca.\nFigure di intellettuali \"arb\u00ebresh\u00eb\" della cittadina ricoprirono in questa missione un ruolo di primissimo piano. Tra questi spicca la figura e la personalit\u00e0 di Pap\u00e0s Demetrio Camarda autore del celebre \"Saggio di grammatologia comparata sulla lingua albanese\" (Livorno, 1864) e dell'\"Appendice\" (Prato, 1866) che costituiscono i primi monumenti della cultura italo-albanese. Il Saggio costituisce il primo tentativo scientifico e sistematico di studio della lingua albanese fondato sulle pi\u00f9 moderne teorie linguistiche del tempo. Lo sforzo del Camarda, pur oggi scientificamente superato, contribu\u00ec per\u00f2 al riconoscimento della nazionalit\u00e0 albanese mediante il conferimento alla sua lingua di dignit\u00e0 e indipendenza fino ad allora negate. Nell'Appendice raccolse il meglio della tradizionale poesia popolare delle comunit\u00e0 albanesi d\u2019Italia fornendo un'ulteriore dimostrazione dell'antichit\u00e0 di quella cultura. Camarda, oltre ad essere studioso e uomo di fede, fu anche convinto patriota e per questa ragione dovette presto abbandonare Piana degli Albanesi a causa delle persecuzioni borboniche.\nDegno continuatore dell'opera di Camarda, fu Giuseppe Schir\u00f2. Poeta, pubblicista, storico, linguista, studioso e attento raccoglitore delle tradizioni poetiche siculo-albanesi, primo professore universitario della Cattedra di lingua albanese presso l'Istituto Orientale di Napoli, lo Schir\u00f2 lasci\u00f2 una vasta produzione letteraria.\nI suoi scritti furono pubblicati dal 1887 (Rapsodie Albanesi) al 1923 (Canti tradizionali). Tra le sue migliori produzioni poetiche si ricordano il giovanile idillio \"Milo e Haidhe\" che conobbe diverse edizioni e una traduzione in francese, i poemi \"Te dheu i huaj\" (In terra straniera) edito nel 1900 e nel 1947, e \"K\u00ebthimi\" (Il ritorno) pubblicato postumo nel 1965. Al centro delle sue tormentate riflessioni poetiche si collocano i motivi della letteratura italo-albanese avviata dal calabro-albanese Girolamo De Rada.\nAlla poliedrica e inesauribile attivit\u00e0 culturale di Schir\u00f2 si devono le prime ricerche storiografiche riguardanti le comunit\u00e0 albanesi di Sicilia e la pubblicazione di numerosi documenti inediti. Grazie alle sue raccolte di letteratura popolare, oggi si dispone di un prezioso materiale che illumina il ricco patrimonio poetico ed etnico dei siculo-albanesi.\nNon si potrebbe completare questo profilo dei maggiori rappresentanti della cultura e della letteratura \"arb\u00ebresh\u00eb\" di Piana degli Albanesi senza ricordare Cristina Gentile Mandal\u00e0, tra le prime donne \"arb\u00ebreshe\" ad occuparsi con dedizione alla valorizzazione del patrimonio etnografico pianioto; Nicola e Giuseppe Camarda, fratelli di Demetrio, ai quali si devono, rispettivamente, diversi lavori di traduzione di classici greci e la traduzione nel dialetto albanese di Piana degli Albanesi dell'Evangelo di San Matteo (Londra, 1868); Nicola Brancato, Carlo Dolce e Trifonio Guidera, poeti interpreti dei sentimenti religiosi e popolari; Mons. Paolo Schir\u00f2 che scopr\u00ec il Messale di Gjon Buzuku, la prima opera della letteratura albanese (1555), e pubblic\u00f2 in lingua \"arb\u00ebreshe\" il foglio domenicale \"Fiala e t\u2019in\u2019Zoti\"; Francesco Saluto, magistrato, autore di saggi giuridici e fondatore in Palermo dell'omonimo Convitto che per lunghi anni, fino al secondo dopoguerra, ospit\u00f2 numerosi studenti indigenti di Piana degli Albanesi; Giorgio Costantini, storico ed attento cultore delle tradizioni; Pap\u00e0s Marco La Piana che port\u00f2 ad una fase molto avanzata gli studi linguistici ed etimologici dell'albanese, lasciando inedite una grammatica storica e un dizionario etimologico; i fratelli Rosolino e Pap\u00e0s Gaetano Petrotta, l'uno, autore di numerose iniziative di promozione culturale e l'altro, insigne studioso della letteratura albanese e primo professore di lingua e letteratura albanese presso la Facolt\u00e0 di Lettere di Palermo; P\u00e0pas Gjergji Schir\u00f2, instancabile traduttore in lingua \"arb\u00ebreshe\" di testi religiosi greci.\nSulla scia di una tradizione cos\u00ec importante si colloca l'odierno contributo culturale di Giuseppe Schir\u00f2 Di Modica, poeta e saggista; di Giuseppe Schir\u00f2 Di Maggio, poeta e drammaturgo; di Antonino Guzzetta, albanologo, professore di Lingua e letteratura albanese presso la Facolt\u00e0 di Lettere dell'Universit\u00e0 di Palermo, succeduto alla cattedra da Matteo Mandal\u00e0; Vito Matranga, linguista e docente all'Universit\u00e0 di Palermo.\nReligione.\nLa Chiesa Italo-Albanese comprende tre Circoscrizioni ecclesiastiche: l'Eparchia di Lungro degli Italo-Albanesi per gli \"arb\u00ebresh\u00eb\", o italo-albanesi, dell'Italia continentale, l'Eparchia di Piana degli Albanesi per gli \"arb\u00ebresh\u00eb\" di Sicilia e il Monastero Esarchico di Grottaferrata gestito da monaci italo-albanesi a Roma.\nL'Eparchia di Piana degli Albanesi difende il proprio patrimonio etnico-culturale, la propria tradizione religiosa e trasmette la tradizione culturale, spirituale e liturgica della Chiesa bizantina dal tempo di Giustiniano (VI secolo). L'eparchia \u00e8 stata da sempre propensa all'ecumenismo.\nI fedeli della Eparchia sono distribuiti in 15 parrocchie, nei seguenti cinque comuni tutti in provincia di Palermo: Piana degli Albanesi (\"Hora e Arb\u00ebresh\u00ebvet\"), Contessa Entellina (\"Kundisa\"), Mezzojuso (\"Munxifsi\"), Palazzo Adriano (\"Pallaci\"), Santa Cristina Gela (\"S\u00ebndahstina\"), oltre alla parrocchia concattedrale dell'eparchia di San Nicol\u00f2 dei Greci alla Martorana (\"Klisha e Sh\u00ebn Kollit s\u00eb Arb\u00ebresh\u00ebvet\") con giurisdizione personale sulla comunit\u00e0 albanese residente in Palermo; per una popolazione complessiva di 33\u00a0000 fedeli.\nAttualmente \u00e8 amministratore apostolico di Piana degli Albanesi: S.E. Rev. Mons. Giorgio Demetrio Gallaro.\nRito bizantino-greco.\nIl rito religioso di Piana degli Albanesi si differenzia dalle altre Chiese di Sicilia e costituisce l'eredit\u00e0 pi\u00f9 importante della Chiesa orientale di Bisanzio, da dove si propag\u00f2 sino alle terre pi\u00f9 periferiche dell'Impero Romano d'Oriente molto prima che gli albanesi le lasciassero, costretti a fuggire. Per la particolarit\u00e0 di esso e per la tradizione dell'uso della lingua franca greca antica, oltre che dell'albanese locale, nelle celebrazioni liturgiche, la cittadina fu chiamata in passato dai contadini forestieri Piana dei Greci. La forte caratterizzazione si riferisce particolarmente alla modalit\u00e0, ai simbolismi, alle forme solenni e grandiose delle celebrazioni e delle sacre funzioni.\nIl rito bizantino italo-albanese, gi\u00e0 detto \"rito greco\", \"rito greco-bizantino\" e noto anche come \"rito orientale\", assieme alla lingua albanese e ai costumi tradizionali \"nazionali\", costituisce il tratto pi\u00f9 importante dell'identit\u00e0 \"arb\u00ebreshe\". Ancora oggi gli splendori orientali sono rievocati nei solenni Pontificali, dalla ricchezza dei paramenti sacri indossati dal gran numero di celebranti, i quali ripetono gli antichi gesti carichi di simbolismo e dai particolari canti che sono tra i pi\u00f9 incontaminati ed antichi. Gli Uffici divini sono pi\u00f9 lunghi e solenni; al canto dei salmi si alternano lunghe letture di testi biblici; allo stare in piedi, le prostrazioni profonde; ai colori dorati dei paramenti, quelli rossi e quelli violacei; alle musiche gioiose, quelle meste e solenni. In questo contesto maestoso, tutto ha un significato: i gesti, i canti, le processioni, i fiori, i profumi, gli incensi.\nIl clero della comunit\u00e0 \u00e8 organizzata in un'Eparchia retta da un Eparca, che viene designato dalla Sede Pontificia e ha rango di vescovo. Nelle cerimonie pi\u00f9 solenni veste i paramenti ortodossi come il tipico copricapo (\"mitra\") e il pastorale (\"ravhdes\") sormontato da due teste di serpente contrapposte che si fronteggiano, simbolo della prudenza evangelica. I sacerdoti (\"pap\u00e0s/zoti prifti\") portano, in genere, i capelli lunghi con la coda (\"tupi\"), indossano abitualmente il tipico copricapo cilindrico nero (\"kalimafion\") e hanno la barba lunga.\nPer il cristiano di rito bizantino la ricchezza di simbolismi non \u00e8 altro che un mezzo di conoscenza semplice ed immediato di Dio. Le sacre liturgie sono quelle scritte dai Padri della Chiesa: quella di San Basilio per il primo di gennaio, la sera della vigilia di Natale (\"Krishtlindje\") e dell'Epifania (\"Uj\u00ebt e pag\u00ebzuam\") a conclusione del digiuno, le domeniche di Quaresima (\"Dielljat e Kreshm\u00ebs\") e il gioved\u00ec e il sabato santo; e quella di San Giovanni Crisostomo nelle altre occasioni. Le manifestazioni religiose si svolgono lungo tutto l'anno, ma raggiungono il loro culmine nella celebrazione della Settimana Santa (\"Java e Madhe\"), evento religioso di fortissima spiritualit\u00e0, il pi\u00f9 grande avvenimento del calendario bizantino. In essa, infatti, trova giustificazione tutto il discorso escatologico e ogni motivo di speranza, come canta il famoso inno del \"Christ\u00f2s an\u00e8sti\" / \"Krishti u ngjall\" (Cristo \u00e8 risorto):\nTradizioni e folclore.\nDurante l'anno sono varie e numerose le manifestazioni religiose e popolari. Tra le feste popolari ha particolare rilievo il Carnevale (\"Kalivari\"), mentre tra le usanze \u00e8 rilevante il 19 marzo il Fal\u00f2 di San Giuseppe (\"Lluminarji\").\nLe feste religiose, che seguono il calendario bizantino, sono molto sentite (ad es. la Quaresima: \"Kreshm\u00ebt\"; il \"Laz\u00ebri\", ovvero la rievocazione della Resurrezione di Lazzaro la sera del venerd\u00ec precedente la Settimana Santa; la Pasqua: \"Pashk\u00ebt\"; il Natale: \"Krishtlindjet\"). Momenti religiosi che godono di ampia partecipazione sono la quindicina alla Madonna SS. Odigitria, dedicato alla solennit\u00e0 della Madre di Dio nella chiesa rurale omonima e nel santuario in piazza, dal 1 al 15 agosto, e il \"Moi i Otuvrit\", evento liturgico svolto in lingua albanese nella chiesa del Rosario. Abitualmente, nel mese di giugno, ha luogo dalla cittadina un pellegrinaggio notturno verso la Madonna di Tagliavia (\"Sh\u00ebn M\u00ebria e Tajavis\u00eb\"), per partecipare alla messa mattutina. Sempre nel mese di giugno, tra il 24 e il 29, si svolge il rito di S. Gioavanni e S. Pietro (\"Riti i Sh\u00ebn Janit e i Sh\u00ebn Pjet\u00ebrit\"), con la benedizione di vari altarini per il centro abitato.\nLe feste dei santi patroni sono: il 2 settembre ricorre la Patrona Maria SS. Odigitria (\"Ndihma Sh\u00ebn M\u00ebria e Dhitrjes\"); il 26 ottobre San Demetrio Megalomartire (\"Sh\u00ebn Dhimitri i Madhi D\u00ebshmor\"), data di festa di tutta l'eparchia; il 23 aprile San Giorgio Megalomartire (\"Sh\u00ebn Gjergji i Madhi D\u00ebshmor\"). Esse sono momenti di grande richiamo per i fedeli di rito bizantino, cos\u00ec come latino. In modo particolare, la festa dell'Odigitria il 2 settembre, che gode un'ampia devozione fra gli albanesi della \"Hora\" e di tutta la Sicilia, ha avuto pellegrini forestieri, alch\u00e8 - fino a circa all'Unit\u00e0 d'Italia - fu dato loro la possibilit\u00e0 di soggiornare nella cittadina nella sola data festiva.\nIn occasioni particolari, le donne di Piana degli Albanesi accorrono indossando i corredi pi\u00f9 ricchi (\"Uj\u00ebt t\u00eb pag\u00ebzuam\": Epifania, il 6 gennaio; \"E Diellja e Rromollidhet\": Domenica delle Palme; \"Java e Madhe\": Settimana Santa; feste patronali, ecc.).\nNegli anni '80 \u00e8 stato formato il gruppo folcloristico \"Shqiponjat\" (le Aquile), che ha partecipato a vari eventi musicali europei e riconosciuto nel 1988 al \"Festivali Folklorik Komb\u00ebtar i Gjirokastr\u00ebs\"; negli anni '90 si \u00e8 formato il gruppo folcloristico \"Dh\u00ebndur\u00ebt e Arb\u00ebrit\" (i Fidanzati dell'Albania), che ha continuato a interpretare i tradizionali canti albanesi locali e musicali d'Albania. Entrambi i gruppi si esibivano con i tipici costumi \"arb\u00ebresh\u00eb\" locali, anche in occasione delle feste e talvolta in manifestazioni di rilevanza nazionale ed internazionale.\nIl 6 gennaio, festa della Teofania (\"Uj\u00ebt t\u00eb pag\u00ebzuam\"), presso la fontana dei Tre cannoli, l'eparca e i sacerdoti dopo aver celebrato in cattedrale la liturgia eucaristica rievocano nel canto \"n\u00eb Jordan\" la discesa dello Spirito Santo nel Giordano il giorno del battesimo di Cristo, nel rito della \"benedizione delle acque\". Il vescovo immerge nell'acqua della fontana per tre volte la croce, reggendo con l'altra mano il candelabro a tre ceri e un rametto di ruta.\nNell'occasione di festa occorrono donne in costume tradizionale di Piana degli Albanesi, accompagnati dagli uomini nelle varie tipologie del costume. Alla fine della cerimonia una simbolica colomba viene fatta scendere dal tetto dell'antistante chiesa dell'Odigitr\u00eca. \u00c8 usanza, dopo la benedizione, donare le arance ai fedeli presenti.\nIl Carnevale (\"Kalivari\") di Piana degli Albanesi \u00e8 vissuto in maniera diversa dalle solite usanze del periodo. Ricorre dall'indomani dell'Epifania al mercoled\u00ec delle Ceneri, ed \u00e8, per definizione, festa trasgressiva nella quale la normalit\u00e0 viene temporaneamente accantonata per dare libero sfogo al gioco e alla creativit\u00e0. Il Carnevale, trovandosi in inverno, periodo del freddo e della fame, rappresentava la festa popolare pi\u00f9 importante dell'anno.\nLa Pasqua Albanese (\"Pashk\u00ebt Arber\u00ebshe\"), che per la complessit\u00e0 dei riti, la sontuosit\u00e0 e la raffinatezza dei paramenti sacri e degli abiti femminili, le manifestazioni folcloristiche, costituisce il momento pi\u00f9 importante e noto di Piana degli Albanesi, occasione in cui ogni \"arb\u00ebresh\u00eb\" ritrova le proprie radici, consapevole del valore del patrimonio religioso e culturale della comunit\u00e0.\nIstituzioni, enti e associazioni.\nA Piana degli Albanesi, centro pi\u00f9 importante degli albanesi di Sicilia, hanno avuto sede molte istituzioni relative all'aspetto culturale arb\u00ebresh\u00eb. Sin dal XVII secolo uomini e istituzioni hanno operato per la tutela e la valorizzazione del proprio patrimonio culturale. Era la \"intellighentia arb\u00ebreshe\" rappresentata dai protagonisti della vita culturale e politica: pap\u00e0des, intellettuali e studiosi che in prima persona, attraverso le istituzioni, hanno proferito il loro impegno per la conservazione del patrimonio linguistico, etnico e religioso. Incisivo ed esemplare \u00e8 stato il contributo delle istituzioni ecclesiastiche per il mantenimento e il rafforzamento dell'identit\u00e0, in primo luogo il \"Seminario Italo-Albanese\" di Palermo (1734) dal 1945 a Piana degli Albanesi, attiguo alla sede dell'Episcopio.\nPer quanto riguarda la sanit\u00e0, nel 1668 venne fatto edificare l\"Ospedale\" lungo il corso principale. Nel 1716 fu fondato l\"Oratorio\" (\"Rritiri\") per l'educazione dei sacerdoti celibi di rito greco ed il \"Collegio di Maria\" nel 1733, per la formazione delle giovani donne arb\u00ebreshe. L'Eparchia di Piana degli Albanesi \u00e8 stata ufficialmente designata nel 1937.\nTra il XX e il XIX secolo, segno di una pi\u00f9 matura coscienza dell'identit\u00e0, sono fiorite istituzioni a carattere scientifico-didattico, che hanno diffuso la cultura arb\u00ebreshe in ambito extra-territoriale: il \"Comitato italo-albanese\" (fine Ottocento), la \"Lega italo-albanese\" (1921) e il \"Centro Internazionale di studi albanesi R. Petrotta\" (1948). Promosse dalla \"Cattedra di Lingua e letteratura albanese\" dell'Universit\u00e0 di Palermo sono state importanti divulgazioni scientifiche.\nL'approfondimento della cultura albanese e l'esigenza di preservarla \u00e8 merito oggi del grande impulso delle sedi culturali presenti nel territorio: le istituzioni scolastiche e la \"Biblioteca comunale Giuseppe Schir\u00f2\". Altre istituzioni ed espressioni culturali, pubbliche e private, salvaguardano il patrimonio avito: il \"Museo civico etno-antropologico Nicola Barbato\", l\"Associazione teatrale Ansambli i Teatrit Popullor Arb\u00ebresh\", il \"Gruppo Folcloristico Shqiponjat\", l\"Associazione musicale Dh\u00ebndur\u00ebt e Arb\u00ebrit\", la \"Cooperativa Bar i Sheshit\", la \"Cooperativa Portella delle Ginestre\", l\"Akademia e Muzik\u00ebs Arb\u00ebreshe\", l\"Associazione culturale Fjala e re\", l\"Associazione creativa Luleari\", l\"Associacione culturale Mondo Albanese\", l\"Associazione turistica Pro Loco Piana degli Albanesi\", iconografi, pittori, mosaicisti, artigiani, che in vario modo contribuiscono validamente alla salvaguardia e alla valorizzazione dell'eredit\u00e0 culturale originaria dei propri antenati.\nCultura.\nIstruzione.\nBiblioteche.\nLa Biblioteca Comunale \"Giuseppe Schir\u00f2\" (\"Biblioteka e Bashkis\u00eb \"Zef Skiroi\"\") di Piana degli Albanesi, intitolata al poeta e letterato italo-albanese, ha sede presso l'ex sede municipale sita in pieno centro storico, nella piazza principale. Dispone di un fondo librario di oltre titoli, cui si aggiungono 1.500 unit\u00e0 di materiale audiovisivo. Per valorizzare il patrimonio etnico e linguistico e specifici aspetti della storia e della cultura locale \u00e8 stata creata una sezione speciale sulla cultura albanese. Si \u00e8 dedicata una particolare attenzione alla valorizzazione e all'incremento delle pubblicazioni in lingua \"arb\u00ebreshe\" e in generale verso tutte le opere sulle minoranze etno-linguistiche.\nPresso la sede dell'Episcopio, all'interno del Seminario, \u00e8 ospitato l'importante Biblioteca dell'Eparchia di Piana degli Albanesi, con antichi libri manoscritti e materiale a stampa dai secoli XVI-XVII alla prima met\u00e0 del secolo XX. La Biblioteca dell'eparchia riunisce in s\u00e9 importanti fondi librari: quello del Seminario Italo-Albanese di Palermo, della chiesa di San Demetrio Megalomartire, dell'Oratorio dei Padri di rito greco a Piana degli Albanesi (\"Rritiri\"), del Ricovero degli agricoltori invalidi (\"Patret\"), dell'Episcopio e altre ancora. Si tratta di un rilevante complesso librario, superiore certamente a titoli. Il fondo contiene anche un imprecisato, ma rilevante numero di cinquecentine, secentine e settecentine, oltre agli ulteriori volumi dei secoli XX-XXI. Il Seminario \u00e8, inoltre, la sede dell'Archivio storico diocesano, che comprende anche la parte superstite dell'archivio storico del comune andato distrutto da un incendio nei primi anni '50. La sede suddetta \u00e8 utilizzata solo come luogo di conservazione e di consultazione, non di prestito, infatti, occorre precisare che la Biblioteca per motivi rigorosamente statutari si rivolge tendenzialmente ad un pubblico di utenti specializzati o comunque ad un pubblico di studiosi intenti nella ricerca scientifica.\nScuole.\nL'opera pia di personalit\u00e0 religiose di spicco assicur\u00f2 soprattutto a Piana degli Albanesi, e in generale alle comunit\u00e0 albanesi dell'isola, il mantenimento e lo sviluppo della propria identit\u00e0, con un continuo processo di crescita culturale gi\u00e0 a partire dal XVI secolo.\nNel 1716 P. Giorgio Guzzetta fondo l'\"Oratorio\" per l'educazione dei sacerdoti celibi di rito greco e, insieme a Pap\u00e0s Antonio Brancato promosse nel 1733 la fondazione del \"Collegio di Maria\" per la formazione delle fanciulle del paese e delle colonie siculo-albanesi fino a tempi recentissimi. Presso il Collegio, oltre all'opera di apostolato dell'asilo nido infantile, \u00e8 stata per anni presente l'Istituto superiore magistrale \"P. G. Guzzetta\".\nIl \"Seminario Italo-Albanese\", importante istituto del Guzzetta istituito a Palermo nel 1734, che permise lo studio e la formazione nell'osservanza del proprio rito e della propria lingua, dal 1945 fu trasferito a Piana degli Albanesi. Qui \u00e8 stato assicurata l'istruzione maschile nella scuola media a tutte le comunit\u00e0 dell'Eparchia fino a tempi recenti.\nUniversit\u00e0.\nPiana degli Albanesi \u00e8 legata all'Universit\u00e0 degli Studi di Palermo dalla cattedra di Lingua e letteratura albanese, fondata nel 1933 da Pap\u00e0s Gaetano Petrotta (1882\u20131952) e diretta allo studio scientifico per le comunit\u00e0 albanesi della provincia e in generale albanologico. La cattedra di Lingua e letteratura albanese presso l'Universit\u00e0 degli Studi di Napoli \"L'Orientale\" fu fondata nel 1900 dal poeta Giuseppe Schir\u00f2 (1865-1927).\nMusei.\nIl \"Museo civico Nicola Barbato\" raccoglie una mostra permanente dedicata agli aspetti storici, culturali e naturalistici del territorio di Piana degli Albanesi.\nIl Museo Eparchiale di Piana degli Albanesi, ospitato nel Seminario Italo-Albanese e inaugurato come \"mostra d'arte sacra bizantina\" nell'occasione della settimana pro Oriente Cristiano del 1957, costituisce uno straordinario strumento per accostarsi alla particolare configurazione religiosa e culturale della comunit\u00e0 italo-albanese, tenacemente ancorata alla fede e ad una tradizione, quanto profondamente radicata nel territorio.\nIl Museo del Collegio di Maria, ospitato nei locali del collegio, annesso alla Chiesa Santuario di Maria Odigitria, ospita un importante collezione di ricami in oro dei paramenti sacri, di icone, alcune databili al XV secolo, e di suppellettili liturgici di vario periodo. I costumi sacerdotali sono di manifattura locale, in quanto le suore Collegine, osservanti il rito orientale, hanno mantenuto, tramandato e coltivato proprio in questi luoghi l'arte del ricamo e dei costumi di foggia albanese, arte visibile negli antichi esemplari dei costumi delle donne di Piana degli Albanesi, indubbiamente legati alle feste religiose e ancora oggi indossati.\nLa Pinacoteca delle icone bizantine, collezione sacra d'uso liturgico della parrocchia di San Giorgio Megalomartire, gi\u00e0 esposte al Museo civico, si trova presso i locali di Pap\u00e0s Lifteri Schiad\u00e0 al civico 11 di Corso Castriota.\nArte.\nA Piana degli Albanesi sono presenti opere d'arte appartenenti alla spiritualit\u00e0 della tradizione bizantina fin dagli inizi del secolo XVII. Le icone di Piana degli Albanesi sono patrimonio e tesoro dell'arte e della spiritualit\u00e0 bizantina, che influenzarono la Sicilia nei secoli scorsi. Esse possono essere ammirate nelle molteplici chiese di Piana degli Albanesi e sono in maggior parte di scuola cretese e siculo-albanese, a cui si aggiungono quelli pi\u00f9 moderni in gusto bizantino di scuola locale, greco-cretese (Manusakis) e albanese (Droboniku).\nNella Chiesa di San Nicola di Mira si conserva una preziosa iconostasi con il San Nicola in cattedra, la serie dei Padri della Chiesa Orientale e il Cristo sommo sacerdote e re dei re, opera dell'iconografo Joannikios (XVII sec.); altre icone della stessa scuola si trovano nel Seminario eparchiale, elevate alla monumentalit\u00e0 di singolare potenza e caratterizzazione religiosa.\nA Piana degli Albanesi si possono ammirare antiche icone di almeno tre altri illustri iconografi: il Maestro dei Ravd\u00e0, il Maestro di S. Andrea e il Maestro della \"Deesis\". Tuttavia essi non sono i soli iconografi, esistono icone firmate da Caterina di Candia e altre di cui si ignora l'autore, tutte corrispondenti alla tradizionale corrente bizantina.\nA questa si ricollegano gli iconografi italo-albanesi locali contemporanei le cui opere si possono osservare in varie chiese, in particolare in quella di San Giorgio Megalomartire. Altre ancora sono presenti in alcune cappelle dislocate nella cittadina.\nGli iconografi contemporanei mantengono viva e continua una tradizione, spirituale oltre che artistica, che ha la forza di riproporre quei valori dell'arte e della fede che non tramontano, essendo espressioni tangibili di una viva realt\u00e0 ecclesiale e sociale, che l'Eparchia di Piana degli Albanesi rappresenta come \"unicum\" in Sicilia.\nLa produzione d'arte non si limita alle sole icone bizantine, ma \u00e8 plurima e variegata: tra le tante espressioni artistiche spicca il ricamo dei costumi tradizionali albanesi, patrimonio storico unico della comunit\u00e0 di Piana degli Albanesi. Qualche decennio fa, a cadenza temporale libera, era organizzata la rassegna d'arte \"Horartistike\", a cui partecipano vari artisti locali con in mostra lavori di iconografia, ricamo, mosaico, pittura, scultura, grafica e fotografia.\nCinema.\nNumerosi sono i film e documentari girati a Piana degli Albanesi, scelta spesso come set naturale per la sua bellezza, o riguardanti aspetti della cultura, fatti o storie della comunit\u00e0.\nVari documentari dell'Istituto Luce sono stati girati a Piana degli Albanesi tra il 1920 e il 1960 e pi\u00f9 recentemente negli anni '90; un'innumerata serie di documentari e cortometraggi della Rai, da altre emittenti televisive e dalla televisione nazionale della Repubblica d'Albania, dagli anni '60 sino ai giorni nostri, hanno mostrato e parlato di Piana degli Albanesi (es. \"Sicilia 1943. Lo sbarco alleato\" di Ezio Costanzo, 2004; \"La montagna sul lago\", della Rai, 2009; \"Alle porte di Palermo: Piana degli Albanesi\", di Geo, 2011; \"Viaggio nell'Eparchia di Piana degli Albanesi\", reportage di Tv2000, 2014). Un interessante documentario greco, intitolato \"Piana degli Albanesi 23 \u0391\u03c0\u03c1\u03af\u03bb\u03b9\u03bf\u03c2 1975\", riprende la cittadina in un momento della festa del patrono San Giorgio Megalomartire. Non sono mancate negli annali le dirette televisive Rai della Divina liturgia secondo il rito bizantino dalla cattedrale di Piana degli Albanesi o dal suo territorio eparchiale.\nUna parte del film \"Corleone\" del 1978, diretto da Pasquale Squitieri, \u00e8 stata girata nei dintorni della campagna di Piana degli Albanesi, in contrada \"Duku\", e molte delle comparse sono uomini, donne e ragazzi \"arb\u00ebresh\u00eb\". Per la \"Cavalleria rusticana\" di Franco Zeffirelli (1982) sono stati utilizzati i costumi femminili di Piana degli Albanesi, recentemente voluti nella riproposizione teatrale della stessa al Teatro antico di Taormina (2006).\nIn diverse fiction e serie televisive sono stati scelti i suoi luoghi, anche se spesso le tematiche non erano realmente collegabili al luogo di per se (es. \"Una sola debole voce\" di Alberto Sironi, 1999; \"La mafia uccide solo d'estate\" diretta da Luca Ribuoli, 2016). Il film \"Segreti di Stato\" (2003) di Paolo Benvenuti ricostruisce i fatti riguardanti la strage di Portella della Ginestra negli stessi luoghi dell'eccidio.\nNell'estate del 1995 fu svolta a Piana degli Albanesi la rassegna cinematografica \"Il Sasso di Barbato\", che segn\u00f2 il secondo momento delle celebrazioni per il centenario dei Fasci Siciliani. Nel 2007, con il progetto \"Albasuite\", si sono presentati nove documentari sulla cultura albanese d'Italia, nei quali tre erano su Piana degli Albanesi: \"Sangue sperso\" di Rosita Bonanno, \"Storie arb\u00ebresh\u00eb\" di Mario Balsamo, \"Via mare Adriatico\" di Fatmir Ko\u00e7i. Alcune scene di \"Baar\u00eca\" (2009) di Giuseppe Tornatore sono state girate a Piana degli Albanesi. Recentemente il Progetto Vatra, che mira al dialogo interculturale tra Italia e Balcani, ha proposto un documentario sulla comunit\u00e0 (2010).\nPiana degli Albanesi nel passato ha avuto dislocate un'arena e diversi cinema, come il Cinema Vicari in zona Sheshi.\nTeatro.\nPresso il Seminario \u00e8 presente il Teatro Eparchiale, recentemente ristrutturato.\nPiana degli Albanesi annovera una lunga tradizione nella commedia in lingua albanese, di cui si annovera quella promossa gi\u00e0 da Pap\u00e0s Gjergji Schir\u00f2 e dai contemporanei Giuseppe Schir\u00f2 di Maggio e Giuseppe Schir\u00f2 di Modica.\nCostume.\nIl costume tradizionale femminile di Piana degli Albanesi, come la lingua e il rito, \u00e8 uno dei segni pi\u00f9 evidenti della diversit\u00e0 culturale \"arb\u00ebreshe\", ed \u00e8 una singolare espressione di autocoscienza locale che manifesta nella volont\u00e0 di conservare identit\u00e0 e tradizioni.\nDal punto di vista storico Piana degli Albanesi \u00e8 la comunit\u00e0 albanese pi\u00f9 importante di Sicilia e tra le pi\u00f9 in rilievo d\"'Arb\u00ebria\", d'altronde non si hanno molte notizie specifiche riguardo ai costumi femminili, se nonch\u00e9 documentazioni iconografiche, e notevoli cenni su testi letterali di scrittori locali, sugli scritti dei Grand Tour in Italia e dagli studi del Pitr\u00e8, che ne riportano l'esistenza plurisecolare. Vi sono diverse testimonianze artistiche sugli abiti albanesi di Piana degli Albanesi, tra cui molto preziose le stampe di Gaston Vuillier, del XIX secolo, le pitture e gli schizzi di Ettore De Maria Bergler e i ritratti di Antonietta Rapha\u00ebl, in parte conservate alla Galleria d'Arte del complesso monumentale di Sant'Anna a Palermo, e altre stampe private, acquarelli e cartoline di autori sconosciuti. Entrambe le prime, insieme con le ulteriori differenti e illimitate raffigurazioni, ritraggono e testimoniano l'incomparabilit\u00e0 del costume di Piana degli Albanesi. I Fratelli Alinari hanno scattato numerose fotografie di donne locali nei loro sontuosi costumi.\nIn oltre cinque secoli di permanenza degli \"arb\u00ebresh\u00eb\" il costume tradizionale femminile ha mantenuto l'aspetto costitutivo medievale balcanico e bizantino, che emerge dall'uso dei colori accesi, dall'ampio drappeggio, dalle maniche lunghe e larghe, e dalle stoffe preziose ricamate di seta, oro e argento, ma probabilmente ha subito piccole trasformazioni con influssi nei secoli succedutisi; rendendolo cos\u00ec un abito raro e unico.\nLegati ai vari momenti della vita delle donne, dalla quotidianit\u00e0 al matrimonio, scandivano i ritmi della tradizione sociale del passato. Tramandati di madre in figlia e conservati gelosamente, non sono pi\u00f9 abiti, ma costumi, e sono strumenti di identificazione che assolvono quasi esclusivamente a funzioni simboliche circoscritte ad alcune occasioni. La perdita progressiva di questo legame ebbe inizio dagli anni quaranta, quando nel dopo guerra si introdussero in Europa nuovi vestiti pratici e leggeri. Negli anni cinquanta e anni sessanta cadde in semidisuso l'abito di mezza festa e l'abito giornaliero. Ma gli sfarzosi ed eleganti abiti, hanno conservato intatta la propria specificit\u00e0, e sono indossati in occasioni particolari, quali battesimi (\"pag\u00ebzime\"), l'Epifania (\"Uj\u00ebt t\u00eb Pag\u00ebzuam\"), e soprattutto per le grandi festivit\u00e0 della Settimana Santa (\"Java e Madhe\"), della Pasqua (\"Pashk\u00ebt\") e del matrimonio (\"martes\u00eb\"), ed in altre cerimonie religiose e festive, continuando ad essere preservati meticolosamente dalle donne di Piana degli Albanesi.\nI costumi femminili indossati dalle donne di Piana degli Albanesi, per la finezza e il pregio dei loro ricami in oro e del loro tessuto, sono un particolare elemento di folklore e richiamano l'ammirazione dei turisti che, specialmente in occasione delle grandi feste, visitano la cittadina. Il massimo esempio di bellezza \u00e8 il costume nuziale, che rende particolare e prezioso l'evento religioso di rito bizantino. Unici nel loro genere, gli abiti da sposa sono composti da una gonna e corpetto di seta rossa con ricami floreali in oro e separati da una assai ammirata cintura di argento (\"brezi\"), in genere del peso di pi\u00f9 di un chilogrammo, costituita da varie maglie lavorate del prezioso metallo, con al centro, scolpita in rilievo, una figura di un Santo orientale venerato, comunemente San Giorgio, San Demetrio o Maria Odigitria; sul capo il velo (\"sqepi\") e il copricapo (\"keza\"), simbolo del nuovo status. Sotto la cintura e sul capo, infine, un fiocco (\"shkoka\") verde con ricami interamente in oro, a quattro e a tre petali.\nLa qualit\u00e0 della produzione, quasi ininterrotta, dei costumi, si deve alla grande abilit\u00e0 artigianale delle ricamatrici \"arb\u00ebreshe\" specialiste nel ricamare l'oro e nel trasformare la seta (mola), il velluto e l'oro (in fili, in lenticciole e in canatiglie) in raffinati e preziosi abiti, usando il tombolo o il telaio o semplicemente l'ago, come si fa per la ricciatura a nido d'api della maniche della camicia e per i merletti a punto ad ago. Anche le attivit\u00e0 lavorative correlate hanno un rilievo molto importante e offrono un illuminante spaccato socio-economico. L'impiego di manodopera quasi esclusivamente femminile rinvia, infatti, ad una divisione del lavoro, nella societ\u00e0 e nella famiglia, di tipo tradizionale, e le donne, avviate a questa attivit\u00e0 sin dall'infanzia, gradualmente raggiungevano una perizia tecnica che consentiva loro di provvedere direttamente alla preparazione del corredo. La gran parte della produzione dei manufatti \u00e8 dovuta storicamente a questo artigianato domestico che, pur basato su canoni di pura riproduzione dei motivi, ha raggiunto livelli artistico-estetici spesso ragguardevoli con il concorso del gusto personale delle operatrici, la cui formazione non si esauriva nell'ambito familiare ma, specialmente dal secolo XVIII, ha potuto beneficiare di una vera e propria scuola di ricamo quale era a quel tempo il \"Collegio di Maria\" di Piana degli Albanesi, dove ancora oggi esiste un'esposizione permanente di quei ricami.\nVere e proprie opere d'arte, i costumi e i gioielli propri della tradizione italo-albanese sono un patrimonio inestimabile da tramandare, mantenere e custodire con cura. Sono esposti alcune tipologie del costume femminile e maschile albanese locale nella sezione di cultura \"arb\u00ebreshe\" ad essi dedicata nel Museo civico etno-antropologico \"Nicola Barbato\".\nIl costume tradizionale femminile di Piana degli Albanesi ha nel tempo suscitato ammirazione e consenso. Nel concorso indetto a Venezia nel 1928, al quale presero parte gruppi in costume da tutte le regioni d'Italia, al gruppo di Piana degli Albanesi venne assegnato il primo premio, essendo stato riconosciuto il loro abito tradizionale, tra tutti i quelli regionali, il pi\u00f9 sontuoso, ricco per disegno, stoffa e colori.\nMusica.\nLa musica e i canti di Piana degli Albanesi sono profondamente legati alla tradizione religiosa. Il repertorio di canti sacri, in greco antico ed in albanese, impiegati all'interno del complesso e articolato anno liturgico, \u00e8 molto ampio. Le Liturgie settimanali, festive e le diverse Ufficiature sono sempre adornate da un incessante flusso di melodie. I moduli poetico-musicali sono quelli dell'innografia bizantina; il sistema museale del repertorio liturgico \u00e8 di tipo modale e ricalca la teoria bizantina dell\"'okt\u00f2ichos\". Accanto a queste composizioni, di prevalente origine colta, esistono anche altre testimonianze di carattere profano, fortemente influenzate, peraltro, dalle tradizioni musicali autoctone d'origine, possiede infatti un vasto numero di canti popolari, patrimoni ancora oggi ben vivi e fiorenti.\nLa trasmissione dei canti avviene, ancora oggi, quasi interamente mediante tradizione orale. Per il loro rilevante valore documentario vanno tuttavia menzionate anche le molte testimonianze manoscritte su pentagramma, redatte, a partire dagli inizi del Novecento sino a tempi a noi pi\u00f9 prossimi, da sacerdoti o monaci con l'intento di salvaguardare l'integrit\u00e0 della tradizione sacra. La trasmissione orale dei canti consente ai fedeli, per lo pi\u00f9 in difetto di conoscenze musicali tecniche, di appropriarsi di un patrimonio che, secondo le occasioni, provoca atmosfere di grande suggestione psicologica e di profonda adesione spirituale. La tradizione musicale liturgica \u00e8, quindi, anche espressione di processi di autoidentificazione che rinforzano il senso di appartenenza alla comunit\u00e0. La musica bizantina, assieme alla lingua, al rito, al costume, alle icone, costituisce dunque un essenziale tassello per la ricostruzione di quel mosaico di peculiarit\u00e0 che conferisce agli Arb\u00ebresh\u00eb di Sicilia un'identit\u00e0 culturale solida e vitale.\nLe espressioni musicali di questa importante minoranza etno-linguistica albanese, con le altre forme di manifestazione e comunicazione, rappresentano un modo di sentire e di essere del determinato gruppo sociale \"arb\u00ebresh\u00eb\". I canti bizantini di Piana degli Albanesi fanno parte del Registro Eredit\u00e0 Immateriali della Sicilia. Le musiche e i canti liturgici bizantini di Piana degli Albanesi, che esprimono un senso di continuit\u00e0 religiosa dai tempi pi\u00f9 antichi e rappresentano uno degli elementi essenziali dell'identit\u00e0 culturale del territorio e della sua comunit\u00e0, sono tra i saperi da tutelare e tramandare.\nUna operosa e importante raccolta di canti religiosi \u00e8 stata fatta dal poeta Giuseppe Schir\u00f2 in \"Canti sacri delle colonie albanesi di Sicilia\" (1909), che come si evince dal titolo sono una raccolta di canti devozionali e melodie del popolo albanese di Sicilia.\nGli inni della tradizione bizantina sono eseguiti nelle celebrazioni dai pap\u00e0des e da tutto il popolo partecipante, e, solo raramente, e in contesti scelti, si propongono in concerto dalla storica \"Corale di San Demetrio\" e dal \"Coro dei Pap\u00e0s di Piana degli Albanesi\"; mentre i canti popolari, dal gruppo folkloristico \"\"Dh\u00ebndur\u00ebt e Arb\u00ebrit\". Quest'ultimo, che si esibisce in pubblico nel tradizionale costume albanese e formato da una quindicina di elementi, riporta in vita i canti antichi della tradizione albanese con melodie adattate al canto corale e accompagnate dagli strumenti tradizionali. Il \"Coro dei Pap\u00e0s di Piana degli Albanesi\"\" si propone di far conoscere il repertorio liturgico bizantino della chiesa di rito bizantino in Sicilia. Non si tratta di un coro professionale: ne fanno parte generalmente quattro sacerdoti e un diacono, che eseguono abitualmente i canti dell'antica tradizione, di cui sono fra i riconosciuti depositari, durante le Ufficiature e le Liturgie.\nFra le tante eredit\u00e0, i canti pi\u00f9 diffusi sono: \"Kostantini i vog\u00eblith\", \"Christ\u00f2s An\u00e8sti\", \"Laz\u00ebri\", \"Epi si Chieri\", \"Vajtimet\", \"Simeron Kremate\", \"U t\u00eb dua mir\u00eb\", \"O Zonj\u00eb e Parrajsit\", \"Te parkales\", \"Nj\u00eb lule u deja t'isha\", \"Kopile moj kopile\", \"Muaji i mait\", \"Ju lule te k\u00ebtij sheshi\", \"Tr\u00ebndafili i Shk\u00ebmbit\", \"Lule Bor\u00eb\", \"Malli \u00e7\u00eb kam p\u00ebr tij\", \"P\u00ebr\u00e7\u00eb ti rron\", \"Per\u00ebndesh' e Bukuris\", \"Kur t\u00eb pash t\u00eb par\u00ebn her\u00eb\", \"P\u00ebr M\u00ebm\u00ebdhen\u00eb\", \"Shkova ka dera jote\", ecc.\nI canti pi\u00f9 emblematici, uno religioso e l'altro profano, rimangono \"O mburonj\u00eb e Shqip\u00ebris\u00eb\" (O scudo dell'Albania) e \"O e bukura Mor\u00e9\" (O bella Morea).\nIl primo canto, composto dal poeta italo-albanese Giuseppe Schir\u00f2, invoca la protezione della Madonna dell'Odigitria sugli italo-albanesi e sull'Albania. Divenuto un celebre canto della comunit\u00e0 di Piana degli Albanesi, viene intonato ancora oggi in occasione delle feste religiose pi\u00f9 significative. Il canto \u00e8 eseguito su una melodia in tonalit\u00e0 maggiore con tempo 4/4. Il secondo canto, la cui composizione si suole far risalire al tempo della diaspora albanese del XV secolo, \u00e8 autenticamente popolare, comune a tutti gli albanesi d'Italia in diverse varianti locali. In pochi versi, con toni molto lenti e struggenti, vi si esprime il dramma ed il dolore di chi \u00e8 costretto ad abbandonare, cacciato dall'odio e dalla violenza, patria ed affetti.\nCucina.\nLa gastronomia locale propone piatti e dolci tipici della tradizione siculo-albanese, in cui si pu\u00f2 constatare la presenza di elementi derivanti dal paese originario d'oltre mare e piatti e dolci tipici della tradizione siciliana. Questi, cos\u00ec come per tutte le cose che si ritrovano a dover confrontarsi con realt\u00e0 ed abitudini diverse, si sono arricchiti di ingredienti e trasformate nel tempo in prelibatezze locali (pane, biscotti, focacce, sfincione, ecc.).\nLa cucina albanese \u00e8 molto semplice ma saporita per gli aromi utilizzati nei piatti. Ricco di valori e sapori, legato alla cultura del popolo, il cibo, con le sue ritualit\u00e0 e i suoi codici simbolici, costituisce un elemento di identificazione socio-culturale. Il processo di lavorazione per ottenere questi prodotti \u00e8 quasi un rito, che da tempi antichi si \u00e8 tramandato di padre in figlio, fino ai giorni nostri. Una panoramica completa dei prodotti tipici, in particolar modo dei dolci (\"\u00ebmb\u00eblsira\"), si ha per Pasqua, quando tutte le tradizioni albanesi ritrovano la loro splendida forma. Di Piana degli Albanesi sono rinomati il pane, l'olio d'oliva, il vino, la ricotta, i formaggi e il cannolo pieno di ricotta candita.\nDai numerosi allevamenti locali provengono prodotti caseari come formaggi e ricotte (\"udhose\" e \"gjiz\u00eb\") e carni di qualit\u00e0, fra le quali si annovera la salsiccia di maiale (\"mish derri\"), condita con sale (\"krip\u00eb\") , pepe (\"piper\") e seme di finocchio, le cui qualit\u00e0 - oltre a non esser grassa - sono esaltate da un contorno di cavoletti selvatici fritti (\"lak\u00ebra t\u00eb eg\u00ebra t\u00eb diganisura\") con aglio (\"hudhr\u00eb\") e olio.\nLa pasta (\"brum\u00eb\"), condita in modo semplice ma saporita (es. \"tinurume me kungull\" o \"bath\u00eb\", ecc.), in passato anche questa era preparata dalle varie famiglie in casa. Vi sono, infine, le zuppe di legumi e verdure varie, tra cui \"grosh\u00ebt\", a base di fave, ceci secchi e fagioli.\nTra i vari tipici prodotti gastronomici si possono menzionare:\nIl pane di grano duro e con pasta madre all'antica di Piana degli Albanesi (\"buka e Hor\u00ebs me brum\u00eb t\u00eb ngridhur\") \u00e8 molto rinomato. Preparato con farina di grani duri del territorio, \u00e8 di forma rotonda. Gli elementi che conferiscono tipicit\u00e0 al pane di Piana degli Albanesi sono costituiti dal processo di produzione tradizionale, tramandato di generazione in generazione, e le farine che sono state trasformate seguendo l'antico metodo della fermentazione naturale, conferendo al pane un sapore e un odore \"tradizionale\" e pi\u00f9 digeribile.\nLievitato con metodi naturali, viene cotto ancora negli antichi forni a legna e lavorato secondo gli antichi usi, per ottenere una pagnotta dalla forma unica non troppo gonfia da un 1\u00a0kg o da mezzo chilo, mentre il formato classico di 2\u00a0kg \u00e8 oggi meno comune. Il colore bruno della scorza piuttosto croccante contrasta con il grigio della mollica morbida e compatta. Si mantiene buono per diversi giorni; prima che diventi del tutto indurito pu\u00f2 essere macinato grossolanamente per impanare carni e pollo.\nPu\u00f2 essere consumato ancora caldo con il caratteristico olio d'oliva (\"vaj ulliri\") dall'aroma leggermente piccante e pastoso al palato, insieme a del genuino pecorino, o condito con formaggio o acciughe salate.\nFino ad un cinquantennio fa il pane per lo pi\u00f9 si faceva in masseria o in casa e ogni quartiere aveva un forno, a volte pi\u00f9 di uno. Ogni madre di famiglia sapeva come fare perch\u00e9 lo imparava dalla madre e a sua volta lo trasmetteva, come una tradizione.\n\u00c8 candidato ad esser inserito tra i prodotti agroalimentari tradizionali italiani e riconosciuto col marchio IGP (Indicazione Geografica Protetta dalla Commissione Europea).\nLe tipiche focacce locali, \"kulurun\u00ebt\", si trovano in tutti i forni di Piana degli Albanesi. Si tratta di semplice pane, a forma di cerchio, condito con olio d'oliva e ricotta di stagione, consumato generalmente caldo come \"colazione\" la mattina. Sono riscontrabili nel nome e nelle forme di base nelle zone di influenza o origine albanesi della Morea.\nSono tipiche schiacciate di farina, molto semplici, con acqua, olio di oliva e sale. In passato le rimanenze dell'impasto, di solito, venivano infornate subito, sotto forma di queste schiacciate e mangiate calde calde con un po\u2019 di olio, origano e formaggio.\nGli \"Stranguj\u00ebt\" sono tipici della cucina \"arb\u00ebreshe\". Sono gnocchi di farina fatti a mano, conditi con pomodoro (\"l\u00ebng\") e molto basilico, abitualmente benedette. Tradizionalmente questo piatto era consumato dalle famiglie sedute attorno a uno spianatoio di legno (\"zbrilla\"), il 14 settembre, giorno in cui si commemora l'esaltazione della Santa Croce, dove in tutte le chiese si svolge una particolare cerimonia religiosa davanti a un piccolo altare su cui viene posta una croce attorno alla quale sono sistemati dei rametti di basilico che alla fine della cerimonia sono distribuiti ai fedeli. Riscontrabili in forme similari in altre comunit\u00e0 italo-albanesi.\nZuppa di legumi e verdure varie, a base di fave, ceci secchi, lenticchie e fagioli. Conosciuta anche nel plurale \"Grosh\u00ebt\".\nPiatto tipico albanese di Capodanno e consumato anche in altri tipi di feste, presenta vari tipi di preparazione a Piana degli Albanesi. La classica \u00e8 composta da pane cotto a legna raffermo, latte e zucchero. Una delle pi\u00f9 note ha come ingredienti: il pane cotto a legna raffermo, acqua, sale, pepe e olio d'oliva. Il pane, tagliato a pezzi grossolani, \u00e8 posto in un contenitore ricolmo d'acqua salata; questo va cotto, fin quando il pane non assorbe il tutto. Alla fine si condisce con formaggio grattugiato, spezie e olio. Un'altra versione presenta il tacchino, che viene prima bollito e poi arrostito e servito con \"p\u00ebrshesh\", che viene preparato cuocendo pezzi di pane (\"kula\u00e7\") con brodo di tacchino, insieme a menta e altre spezie.\nTradizionalmente consumato il giorno di San Giuseppe e del Venerd\u00ec Santo (\"E Pr\u00ebmtja e Madhe\"), \u00e8 una prelibata variante di un piatto siciliano celeberrimo: la pasta con le sarde, con finocchio selvatico, pinoli e appunto sardine. La variante \"arb\u00ebreshe\" prevede come condimento base l'estratto di pomodoro. Non viene utilizzato il formaggio per la presenza del pesce, bens\u00ec il pane grattugiato per la consumazione.\nEquivale allo sfincione dell'area siciliana, ovvero assimilabile ad una sorta di antica pizza. Rispetto a quello della provincia a Piana degli Albanesi \u00e8 pi\u00f9 alto e ricco di condimento, sia nella forma della teglia che in quella pi\u00f9 comune rotonda. Gli ingredienti cardini sono salsa di pomodoro (\"l\u00ebng kundamurje\"), cipolla (\"qep\u00eb\"), acciughe (\"sard\u00eb\"), origano (\"rigan\u00eb\") e pezzetti di formaggio caciocavallo (\"cop\u00eb udhosj\u00eb kaskavalit\"). Esiste anche una versione bianca (\"e bardh\u00eb\"), completa dei condimenti ma senza salsa di pomodoro.\nDolci a forma sferica (\"Loshkat\") o schiacciata (\"Petullat\"), di pasta lievitata, fritta e zuccherata. \"Loshkat\" e \"Petullat\" sono frittelle molto simili, diversificarti solo nella forma. Generalmente sono a forma di palline, ottenute dall'impasto di acqua, latte, farina e pasta lievitante (farina inacidita col caglio) fritte e servite calde, addolcite con zucchero, cannella e vaniglia. Sono dolci del periodo di Carnevale (\"Kalivari\"); mentre tradizionalmente per i cannoli si aspettava il Natale e il periodo seguente. \"Petullat\" sono riscontrabili ancora facilmente nei territori albanofoni quali appunto l'Albania, il Kosovo o ancora la Macedonia del Nord.\nSimili ai buccellati, sono dolci ripieni di marmellata di fico dalle forme pi\u00f9 svariate. Dolci tradizionali a forma sferica o schiacciata di pasta lievitata, fritta e zuccherata. Si consumano alla vigilia del marted\u00ec grasso di Carnevale.\nDurante la Pasqua viene preparata una sorta di torta con uova, ricotta di pecora e, precedentemente lessati, steli di finocchio selvatico.\nDolce pasquale tipico di Piana degli Albanesi, a forma di cesto con manico di pasta frolla, decorata anche con piccoli fiori, uccellini e al centro le tipiche uova rosse, simbolo di fecondit\u00e0 e di rinascita. Le donne \"arb\u00ebreshe\" preparano i pani ancora oggi durante la Settimana Santa, e in genere vengono regalati ai bambini i quali, per mangiarlo aspettano con ansia il mezzogiorno del Sabato Santo (\"E Shtunia e Madhe\"). Anticamente il dolce veniva portato in chiesa per essere benedetto durante la cerimonia che si svolgeva nella Cattedrale di San Demetrio Megalomartire.\nCariche di simboli che richiamano la vita, la fertilit\u00e0 e la Resurrezione, le uova rosse, preparate per il Sabato Santo, sono mangiate dopo mezzogiorno, quando le campane riprendono a suonare mentre il profumo d'incenso inonda le case. Sono utilizzate anche per abbellire i tradizionali \"Panaret\" (Pani di Pasqua) e vengono distribuite ai fedeli e ai turisti la Domenica di Pasqua dopo la sfilata delle donne in costume tradizionale albanese e la benedizione (\"bekimi\"). \u00c8 una tradizione orientale del rito greco-bizantino e di tutte le famiglie \"arb\u00ebreshe\" di Piana degli Albanesi preparare le uova rosse (\"vet\u00eb t\u00eb kuqe\") per festeggiare la Pasqua. In tutte le case, per grande gioia dei bambini, le uova vengono bollite nell'acqua con l'aggiunta del colorante rosso e dell'aceto (50 gr per ogni 5 lt di acqua), che funge da fissativo per il colore. Finita la bollitura e quando le uova si rassodano e sono ben asciutte vengono ripassate con un batuffolo di cotone inumidito con dell'olio di oliva, quest'ultimo passaggio serve per rendere ogni uovo lucido e bello. Una volta le donne usavano la cipolla rossa o la barbabietola per tingerle. Sono tipiche di tutte le comunit\u00e0 italo-albanesi ancora osservanti il rito bizantino.\nSimile al biscotto savoiardo, ma pi\u00f9 grande e morbido, \u00e8 un tipico biscotto (\"viskot\u00eb\") consumato generalmente la mattina con il latte. Esistono altre tipologie di biscotti diversi dal \"savojard\u00eb\" (es. \"umbertet\"), di differente formato, croccantezza e condimento (con mandorle / \"mendulla\", sesamo / \"xhurxhullen\u00eb\", ecc.).\nI cannoli sono i dolci pi\u00f9 noti di Piana degli Albanesi, motivo di forte richiamo turistico. Non originario dell'Albania, ma modificato e reso unico dagli albanesi, il suo segreto culinario \u00e8 riposto negli antichi metodi di lavorazione della cialda (\"shkor\u00e7a\"), la cui ricetta tutt'oggi viene rigorosamente tenuta segreta dai pasticceri locali, e negli altri ingredienti quali la farina (\"miell\"), il vino (\"ver\u00eb\"), lo strutto e il sale (\"kripa\").\nPer condire questo dolce viene impiegata l'ottima ricotta passata, che proviene dai numerosi allevamenti ovini del luogo.\nCome spaghetti di semola molto sottili, cotti e mangiati tradizionalmente il giorno dell'Ascensione.\nPiatto di grano bollito condito con olio d'oliva, che la tradizione impone di mangiare il 13 dicembre, giorno di Santa Lucia (\"Sh\u00ebn Llu\u00e7ia\"). Una variante attuale di quest'ultimo piatto prevede l'uso del latte zuccherato o della ricotta setacciata con scaglie di cioccolato, buccia d'arancia e mandorle tritate.\nDai numerosi allevamenti locali provengono carni di qualit\u00e0 riconosciuta, fra le quali si annovera la prelibata salsiccia di maiale. Condita con sale, pepe e seme di finocchio (\"far\u00eb mbrai\"), \u00e8 esaltata da un contorno di cavoletti selvatici (\"llapsana\") fritti con aglio e olio (\"t\u00eb diganisura me qep e vaj\").\nRichiedono un'attenzione particolare i prodotti del settore caseario, soprattutto quelli ottenuti dalla lavorazione con metodi tradizionali del latte di pecora (\"kl\u00ebmsh\u00eb delje\"). Di diversi tipi e forme, formaggi e ricotte sono prodotti noti provenienti da numerosi allevamenti locali. Dal latte di pecora gli allevatori di Piana degli Albanesi ottengono prodotti come la ricotta (\"gjiza\"), che \u00e8 il pezzo forte del settore dolciario locale; il primo sale (\"primusah\"), dal gusto semisalato, ottimo da mangiare come antipasto o da accompagnare al pane; il pecorino (\"pecorini\") stagionato o \"canestrato\", dal sapore piccante e pi\u00f9 salato rispetto al primo sale, indicato come antipasto per qualsiasi tipo di pranzo o grattugiato per condire la pasta; il caciocavallo (\"kaskavali\") e la caciotta, dolce o semisalata.\nEventi.\nIl periodo pasquale \u00e8 stato spesso accompagnato dall'evento culturale ed etnomusicale \"Shega\" (Il Melograno), che mirava ad unire le varie comunit\u00e0 albanesi di Sicilia, d'Italia e al contatto con le realt\u00e0 \"shqiptare\" d'Albania, del Cossovo e dei Balcani in generale. Per la festa del lavoro, ogni 1\u00ba maggio (\"e para e mait\"), vi \u00e8 la commemorazione dei martiri della strage di Portella della Ginestra. Da molti decenni si celebra il 30 agosto l'anniversario della fondazione (\"themelimit\") di Piana degli Albanesi. Il 28 novembre, giornata dell'Indipendenza albanese dai turco-ottomani (\"Dita e Flamurit\"), avvenuta il 1912 dell'omonimo giorno, il comune, associazioni private e l'universit\u00e0 di Palermo onorano la data con festeggiamenti e commemorazioni.\nGeografia antropica.\nUrbanistica.\nL'ubicazione montuosa e collinare della cittadina, ai piedi della catena dei monti di Piana degli Albanesi, \u00e8 stato anche uno dei fattori che ha preservato da secoli i suoi abitanti dalla assimilazione culturale. La presenza di abbondanti sorgenti e corsi d'acqua rese possibile l'esercizio dell'agricoltura e della pastorizia; la presenza di tutte le strutture e i servizi essenziali, dall'ospedale al carcere, ha reso la cittadina indipendente e autosufficiente sino al XX secolo.\nSuddivisioni storiche.\nI quartieri (\"lagjet\") storici di Piana degli Albanesi prendevano nome dalle chiese principali di rito orientale (\"Sh\u00ebn Gjergji, Shen Vasili, Sh\u00ebn Thanasi, Sh\u00ebn Mitri\", ecc.), da toponimi albanesi che ricordano i luoghi della Madre Patria (\"Sheshi, Shk\u00ebmbi, Brinja, Himara, Rrokat\", ecc.) e dai cognomi tipici albanesi delle famiglie che vi abitano (\"Matr\u00ebngavet, Petavet, Fusk\u00ebvet, Zas\u00ebstvet, Skironjevt\", ecc.).\nNei Riveli del 1616 la citt\u00e0 risulta divisa in quartieri che prendono il nome o dalle chiese (S. Giorgio, S. Vito ecc.), o dai toponimi (Kryqa, Brinja, ecc.), o dalle famiglie di Piana degli Albanesi (Mandal\u00e0, Flocca ecc.), o infine da altre derivazioni (Urretta, Lanixaro ecc.). Tra i quartieri pi\u00f9 popolati ricordiamo quelli di S. Giorgio e S. Dhimitri.\nLa toponomastica del territorio comunale svela il carattere eminente dell'altopiano, con quasi tutte le denominazioni in albanese. Le principali sono: \"Sk\u00ebmbi\", \"Gjoni\", \"Brinja\", \"Sh\u00ebn Jani\" (oggi zona nuova della cittadina), \"Lektani\", \"Kroi i Badeut\", \"Ur\u00ebza\", \"Maja e Pelavet\", \"Kryqa\", \"Fusha e Koll\u00ebs\", \"Guri i Delmerit/Pekurarit\", \"Honi\", \"Rahji i Galet\u00ebs\", \"Ponti i Kjaramidhes\", \"Sh\u00ebn \u00cbngj\u00eblli\", \"Gropa e Moll\u00ebs\", \"Vala e Fikut\", \"\u00c7apelia e Drangoit\", \"Sh\u00ebn M\u00ebrkuri\", \"Sh\u00ebn M\u00ebria e Boshit\", \"Argomazit\", \"Ntarmizi\", \"Zoti i Ko\u00e7it\", ecc..\nToponomastica nella citt\u00e0 e nella campagna.\nGli albanesi di Piana degli Albanesi che scelsero e ottennero i feudi di Merco e Dingoli erano dei profughi estranei al contesto in cui avrebbero dovuto insediarsi. Estranei erano i costumi, la lingua, la religione, i nomi dei luoghi che li circondavano. Insediarsi in queste terre spopolate signific\u00f2 per loro ricostruire un mondo di segni e riferimenti fisici legati alla loro cultura. Per abitare il territorio loro assegnato era necessario conoscerlo e quindi dargli nome.\nEssi diedero ai monti e alle valli i nomi dei monti e delle valli albanesi a loro comuni. \"H\u00f2ni\" sono infatti le rupi dei monti Acrocerauni in Albania e \"Honi\" \u00e8 il nome delle voragini analoghe site tra il monte Maganoce e il monte Kumeta.\nQuesto bisogno di appropriarsi dei luoghi e di costruire una identit\u00e0 attraverso l'individuazione di segni fisici di riferimento territoriale li port\u00f2 ad inventare e a tramandare leggende, storie fra il fantastico, il religioso e il profano, legate a luoghi particolari, come le grotte (come \"shpella e Gharrunit\" o \"e Zabjunit\", trad. grotte del Garrone e dello Zubbione) o a semplici pietre, che potessero rendere familiare, riconoscibile e nominabile il nuovo contesto fisico da abitare. In tempi pi\u00f9 moderni spesso questa toponomastica e i nomi della localit\u00e0 sono stati malamente tradotti o forzatamente italianizzati.\nNella contrada della Pizzuta, in prossimit\u00e0 dell'Odigitria rurale, vi \u00e8 una pietra con un'impronta lasciata dal quadro della Vergine Odigitria, portato dai profughi dell'Albania. Si narra che il solco lasciato dal quadro sulla pietra venne ritenuto da tutti di buon auspicio e quel luogo venne eletto a nuova dimora. Ancora al tempo in cui scrive Giuseppe Schir\u00f2, nel 1923, i passanti la baciavano devotamente e recitavano delle preghiere. Ai bambini veniva riservato il privilegio di porre l'occhio e poi l'orecchio su una piccola cavit\u00e0 della pietra e di vedere i luoghi da cui erano partiti i loro antenati e di udire la voce dei fratelli d'Albania.\nAll'entrata storica dell'abitato, nella parte bassa della contrada Brinja, in prossimit\u00e0 della Kryqa e Palerm\u00ebs, si ergevano \"\u00c7apelet e drangoit\" (le Lastre del drago), massi tipici del paesaggio di Piana degli Albanesi. Si trattava di un enorme gruppo di rocce che poggiava su rocce pi\u00f9 piccole. Furono inesorabilmente distrutti con un grosso carico di mine negli anni '70 per la costruzione di case nel vicinato, con l'accusa di non esser sicure. I cittadini sconfortati, increduli ad azione fatta, accusarono a loro volta l'atto di mera speculazione edilizia. Ad oggi non vi \u00e8 nulla che le ricordi, mentre esse hanno caratterizzato nei secoli l'immaginario e le favole collettive del popolo albanese che qui aveva messo radici. Esistono nel territorio circostante altri gruppi di rocce.\nQuesti ed altri segni della memoria formano un grosso capitolo della storia urbana e territoriale di Piana degli Albanesi e vanno a configurare una sorta di architettura simbolica a scala territoriale, che da forma all'eccezionalit\u00e0 di una condizione sociale, culturale ed etnica che ha segnato con continuit\u00e0 il processo di formazione urbana e territoriale del comune siculo-albanese.\nAltre localit\u00e0 del territorio.\nRicade nel comune di Piana degli Albanesi il bacino Scanzano, che include l'invaso artificiale in prossimit\u00e0 della diga.\nNon distanti da Piana degli Albanesi sono riscontrabili due localit\u00e0 che ricadono nel confinate territorio di Monreale: Borgo Giacomo Schir\u00f2, dal nome del militare \"arb\u00ebresh\" tragicamente ucciso, e il Santuario di Tagliavia, cui sono avvenuti nei secoli pellegrinaggi degli italo-albanesi e celebrazioni nel rito proprio bizantino. Sempre nelle vicinanze di Piana degli Albanesi \u00e8 riscontrabile la frazione di Ficuzza, enclave del vasto territorio comunale di Monreale.\nEconomia.\nLe attivit\u00e0 economiche prevalenti sono: il terziario, l'industria del marmo, l'agricoltura, la pastorizia, l'artigianato e l'artigianato artistico. Una delle principali risorse locali \u00e8 costituita dal turismo.\nGrazie ai vasti territori dedicati all'agricoltura e alle sue caratteristiche climatiche, la sua economia \u00e8 basata principalmente sulla produzione di prodotti caseari, cereali, olio di oliva, vino e frutta, e dall'allevamento di ovini, bovini e caprini.\nIl settore terziario e industriale \u00e8 fiorente; la cittadina \u00e8 rinomata per la presenza di strutture ricettive, quali agriturismi, pasticcerie e ristoranti, specializzati nella preparazione di pietanze e dolci a base dei prodotti tipici della cultura \"arb\u00ebreshe\".\nArtigianato.\nUna tradizione prestigiosa, che ha prodotto nel tempo un patrimonio cos\u00ec rilevante, appartiene all'ambito artistico-artigianale. La tradizione locale possiede diverse attivit\u00e0 artigianali (ricamo, iconografia, mosaico, oreficeria, ecc.).\nRicamati con minuziosit\u00e0 gli eleganti costumi femminili \"arb\u00ebresh\" confermano con la loro produzione quasi ininterrotta, da oltre cinque secoli, la ricchezza dell'operato.\nSono particolari le icone bizantine, realizzate dagli iconografi secondo gli antichi canoni artistici.\nAltri artisti locali sono gli orafi, soprattutto legati alla realizzazione a mano dei preziosi gioielli e accessori del costume tradizionale, dai pregiati \"brezi\" ai girocollo di velluto con pendenti agli orecchini e alle collane a doppio filo granato; i maestri del mosaico e gli artigiani del marmo \"Rosso Kumeta\".\nNella tradizione del ricamo inoltre vi sono presenti le bambole in abito albanese, anch'esse ricamate in oro, e con materiali cosiddetti poveri (pietra, legno, ferro e vetro) altri manufatti di interesse artistico.\nIcone.\nLe antiche e moderne icone, pitture su tavole a carattere religioso, si possono ammirare nelle chiese del centro storico e nel monastero \"Sklica\".\nAl gruppo delle rare icone del Seicento e del Settecento, si affiancano le nuove, ispirate fedelmente all'arte ed alla spiritualit\u00e0 bizantina, che a distanza dei secoli, mantengono viva una tradizione ancora ben radicata e fiorente nella comunit\u00e0 di Piana degli Albanesi. Questi iconografi, con esperta manualit\u00e0 e fedele studio dei materiali, dei procedimenti, e dei caratteri stilistici, operano nella stretta osservanza di canoni fissati da secoli per ogni particolare della composizione: dagli atteggiamenti dei personaggi ai riposti significati simbolici, alla scelta dei colori, alle scritte sacre sia nella \"koin\u00e8\" greca che in albanese. Il pregio maggiore di queste icone deriva proprio dal sapore antico di cui sono intrise, dalla raffinatezza, della fattura e dallo splendore della veste cromatica.\nRicamo.\nLa produzione ininterrotta, da oltre cinque secoli, e la qualit\u00e0 dei costumi femminili tradizionali di Piana degli Albanesi si devono alla grande abilit\u00e0 artigianale delle ricamatrici arb\u00ebreshe nel trasformare la seta, il velluto e l'oro in raffinati e preziosi abiti usando il tombolo o il telaio o semplicemente l'ago. Ma queste abilit\u00e0 non si esauriscono nel confezionamento dei costumi. Accanto ai ricami in oro e in seta, esistono, in materiali certamente meno preziosi, altri lavori di ricamo di pari bellezza, eseguiti soprattutto per la preparazione dei corredi nuziali: merletti (a spola, a tombolo, all'uncinetto); ricami ad ago su carta telata (punto ad ago e punto Venezia); sfilati (\"quattrocento\", \"cinquecento\" e \"ottocento siciliano\"); ricami cosiddetti a \"punto inglese\", a \"punto croce\", a \"punto pittoresco\", a \"punt'ombra\", ecc.\nImportante nel mantenimento dell'antica tradizione del ricamo arb\u00ebresh\u00eb fu il Collegio di Maria, fin dai tempi della fondazione (1731), dove venivano educate: \nL'oreficeria.\nI prodotti e le creazioni di oreficeria locale, che giungono da una lunga tradizione, sono soprattutto legati alla produzione dei preziosi accessori del costume tradizionale femminile \"arb\u00ebresh\" di Piana degli Albanesi (\"Brezi\", \"Pindajet\", \"Kriqja e Kur\u00e7et\u00ebs\", \"Rruzarji\", \"Domanti\", ecc.) la cui origine \u00e8 di diverse epoche del passato, spaziando dal periodo bizantino sino al Settecento.\nI maestri locali, continuando a far vivere un'antica tradizione artigianale, mantengono una imponente produzione orafa, ricca di fascino secolare, che rimanda alla mente un'epoca mai dimenticata a Piana degli Albanesi. Per la loro raffinatezza sono altamente apprezzati anche nel mercato nazionale ed estero.\nTurismo.\nLa cittadina \u00e8 storicamente a vocazione turistica. Le principali motivazioni turistiche verso Piana degli Albanesi sono le sue peculiarit\u00e0 religiose, linguistiche e culturali. Sono attrattiva turistica la qualit\u00e0 dell'ambiente e l'integrit\u00e0 del paesaggio, le feste tradizionali e le chiese, la gastronomia e l'artigianato, il lago di Piana degli Albanesi e le zone montane del territorio, che offrono l'opportunit\u00e0 di fare delle escursioni attraverso vari itinerari naturalistici.\nInfrastrutture e trasporti.\nStrade.\nIl comune \u00e8 interessato dalla strada statale 624 Palermo-Sciacca, che prosegue dopo lo svincolo Piana degli Albanesi con la SP 34, e dalla strada provinciale 120, poi SP 5.\nFerrovie.\nA Piana degli Albanesi si trova il fabbricato della ex stazione ferroviaria che era posta sulla linea Palermo-Salaparuta, mai completata.\nMobilit\u00e0 urbana.\nI trasporti interurbani di Piana degli Albanesi vengono svolti con autoservizi di linea gestiti dalla societ\u00e0 Prestia e Comand\u00e8.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune di Piana degli Albanesi \u00e8 impegnato a stabilire, nel rispetlo dei protocolli internazionali, rapporti di interscambio culturale con le istituzioni della Repubblica di Albania e del Kosovo nella ex Jugoslavia e le altre comunit\u00e0 albanesi presenti in ambito europeo ed internazionale.\nPiana degli Albanesi \u00e8 gemellata con:\nAltre informazioni amministrative.\nIl comune, in collaborazione con le comunit\u00e0 italo-albanesi, propone iniziative allo Stato, alle Regioni e alla Provincia per la tutela delle minoranze etnico-linguistiche sancita dalla Costituzione, da leggi nazionali e regionali vigenti.\nIl comune di Piana degli Albanesi fa parte delle seguenti organizzazioni sovracomunali:\nSport.\nLa principale squadra di calcio della citt\u00e0 \u00e8 l'A.S.D. San Giorgio Piana degli Albanesi, gi\u00e0 A.S.D. Citt\u00e0 di Piana degli Albanesi, che nella stagione 2021/2022 milita in Prima Categoria; disputando in campionati di livello regionale. Nel 2017, in occasione della partita Italia - Albania disputata a Palermo per le qualificazioni ai Mondiali di Calcio, il Comune di Piana degli Albanesi, in collaborazione con la Pro Loco e l'ASD San Giorgio Piana degli Albanesi, ha accolto l'ambasciatore della Repubblica d'Albania e la delegazione ufficiale della Federazione calcistica dell'Albania e tifosi albanesi accorsi numerosi dai Balcani e da tutta l'Italia, in un gemellaggio fraterno e sportivo \"arb\u00ebresh-shqiptar\".\nLe societ\u00e0 sportive presenti sono la Polisportiva Arb\u00ebresh Athletic Club di atletica e la Polisportiva Arb\u00ebresh\u00eb (Hora Volley) di pallavolo. Tra le attivit\u00e0 sportive praticate ci sono anche il rugby, con una squadra femminile, e il canottaggio.\nDalla alcuni anni si tiene, tra luglio e agosto, il \"Memorial Stefano Plescia\", un torneo di powerlifting, corsa podistica e triangolare di calcio.\nImpianti sportivi.\nLo stadio comunale \"A. Li Cauli\" (\"stadiumi bashkiak\u00eb\"), sito nella parte sud-orientale, presso la contrada Piano Cavallaro (\"Fusha e Kavalarit\"), \u00e8 dotato di illuminazione e di tribuna coperta nel lato est. Annesso si trova il centro sportivo polivalente con campi da tennis.\nAltri impianti sportivi sono il palazzetto dello sport (\"pallaci i sportit\"), in contrada Cavallaro; la piscina comunale in contrada Ponte Rosso o Punto di Russo (\"Punti i Rr\u00f9sit\"), con adiacente il campo sportivo \"Cuccia-Stassi\" di calcio a 5; la tendostruttura come palestra, vicino alla ex stazione ferroviaria; il centro tecnico di canoa e canottaggio \u201cVito Ales\u201d in contrada \"Fusha\".\nCuriosit\u00e0.\nEsistono proverbi e modi di dire delle colonie albanesi di Sicilia che riguardano o nominano Piana degli Albanesi e i suoi abitanti, tra cui:"}
{"id": "2490668", "revid": "1522738", "url": "https://it.wikipedia.org/wiki?curid=2490668", "title": "Grande Amburgo", "text": ""}
