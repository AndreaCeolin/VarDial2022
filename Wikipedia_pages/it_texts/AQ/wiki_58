{"id": "2538955", "revid": "599013", "url": "https://it.wikipedia.org/wiki?curid=2538955", "title": "Osmany Juantorena", "text": "Biografia.\nSi \u00e8 sposato il 16 luglio 2017 a L'Avana con Glenda Sosa, dalla quale ha avuto due figlie Vittoria e Angelica, la prima nata nel 2014, la seconda nata il 23 settembre 2018.\n\u00c8 nipote del celebre atleta cubano Alberto Juantorena, \u00e8 un grande appassionato di calcio ed \u00e8 tifoso dell'Inter.\nCarriera.\nOsmany debutt\u00f2 nel massimo campionato cubano alla giovane et\u00e0 di soli 12 anni, nell'Orientales de Santiago, la squadra della sua citt\u00e0. Rest\u00f2 in patria per 7 anni, prima di trasferirsi in Russia, nel Bashkortostana Ufa. Nel frattempo approd\u00f2 in Nazionale, con la quale vinse la medaglia di bronzo alla World League 2005 e collezion\u00f2 un totale di 75 presenze.\nAlla fine del 2006 venne accusato di aver assunto una sostanza dopante, ottenendo una squalifica di 2 anni. Il suo ritorno in campo, previsto per novembre 2008, tard\u00f2 per\u00f2 pi\u00f9 del previsto, a causa del rifiuto della federazione cubana di concedere il transfer per giocare in Italia. Durante gli ultimi due anni di inattivit\u00e0 il giocatore risiedette a Trento, dove si allen\u00f2 con la squadra del presidente Diego Mosna. La battaglia legale intrapresa dalla societ\u00e0 trentina ottenne successo il 24 agosto 2009, con l'autorizzazione a giocare concessa dalla FIVB. Il rifiuto a concedere il permesso di giocare all'estero era dettato dal fatto che il giocatore era uscito regolarmente da Cuba: se fosse fuggito dallo stato caraibico come altri atleti (nella pallavolo si pu\u00f2 ricordare il caso di Taismary Ag\u00fcero), paradossalmente, avrebbe ottenuto il via libera d'ufficio gi\u00e0 precedentemente.\nIl suo esordio nel campionato italiano, avvenuto il 27 settembre 2009, \u00e8 stato consacrato con il premio di MVP della partita. Il primo trofeo della sua \"nuova\" carriera di club giunse pochi mesi dopo il ritorno in campo: a Doha (Qatar), vinse la Coppa del Mondo per club FIVB, ricevendo anche il premio come miglior battitore della competizione. Nel gennaio del 2010 conquist\u00f2 la Coppa Italia, siglando i due punti finali del match contro Cuneo. In Europa il cammino della sua squadra si concluse con il secondo trionfo consecutivo, e il giocatore si laure\u00f2 miglior giocatore al servizio e MVP dell'intero torneo.\nPrima dell'inizio della sua seconda stagione trentina, il 22 settembre 2010, prolung\u00f2 il suo contratto con la formazione del presidente Mosna fino al 2015; il giorno successivo ottenne la cittadinanza italiana, prestando il giuramento al comune di Aldeno. In questa stagione fu protagonista della conquista della tripletta: Coppa del Mondo, Champions League e scudetto, il primo della sua carriera. Nonostante la naturalizzazione, dovette attendere un altro anno prima di poter essere schierato in campo in qualit\u00e0 di italiano: l'ufficializzazione in questo senso avvenne il 21 giugno 2011, con la conferma espressa da FIVB e FIPAV.\nVerso la fine della stagione 2011-2012 si fecero insistenti le voci sulla partenza del giocatore per la Russia, a causa di un interessamento dello Zenit Kazan; la conferma della partenza del giocatore venne direttamente dal presidente Diego Mosna. L'ufficializzazione del trasferimento si fece attendere per tutta l'estate del 2012, ed il passaggio di Matthew Anderson da Modena al Kazan resero la partenza dell'italo-cubano non pi\u00f9 cos\u00ec certa. Alla fine la querelle rimase inconclusa, e all'inizio della preparazione Juantorena si present\u00f2 ufficialmente con la maglia di Trento. Dopo la sconfitta in Supercoppa italiana trionf\u00f2 per la quarta volta consecutiva al Mondiale per club, venendo premiato per la terza volta consecutiva come MVP. Complet\u00f2 la stagione con i trionfi anche in Coppa Italia e in campionato.\nNell'estate del 2013 la formazione trentina incontr\u00f2 delle difficolt\u00e0 finanziarie, e lo schiacciatore italo-cubano si trasfer\u00ec in Turchia allo Halk Bankas\u0131 Spor Kul\u00fcb\u00fc con la formula della cessione del contratto per un anno. Con il suo nuovo club vinse subito la Supercoppa turca, battendo 3-0 l'Arkas Spor Kul\u00fcb\u00fc, e poi conquist\u00f2 la coppa nazionale e il campionato, sconfiggendo il Fenerbah\u00e7e Spor Kul\u00fcb\u00fc in entrambe le finali e ricevendo il premio di MVP dei play-off. In Champions League arriv\u00f2 fino alla finale, persa per mano dei russi del Volejbol'nyj klub Belogor'e; nel 2015 ottiene le prime convocazioni con la nazionale italiana: partecipa alla Coppa del Mondo vincendo la medaglia d'argento e al campionato europeo aggiudicandosi il bronzo.\nNella stagione 2015-16 torna in Italia ingaggiato dall'Associazione Sportiva Volley Lube, con cui vince tre Coppe Italia, tre scudetti, la Champions League 2018-19 e la campionato mondiale per club 2019, dove ottiene anche il riconoscimento come miglior schiacciatore; con la nazionale si aggiudica la medaglia d'argento ai Giochi della XXXI Olimpiade.\nEsperienze in Qatar.\nDall'estate del 2010 visse delle brevi esperienze nel campionato del Qatar, venendo ceduto in prestito \"mensile\" a squadre locali, impegnate nelle fasi finali della Coppa del Principe e della Coppa del Re (Emir Cup). Nel 2010 gioc\u00f2 nel Qatar Sports Club, insieme al compagno di club Riad Garcia Pires Ribeiro, ma venne sconfitto dall'Al Rayan, che a sua volta aveva preso in prestito giocatori del calibro di Wout Wijsmans e Ivan Miljkovic.\nNel 2011, invece, vest\u00ec la maglia dell'Al Arabi insieme all'opposto croato Igor Omr\u010den. Dopo aver perso al tie-break la Coppa del Principe, vinse contro la coppia Wilsmans-Miljkovic la Coppa dell'Emiro, permettendo alla squadra di qualificarsi per la Coppa del Mondo per club 2011. Con questa vittoria Juantorena detiene il singolare record come unico giocatore ad aver conquistato una doppia qualificazione sul campo per la rassegna iridata.\nAnche nel 2012 decise di vestire la maglia dell'Al Arabi, e con il premio di MVP permise alla sua squadra di vincere il trofeo sfuggitogli l'anno precedente, cio\u00e8 la Coppa del Principe. Nel maggio del 2013, invece, disput\u00f2 solamente le ultime gare della Emir Cup, perdendo gi\u00e0 la sfida di semifinale."}
{"id": "2538964", "revid": "968255", "url": "https://it.wikipedia.org/wiki?curid=2538964", "title": "L\u00e9on Mart", "text": "Carriera.\nCon le sue 16 marcature rimaste ineguagliate, \u00e8 il record-man di reti segnate con la maglia del .\n\u00c8 morto nell'estate del 1984 all'et\u00e0 di 69 anni a causa di un incidente stradale."}
{"id": "2538966", "revid": "132266", "url": "https://it.wikipedia.org/wiki?curid=2538966", "title": "'O re", "text": ""}
{"id": "2538970", "revid": "62004", "url": "https://it.wikipedia.org/wiki?curid=2538970", "title": "Len\u00edsio Teixeira J\u00fanior", "text": ""}
{"id": "2538972", "revid": "62004", "url": "https://it.wikipedia.org/wiki?curid=2538972", "title": "Eust\u00e1quio Afonso Ara\u00fajo", "text": ""}
{"id": "2538974", "revid": "62004", "url": "https://it.wikipedia.org/wiki?curid=2538974", "title": "Manoel Tobias da Cruz J\u00fanior", "text": ""}
{"id": "2538975", "revid": "305330", "url": "https://it.wikipedia.org/wiki?curid=2538975", "title": "A Dictionary of Greek and Roman Antiquities", "text": "A Dictionary of Greek and Roman Antiquities \u00e8 un dizionario biografico e storico in lingua inglese a cura di William Smith.\nL'opera \u00e8 stata pubblicata per la prima volta nel 1842; da allora si sono susseguite numerose edizioni rivisitate fino al 1890. Essa tratta di diritto, religione, architettura, guerra, vita quotidiana, e soggetti similari, principalmente dal punto di vista classicistico. Il curatore ha dedicato una serie di lavori all'antichit\u00e0 classica fra cui alcuni che trattano di persone e luoghi. Contiene ben oltre un milione di parole in ogni edizione, e tutte le edizioni sono adesso di pubblico dominio."}
{"id": "2538976", "revid": "287204", "url": "https://it.wikipedia.org/wiki?curid=2538976", "title": "Santa Veneria", "text": "Agiografia e culto.\nNel martirologio di San Gerolamo si legge che con sant'Euplio furono martirizzate Veneria e Nericia, vergini catanesi. In altri martirologi Veneria \u00e8 chiamata Veracia.\nI redattori degli atti di sant'Euplio non fanno menzione delle due martiri, quindi si dubita che furono martirizzate insieme al santo.\nSecondo alcuni storici, il martire sub\u00ec due interrogatori: il primo il 29 aprile del 304, l'altro il 12 agosto dello stesso anno. Quindi, secondo quanto detto sopra, l'ipotesi pi\u00f9 accreditata sarebbe quella che le due vergini catanesi furono martirizzate probabilmente il 29 aprile del 304, anzich\u00e9 il 12 agosto, oppure, sempre secondo gli storici antichi, le due sante subirono il martirio a Catania il 12 agosto ma di un anno diverso del martire Euplio."}
{"id": "2538977", "revid": "486946", "url": "https://it.wikipedia.org/wiki?curid=2538977", "title": "Dictionary of Greek and Roman Antiquities", "text": ""}
{"id": "2538981", "revid": "1305772", "url": "https://it.wikipedia.org/wiki?curid=2538981", "title": "Bisingana", "text": "Il Bisingana \u00e8 un torrente del Piemonte che bagna la parte centro-orientale della provincia di Biella; \u00e8 tributario dell'Ostola.\nCorso del torrente.\nIl torrente nasce in comune di Curino con due rami sorgentizi (\"La Valle\" e \"Valle Comune\") che drenano le acque rispettivamente dei versanti sud-orientale e meridionale della Cima la Guardia (785\u00a0m).\nLa confluenza dei due ruscelli avviene nei pressi della frazione Vivaro; di qui il Bisingana prosegue verso sud raccogliendo il contributo idrico dei numerosi piccoli rii che scorrono nella sua boscosa valletta.\nIl torrente viene poi costeggiato dalla SP 234 \"Pray-Curino-Brusnengo\" e, dopo aver ricevuto da sinistra la confluenza della Riale Terla, esce dal territorio di Curino e segna per alcuni km il confine tra i comuni di Masserano e di Brusnengo.\nNei pressi di questo secondo centro abitato viene scavalcato dalla SP 233 \"Masserano-Brusnengo\" ed infine, dopo aver serpeggiato nella piccola area pianeggiante a nord-ovest di Brusnengo, confluisce nell'Ostola attorno a quota 250 in comune di Masserano.\nAffluenti.\nGli affluenti del Bisingana sono in genere brevi ruscelli collinari senza nome sulla cartografia ufficiale.\nFa eccezione la Riale Terla, che nasce dalle colline della frazione di Curino San Nicolao e confluisce nel Bisingana nei pressi della chiesa di San Grato (363\u00a0m).\nUtilizzi.\nUn depuratore della capacit\u00e0 di 220.000\u00a0m\u00b3/anno \u00e8 attivo in Regione Stella di Brusnengo.\nNonostante le limitate dimensioni del torrente viene \"seminata\" (e pescata) una certa quantit\u00e0 di trote."}
{"id": "2538984", "revid": "62004", "url": "https://it.wikipedia.org/wiki?curid=2538984", "title": "Vander dos Santos Ferreria", "text": ""}
{"id": "2538986", "revid": "767487", "url": "https://it.wikipedia.org/wiki?curid=2538986", "title": "Manuel Cardoni", "text": "\u00c8 figlio di Furio Cardoni, ex calciatore. \u00c8 anche uno degli ambasciatori delle Special Olympics.\nCarriera.\nGiocatore.\nClub.\nInstancabile regista, inizi\u00f2 la carriera nel Rumelange. Nel 1992, venne acquistato dal Jeunesse Esch, in cui collezion\u00f2 96 presenze in 4 anni e due titoli nazionali.\nNel 1996, pass\u00f2 al Bayer Leverkusen, diventando il terzo lussemburghese (dopo Nico Braun e Robby Langers) a giocare in Bundesliga. Tuttavia, marc\u00f2 solo una presenza di pochi minuti (contro il Bayern Monaco) in due stagioni. Nel 1998, fece ritorno al Jeunesse Esch, vincendo altri due campionati e due coppe nazionali. Qui concluse la sua carriera da calciatore nel 2006.\nVinse quattro volte il titolo di Calciatore lussemburghese dell'anno, sempre con lo Jeunesse Esch.\nNazionale.\nCardoni debutt\u00f2 con la nazionale lussemburghese il 20 maggio 1993 in un match contro l', valido per le qualificazioni al Campionato mondiale del 1994. In undici anni, ha collezionato 68 presenze e 5 gol.\nAllenatore.\nUna volta conclusa la carriera da calciatore, fu assunto come allenatore dalla sua prima squadra, il Rumelange, diventando nel 2008 il vice dell'attuale coach, Mark Thom\u00e9."}
{"id": "2538987", "revid": "1318658", "url": "https://it.wikipedia.org/wiki?curid=2538987", "title": "Sal\u00f2", "text": "Sal\u00f2 (: ; \"Sal\u00f2\" in dialetto bresciano, \"Salodium\" in latino) \u00e8 un comune italiano di 10.448 abitanti, situato sulle rive del Lago di Garda in provincia di Brescia, in Lombardia.\nDi fondazione romana, durante gli ultimi anni della seconda guerra mondiale Sal\u00f2 fu sede di alcuni ministeri della Repubblica Sociale Italiana.\nGeografia fisica.\nTerritorio.\nIl comune di Sal\u00f2, che si affaccia sull'omonimo golfo del lago di Garda, \u00e8 racchiuso a ovest e a sud dai Colli Morenici e a nord dal Monte San Bartolomeo. La frazione di Barbarano \u00e8 l'unica posta al di fuori del golfo, ma questa si estende sulla costa, ai piedi del monte, verso nord, confinando con Gardone Riviera.\nLa sezione lacustre confina ad est con Torri del Benaco (sulla sponda veronese del lago e dunque in Veneto).\nLa citt\u00e0 \u00e8 posta sull'area sismotettonica \"benacense\" e pertanto \u00e8 a rischio sismico. Dei terremoti storici vengono normalmente ricordati quello del 1901 e l'ultimo del 24 novembre 2004 entrambi classificabili con l'VIII grado della scala Mercalli.\nClima.\nIl clima \u00e8 di tipo mediterraneo, grazie alla mitigazione del Lago e dalla presenza del Boaren, vento che discende dalla Valle Sabbia.\nOrigini del nome.\nIl nome Sal\u00f2 non ha una derivazione chiara. Alcune fonti lo fanno risalire al nome di una regina etrusca, Salodia; altre lo collegano ad un lucumone di nome Saloo; altre ancora al termine latino \"salodium\", che indicava le sale e le stanze di cui erano ricche le ville a lago di epoca romana.\nUna spiegazione valida sembra essere quella che fa risalire il nome di Sal\u00f2 al fatto che la citt\u00e0 era, anche nell'antichit\u00e0, la capitale economica della zona, dove veniva depositata una risorsa importantissima come il sale marino. Gi\u00e0 infatti nei tempi antichi era collegata al mare Adriatico attraverso i fiumi Mincio e Po. Il sale marino coltivato nelle saline dell'Adriatico e trasportato su barconi poteva quindi agevolmente raggiungere Sal\u00f2.\nUn'ultima ipotesi farebbe derivare il toponimo da \u201csalus\u201d termine latino che vuol significa \u201csalute\u201d in quanto la zona sarebbe stata usata dalle legioni romane come luogo di cura per quei soldati feriti o ammalati nel corso della conquista alpina e ritrovamenti archeologici presso la necropoli romana del Lugone avvalorerebbero questa tesi.\nStoria.\nEpoca romana.\nLa fondazione romana si sovrappose ad alcuni insediamenti preesistenti, verosimilmente di epoca neolitica. Nella zona nord-occidentale di Sal\u00f2 (zona Lugone, ora via Sant'Iago), fu rinvenuta negli anni venti del XX secolo una necropoli romana e, negli anni settanta dello stesso secolo, fu condotta un'accurata campagna di scavi che port\u00f2 alla scoperta di 171 tombe ed al rinvenimento di vario materiale tra cui un'anfora ora esposta al museo archeologico di Milano. Sembra che di questa piccola anfora, che riporta impresse scene di caccia, esista un'altra copia in Spagna.\nMedioevo.\nLa zona faceva parte fin dall'epoca longobarda della corte del Monastero di San Colombano del Priorato di Bardolino e della prioria di \"Solarolo\" (Manerba del Garda), dipendente dall'Abbazia di San Colombano di Bobbio e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nMagnifica Patria.\nIl 4 novembre del 1334 trentaquattro comunit\u00e0 della riviera gardesana e di parte della Val Sabbia si riunirono nella \"Riperia Lacus Gardae Brixiensis\", una sorta di federazione con capoluogo Maderno e a capo un podest\u00e0. Per rimanere autonoma sia da Brescia sia da Verona, la federazione si diede alla Repubblica di Venezia, che mand\u00f2 alla \"Riperia\" un Provveditore. La zona all'epoca era per\u00f2 obiettivamente lontana dal territorio metropolitano della Serenissima, e nel 1350 Sal\u00f2 e la Riviera caddero nelle mani dei Visconti.\nNel 1362 Sal\u00f2 resistette all'assedio da parte delle truppe scaligere ed il valore dei cittadini, unito alla grande accoglienza per Beatrice Visconti, fece s\u00ec che la cittadina diventasse capoluogo al posto di Maderno. Con la salita al potere di Gian Galeazzo Visconti Maderno torn\u00f2 brevemente ad essere la capitale, per poi perdere definitivamente il titolo durante la stesura degli statuti. Alla morte del duca Gian Galeazzo i rappresentanti di Sal\u00f2 e della Riviera occuparono il quinto posto nella processione funebre, ben pi\u00f9 avanti di citt\u00e0 quali Brescia o Verona.\nNel 1428 Sal\u00f2 e la Riviera tornarono ad essere dominio della Serenissima per \"motu proprio\" delle comunit\u00e0, che abbandonarono i Visconti poco prima dell'assedio di Brescia. Nei successivi anni la Riviera si schier\u00f2 invece pi\u00f9 volte a favore dei Visconti, mentre Brescia rimase fedele a Venezia; quest'ultima pose di conseguenza la Riviera nella giurisdizione di Brescia. Solo nel 1443 la Riviera riusc\u00ec a sganciarsi, almeno parzialmente, da Brescia e pot\u00e9 nuovamente accogliere sul Garda il Capitano della Riviera e Provveditore di Sal\u00f2 mandato dal Senato veneziano. Durante questi anni Venezia elarg\u00ec alla \"Patria\" il titolo di \"Magnifica\" e di \"Figlia primogenita della Serenissima\", insieme ad innumerevoli autonomie, tale da renderla quasi uno Stato a s\u00e9 stante.\nCon la guerra della Lega di Cambrai, la Magnifica Patria fu conquistata da francesi e spagnoli, mal voluti dalla popolazione; torn\u00f2 poi ad innalzare le bandiere di San Marco. Dalla Riviera part\u00ec il 23 aprile 1570 una nave di armigeri per combattere contro la flotta turca, facendosi onore durante la battaglia di Lepanto. I cannoni della nave furono fusi alla fine della battaglia e, con il bronzo ricavato, vennero fatti 6 candelabri presenti nel Duomo. Nel 1580 il futuro santo Carlo Borromeo arriv\u00f2 in visita pastorale a Sal\u00f2, dirimendo questioni e fondando un Monte di Piet\u00e0 spirituale per pagare degli insegnanti che educassero i giovinetti e i fanciulli poveri di Sal\u00f2.\nCon l'arrivo di Napoleone a Sal\u00f2, il 17 agosto del 1796, inizi\u00f2 la fine della Magnifica Patria. Il 25 marzo 1797 dei messaggeri da Brescia, insorta contro Venezia, portarono l'annuncio della rivoluzione e l'ex-nobile Francesco Gambara (1771-1848) arrest\u00f2 il governatore veneziano della citt\u00e0. Inizialmente i salodiani accolsero tiepidamente la notizia, ma, allontanatisi i soldati bresciani, i cittadini decisero invece di rimanere fedeli alla Serenissima e insorsero contro il nuovo governo democratico, dando inizio a una contro-rivoluzione.\nLe truppe bresciane e bergamasche che attaccarono il golfo furono respinte e arrestate. Dopo aver resistito agli attacchi esterni, infine, la citt\u00e0 di Sal\u00f2 fu costretta ad arrendersi ai francesi, che il 14 aprile 1797 la saccheggiarono, le tolsero il titolo di capitale e l'indipendenza da Brescia. Con il trattato di Campoformio la Magnifica Patria pass\u00f2 sotto il controllo asburgico insieme al resto dell'ex-stato veneziano.\nDagli Asburgo al Regno d'Italia.\nTerminate le guerre di restaurazione tra il regno d'Italia napoleonico e il regno asburgico, culminati sul territorio con la battaglia di Sal\u00f2 del 16 febbraio 1814, gli austriaci entrarono a Sal\u00f2 dove vennero accolti in pompa magna. Sal\u00f2 si rivel\u00f2 subito filo-austriaca, con alzabandiera e Messe in Duomo, nel tentativo di recuperare almeno parte dei privilegi perduti con la fine della Serenissima. Tali tentativi rimarranno vani, visto che il 5 aprile 1815 la cittadina entra a far parte della \"Imperial Regia Delegazione di Brescia\" e divenne capoluogo del XIV Distretto comprendente 25 comuni.\nFu istituito il Commissario distrettuale, soppresso il Tribunale giudiziario e istituita una Pretura di II classe. L'equiparazione con Gargnano, Preseglie, Vestone e Lonato furono vissuti come un affronto alla centralit\u00e0 e alla superiorit\u00e0 politica di Sal\u00f2 sulla Riviera. Il comune di Caccavero (oggi frazione di Sal\u00f2 con il nome di Campoverde) fu nuovamente istituito dopo la sua soppressione e aggregazione alla citt\u00e0 durante la dominazione napoleonica. aggrava tale situazione. Vano fu il tentativo di fondare la Provincia di Sal\u00f2, osteggiato da Brescia.\nDurante l'occupazione austriaca a Sal\u00f2 nacque la Societ\u00e0 del Casino, che si occup\u00f2 di propaganda anti-imperiale.\nIn questo periodo la vita sociale e culturale non si ferm\u00f2, anzi acquist\u00f2 sempre pi\u00f9 forza. Nell'agosto del 1814 fu istituita la societ\u00e0 Filarmonica, riconosciuta come banda musicale dal Governo Lombardo Veneto nel 1823, ed attiva ancora oggi. Nel 1824 nacque una Scuola Pubblica di strumenti ad arco e nel 1838 si istitu\u00ec una \"sala di istruzione per le esercitazioni del contrabbasso e del violoncello\". Nello stesso anno nacque anche l'Associazione di San Francesco di Sales. L'Ateneo e le scuole continuarono la loro attivit\u00e0 diventando noti anche fuori provincia. Nel 1826 apr\u00ec il nuovo Ospedale Civile, mentre nel 1851 giunse un primo nucleo di suore della congregazione delle Ancelle della Carit\u00e0, guidate dalla stessa fondatrice Maria Crocifissa Di Rosa. Nel 1858 nacque la Societ\u00e0 di Mutuo Soccorso, la prima della provincia, che vinse nel 1867 la medaglia d'argento all'Esposizione universale di Parigi del 1867.\nDurante i moti risorgimentali del 1848 Sal\u00f2 fu ripetutamente colpita da combattimenti.\nIl 17 giugno 1859 Nino Bixio entr\u00f2 trionfante a Sal\u00f2 e il giorno successivo lo raggiunse anche Giuseppe Garibaldi. Durante la battaglia di San Martino Sal\u00f2 fu invasa dai feriti e divenne un grande ospedale da campo. L'11 luglio 1859, con l'armistizio di Villafranca, Sal\u00f2 entr\u00f2 con il resto della Lombardia a far parte del Regno di Sardegna e ne segu\u00ec l'evoluzione nel Regno d'Italia.\nNell'Italia unita, Sal\u00f2 divenne capoluogo dell'omonimo circondario e il 15 dicembre 1860 acquis\u00ec il titolo di citt\u00e0. Fu pertanto sede di Sottoprefettura e del Tribunale Collegiale giudiziario da cui dipendevano le cinque Preture del circondario. Il censimento del 1861 registr\u00f2 a Sal\u00f2 la cifra di 5316 abitanti.\nIl 30 ottobre 1901 la citt\u00e0 fu colpita da un forte terremoto che rese inagibili gran parte degli edifici pubblici e parte di quelli privati. Inizi\u00f2 quindi il periodo dei grandi cantieri che cambiarono il volto dalla citt\u00e0, tra i quali troviamo: la creazione del Lungolago, la riedificazione di parte del palazzo comunale, la Scala Santa, la via Tavine e via dei Colli, la creazione di piazza Sant'Antonio (sventrando il quartiere omonimo), l'abbattimento delle vecchie carceri e la costruzione del nuovo, la piazza antistante l'ospedale, le nuove chiese di Villa, San Bernardino e Serniga e la costruzione delle scuole in via Gasparo. I lavori furono rallentati a seguito dello scoppio della prima guerra mondiale.\nLa Repubblica Sociale Italiana.\nNell'ottobre 1943 fu fondata tra Sal\u00f2 e Gargnano la Repubblica Sociale Italiana, conosciuta come Repubblica di Sal\u00f2. La presenza, nella cittadina lombarda, del Ministero degli esteri, delle cabine per i giornalisti e del servizio traduzioni comunicati esteri, che emettevano tutti i comunicati ufficiali della Repubblica, fece s\u00ec che quest'ultima sia conosciuta con il nome della citt\u00e0, anche se la capitale rimaneva ufficialmente Roma.\nLa scelta di portare i principali ministeri sulla riva benacense fu \"in primis\" dovuta alla vicinanza con la Germania nazista (che all'epoca comprendeva, direttamente nel Tirolo, tutto l'attuale Trentino-Alto Adige ed arrivava fino al comune di Limone sul Garda), favorendo il controllo nazista dello stato fantoccio di Benito Mussolini, e rendendo difficile invece a quest'ultimo, vista la decentralizzazione rispetto al teatro di tutte le vicende economiche e militari, l'effettivo esercizio del potere. In secondo luogo la zona era scarsamente interessata dall'attivit\u00e0 partigiana (tale fenomeno rimase limitato anche in seguito, per la presenza della RSI) ed era al di fuori dalle aree industriali del nord d'Italia, pesantemente bombardate dall'aviazione alleata.\nIl ministero degli esteri occup\u00f2 villa Simonini (oggi hotel Laurin), come sede ufficiale, e l'albergo Barbarano per i dipendenti e la mensa. Tale ministero era presieduto ufficialmente dallo stesso Mussolini, il cui Quartier Generale era situato a Palazzo Feltrinelli Gargnano (ora Centro d'Ateneo per la promozione della lingua e cultura italiana (CALCIF) dell'Universit\u00e0 degli Studi di Milano), e raramente ne usciva.\nIl secondo ministero effettivamente dislocato a Sal\u00f2 era il Ministero della cultura popolare (MinCulPop), la cui divisione Spettacolo occup\u00f2 villa Amadei ed il palazzo della Croce Rossa Italiana. Per quanto riguarda i media, a villa ex Angelini erano presenti le cabine telefoniche riservate ai giornalisti, mentre l\"'Agenzia Stefani\", agenzia di stampa della propaganda fascista, si trovava nell'edificio della scuola elementare; presidente era il senatore Luigi Barbini e segretario Ernesto Daquanno. Detta agenzia era in collegamento con il palazzo del Capitano-Rettore Veneto (all'interno dell'attuale municipio), sede dell'ufficio interpreti per la traduzione dei comunicati esteri.\nA Sal\u00f2 erano presenti anche le forze di polizie e militari: nel liceo scientifico si trovavano un reparto della \"Muti\" e uno della X\u00aa Flottiglia MAS al comando di Junio Valerio Borghese, nella casa del Fascio (oggi bar Italia) stazionavano le guardie di Mussolini, agli ordini del console della milizia Albonetti. In piazza Vittorio Emanuele, allora piazza Ettore Muti (eroe della prima guerra mondiale e seguace di D'Annunzio nell'impresa di Fiume), l'ex palazzo Castagna, ora sede della banca Valsabbina, ospitava il comando del Corpo di Polizia Repubblicana, il cui capo era Tullio Tamburini.\nNell'ex collegio civico, in via Brunati, c'era il comando della Guardia Nazionale Repubblicana che aveva sostituito la soppressa arma dei carabinieri; il comando era affidato a Renato Ricci. Altri ufficiali si trovavano presso l'ex caserma dei carabinieri, mentre l'oratorio maschile era a disposizione di un raggruppamento delle Brigate Nere. Infine il teatro comunale veniva utilizzato, oltre che per spettacoli di valore artistico, anche per convegni e assemblee politiche.\nPoche furono le visite di Mussolini a Sal\u00f2; una sola ufficiale, per rendere omaggio alla salma di Serafino Mazzolini, sottosegretario agli Esteri, deceduto nella villa Portesina di Sal\u00f2 il 23 febbraio 1945.\nDurante la ritirata, il 29 aprile 1945, i tedeschi fecero esplodere delle bombe che colpirono l'intera famiglia di un funzionario del Ministero degli Esteri, Arduino Arduini. Per quanto riguarda la Resistenza, essa non fece grandi azioni sul territorio comunale, ma l'unico atto degno di nota \u00e8 la fuga di un capo-partigiano dall'ospedale civile, con sparatoria in cui morirono due fascisti, organizzata dal gruppo partigiani della zona.\nDal dopoguerra al nuovo millennio.\nNegli anni sessanta Sal\u00f2 riscopr\u00ec la sua vocazione turistica, aiutata da grandi manifestazioni sportive, quali:\nIn data 24 novembre 2004 l'intero territorio comunale \u00e8 stato colpito da un forte terremoto dell'VII-VIII grado della scala Mercalli. I danni agli edifici pubblici e privati sono stati rilevanti. Circa 1.000 persone sono state sfollate e la met\u00e0 degli edifici pubblici sono risultati inagibili (tra cui il palazzo municipale e la sede del liceo \"Enrico Fermi\"). A differenza del 1901 non ci sono state grandi variazioni urbanistiche, l'unica degna di note \u00e8 lo spostamento del liceo nella nuova sede gi\u00e0 in costruzione, lasciando i locali a disposizione degli uffici comunali (Ufficio Anagrafe e Polizia Locale) e di altri enti o associazioni (Guardia costiera e ANA). Inoltre ha anche accelerato la dismissione di parte dei reparti ospedalieri in funzione nel vecchio ospedale di Sal\u00f2.\nMonumenti e luoghi d'interesse.\nAree naturali.\nIl Comune di Sal\u00f2 \u00e8 il pi\u00f9 densamente popolato e il pi\u00f9 abitato del parco Alto Garda Bresciano. Il monte San Bartolomeo, che sovrasta la citt\u00e0, \u00e8 attraversato da sentieri naturalistici e paesaggistici fino alla sua vetta.\nSociet\u00e0.\nIstituzione, enti e associazioni.\nA Sal\u00f2 sono presenti la sede distaccata del Tribunale di Brescia, l'Agenzia delle Entrate e dell'ufficio Misto del Registro e Conservatoria, il Comando della Compagnia dei Carabinieri con competenza su 40 comuni, il Comando di Compagnia della Guardia di Finanza e il Comparto di Polizia Stradale.\nSono inoltre presenti gli uffici pubblici di rilevanza sovra-comunale: il Corpo forestale dello Stato, il Comando provinciale dei Vigili del Fuoco (sezione distaccata), la \"Sezione Circoscrizionale per l'impiego\" con giurisdizione e il Consorzio BIM, entrambi con competenza territoriale sui 12 comuni. Infine ha sede nel territorio comunale il \"Consorzio per la gestione del demanio della sponda bresciana del Lago di Garda e del Lago d'Idro\", con competenza territoriale su tutti i 17 comuni rivieraschi bresciani dei due laghi.\nNasce e ha la sede principale l'Associazione Volontari del Garda, eretta ad Ente Morale con decreto del Presidente della Repubblica del 03/11/1987, in seguito ONLUS. Dal 14 aprile 2003 effettuano il Soccorso Tecnico Urgente coordinati dai VV.F., tale convenzione fu la prima ad essere stipulata in Italia.\nCultura.\nBiblioteche.\nOltre alla biblioteca comunale, sul territorio comunale ha sede anche la biblioteca dell'Ateneo di Sal\u00f2 contenente 26.000 volumi, manoscritti del Duecento incunaboli, codici e documenti della Magnifica Patria stampati nei primi anni del \u2018500.\nRicerca.\nL'Ateneo di Sal\u00f2, discendente diretto dell'Accademia degli Unanimi del 1564, svolge le sue attivit\u00e0 in due settori: uno interno, di tipo museale, che cura la biblioteca, raccoglie e mette a disposizione per la consultazione di pubblicazioni di carattere storico di interesse locale ed uno esterno per promuovere incontri artistici, letterari e scientifici relativi alla zona benacense.\nIl Centro Studi e Documentazione sul periodo storico della RSI, presieduto dal prof. Roberto Chiarini, \u00e8 stato costituito nell'anno 2004 da Regione Lombardia, Provincia di Brescia e Comune di Sal\u00f2.\nL'Associazione Astrofili di Sal\u00f2 \u00e8 nata nel 1980 e gestisce l'osservatorio astronomico di Cima Rest. Harvard ha riconosciuto l'asteroide G Q 51, orbitante tra Marte e Giove, e la paternit\u00e0 della scoperta alla suddetta associazione.\nL'Osservatorio Meteorologico e Stazione Sismica Pio Bettoni \u00e8 uno degli osservatori storici europei, visto che ha svolto la sua attivit\u00e0 ininterrottamente dal 1877. Conserva al suo interno strumenti antichi, che presto verranno esposti in un museo.\nScuole.\nLa citt\u00e0 di Sal\u00f2 \u00e8 un polo culturale e scolastico per parte della sponda bresciana del Garda e per la Valle Sabbia. Sul territorio sono presenti due scuole elementari (una statale e una paritaria), due scuole medie (una statale, e una paritaria), l'Istituto Tecnico Commerciale per Geometri \"C. Battisti\" e due licei, il liceo statale \"E. Fermi\" (Classico, Scientifico, Linguistico, delle Scienze Umane e delle Scienze Applicate) e il paritario \"E. Medi\" (Scientifico, Linguistico e delle Scienze Umane). La popolazione scolastica \u00e8 composta da 301 iscritti alla scuola dell'infanzia, 534 iscritti alla scuola primaria e 427 iscritti alla scuola secondaria di primo grado. In queste scuole la presenza di ragazzi del comune di Sal\u00f2 \u00e8 sensibilmente maggiore. Gli iscritti alle scuole secondarie di secondo grado sono 2.266, di cui quasi 2000 provenienti da altri comuni.\nMusei.\nOltre al museo della citt\u00e0, MUSA, a Sal\u00f2 sono presenti il museo del Nastro Azzurro, fondazione che raccoglie cimeli, fotografie e documenti dei decorati al valore militare dal 1793 fino ai giorni nostri senza alcuna distinzione ideologica, e il museo archeologico A. M. Mucchi, entrambi ospitati nel palazzo Coen.\nStampa.\nA Sal\u00f2 ha sede la redazione della rivista tecnica Editrice Trasporti su Rotaie.\nCinema.\nIn localit\u00e0 Campoverde ha sede l'ex-studio Onda, dove furono girati numerosi Caroselli e vari documentari. \u00c8 ora sede di museo.&lt;br&gt;\nFamoso \u00e8 il film di Pier Paolo Pasolini \"Sal\u00f2 o le 120 giornate di Sodoma\" ambientato durante il periodo dell'RSI, ma non a Sal\u00f2.\nEventi.\nOgni anno la citt\u00e0 di Sal\u00f2 ospita il Festival Violinistico Internazionale Gasparo da Sal\u00f2. Serie di concerti serali di alcune famose orchestre europee dirette dai pi\u00f9 famosi maestri di violino internazionali. Alle serate principali si aggiungono mostre ed altri eventi legati al mondo del violino e del famoso liutaio.\nL'iniziativa \"Il Filo di Arianna, Arte come Identit\u00e0 culturale\" ha avuto origine proprio a Sal\u00f2 e all'interno di questo progetto pluriennale la citt\u00e0 ha partecipato agli eventi annuali dal 2004. Presso il Comune di Sal\u00f2 ha sede il Comitato scientifico dell'Associazione I.C.S. International Communication Society (Area territoriale per la Regione Lombardia). Il bando \u00e8 inviato agli istituti scolastici ed agli studenti (dalle scuole medie alle Universit\u00e0) ed ha il sostegno di enti nazionali, regionali, locali, europei, e in particolare del Ministero Istruzione Universit\u00e0 Ricerca.\nSal\u00f2 \u00e8 stata l'unica citt\u00e0 al mondo, superando vincoli testamentari e di tutela difficilissimi, ad ospitare per tre settimane nel 2009, all'interno delle celebrazioni per il 450\u00ba anniversario della morte del grande genio liutario, il famoso violino Gasparo da Sal\u00f2 - Ole Bull, considerato la Monna Lisa dei violini per le sue eccelse qualit\u00e0 sonore e decorative, tanto alte da farlo ritenere uno dei pi\u00f9 preziosi e bei violini del mondo.\nIl golfo di Sal\u00f2 ospita la Sal\u00f2 Sail Meeting e la Regata di Fine Estate del circuito Eni-Vodafone Grandi Classiche del Garda.\nSempre nelle acque antistanti il centro si svolge una delle tappe del campionato remiero delle bisse, organizzato dalla Lega Bisse del Garda.\nEconomia.\nL'economia salodiana si basa principalmente sul settore terziario.\nAgricoltura.\nNel 2000 risultavano presenti sul territorio comunale 45 aziende agricole e 102 attivi nel settore. Le attivit\u00e0 presenti operano soprattutto nell'orticoltura, florovivaismo e olivicoltura.\nIndustria.\n\u00c8 la sede di un distretto industriale, con un'industria prevalentemente meccanica, composto da 19 comuni. Le due pi\u00f9 famose aziende salodiane sono la fonte Tavina, che esporta in tutto il mondo tre marche di acque naturali, e la Cedrata Tassoni, la pi\u00f9 antica azienda salodiana, celebre per le sue cedrate (la Tassoni soda). Le attivit\u00e0 industriali rilevate sul territorio nel 2001 erano 220, mentre il numero degli addetti era di 762.\nServizi.\nL'economia salodiana \u00e8 fondata sul settore terziario e turistico ricettivo. Nel 2001 risultavano presenti 1108 aziende con 3324 addetti. Il sabato la citt\u00e0 \u00e8 sede di mercato composto da 204 banchi, uno dei pi\u00f9 grandi della provincia.\nTurismo.\nAltro settore importante e fondante per l'economia della citt\u00e0 \u00e8 il turismo. Sul territorio comunale sono presenti 21 alberghi da 2 a 4 stelle, 3 case vacanze e 6 Bed&amp;Breakfast. Fin dagli anni ottanta la presenza turistica \u00e8 stata fortemente caratterizzata dalla presenza degli stranieri. Nel 2004 l'arrivo e la presenza degli stranieri era pari a 18.897 e 77.805 a fronte dell'arrivo e presenza degli italiani pari a 14.010 e 56.149.\nAmministrazione.\nUnione di comuni.\nNel 1926 il comune venne fuso con quello di Campoverde (Caccavero fino al 1906), mantenendo il nome di Sal\u00f2.\nInfrastrutture e trasporti.\nStoricamente legata alla presenza del lago per le sue comunicazioni, Sal\u00f2 ospit\u00f2 fra il 1887 e il 1954 una stazione posta lungo la tranvia Brescia-Sal\u00f2-Gargnano.\nSport.\nL'Associazione Calcio Feralpi Sal\u00f2 milita in Serie C (ex Lega Pro Prima Divisione e serie C1) e gestisce l'attivit\u00e0 giovanile calcistica. Lo stadio comunale, intitolato a Lino Turina, presenta una superficie in erba e una pista d'atletica a 8 corsie; la tribuna ha 1550 posti a sedere, mentre lo stadio ha una capienza totale di 2500 persone. Inoltre a Sal\u00f2 ha sede la societ\u00e0 storica della A.C. Benaco Sal\u00f2, originariamente fondata nel 1927 e ricostituita nel 2016.\nAnche se le partite non le disputa a Sal\u00f2, la New Basket Sal\u00f2 \u00e8 la societ\u00e0 di pallacanestro che rappresenta la cittadina nel campionato di serie C1, girone B. La societ\u00e0 nacque dall'incontro di 6 societ\u00e0 cestistiche tra il Garda e la Valle Sabbia. Tuttora le giovanili di basket sono gestite nel comune dalla Basket Barbarano.\nLa Societ\u00e0 Canottieri del Garda promuove la vela, il nuoto e il canottaggio. Partecipa a gare di livello nazionale e internazionale, oltre ad organizzare alcune competizioni velistiche. L'associazione \u00e8 proprietaria del porto che pu\u00f2 accogliere circa 120 imbarcazioni e gestisce la piscina comunale.\nLa scherma \u00e8 presente con l'associazione Scherma S.S. Libertas Sal\u00f2.\nL'atletica leggera a livello giovanile \u00e8 gestita dalla Robur Barbarano, societ\u00e0 affiliata alla FIDAL, federazione italiana di atletica leggera, con 170 atleti che si allena nella Palestra di Barbarano e nello stadio comunale.\nIl ciclismo \u00e8 coordinato dal Gruppo Sportivo Ciclistico."}
{"id": "2538992", "revid": "1312081", "url": "https://it.wikipedia.org/wiki?curid=2538992", "title": "Gruppo di Fanis", "text": "Il Gruppo di Fanis (detto anche \"Gruppo di Fanes\" o \"Dolomiti di Fanis\" - \"Fanis-Gruppe\" in tedesco) \u00e8 un massiccio montuoso dolomitico collocato tra la provincia autonoma di Bolzano e la provincia di Belluno. Situato completamente all'interno del parco naturale Fanes - Sennes e Braies, sono attraversate dal classico percorso dolomitico Alta via n. 1.\nGeografia.\nIl gruppo \u00e8 limitato tra il passo Tadega (o Ju de l'Ega), la Forcella Bois (o Forcella Col dei Bos), il passo Falzarego ed il passo di Valparola.\nClassificazione.\nSecondo la SOIUSA il Gruppo di Fanis \u00e8 un gruppo alpino ed ha la seguente classificazione:\nSuddivisione.\nLa SOIUSA lo suddivide in due sottogruppi:"}
{"id": "2538995", "revid": "411540", "url": "https://it.wikipedia.org/wiki?curid=2538995", "title": "Giobbe (poema)", "text": ""}
{"id": "2538996", "revid": "767487", "url": "https://it.wikipedia.org/wiki?curid=2538996", "title": "Live in Ukraine", "text": "Live in Ukraine \u00e8 un album live realizzato dalla rock band inglese Queen + Paul Rodgers e pubblicato il 15 giugno 2009 in DVD e doppio CD. Il concerto \u00e8 stato registrato il 12 settembre 2008 presso la Freedom Square a Charkiv, in Ucraina durante il Rock the Cosmos Tour.\nIl concerto si tenne davanti ad un pubblico di oltre 300.000 persone."}
{"id": "2538997", "revid": "486946", "url": "https://it.wikipedia.org/wiki?curid=2538997", "title": "Dolomiti di Fanes-Sennes-Braies", "text": ""}
{"id": "2538999", "revid": "767487", "url": "https://it.wikipedia.org/wiki?curid=2538999", "title": "Four Ways to Scream Your Name", "text": "Four Ways to Scream Your Name \u00e8 il secondo EP del gruppo musicale Funeral for a Friend, pubblicato dall'etichetta discografica Mighty Atom Records il 21 aprile 2003 in Gran Bretagna. Due delle canzoni, \"She Drove Me to Daytime Television\" e \"Escape Artists Never Die\", sono poi state inserite nell'album \"Casually Dressed &amp; Deep in Conversation\", di cui sono state anche singoli. \"She Drove Me to Daytime Television\" \u00e8 stata inserita nel 2012 al 36\u00ba posto fra le 100 migliori canzoni emo di tutti i tempi da Boston Phoenix."}
{"id": "2539001", "revid": "235890", "url": "https://it.wikipedia.org/wiki?curid=2539001", "title": "Parlophone Records", "text": ""}
{"id": "2539003", "revid": "1718925", "url": "https://it.wikipedia.org/wiki?curid=2539003", "title": "Valle del Mis", "text": "La valle del Mis o canale del Mis \u00e8 una vallata dolomitica della provincia di Belluno, la quale collega Sospirolo, in Valbelluna, a Sagron Mis in provincia di Trento. Rappresenta una delle principali vie di accesso al Parco nazionale delle Dolomiti Bellunesi.\nLa valle \u00e8 segnata dal corso del torrente Mis che si muove tra il gruppo del Pizzocco, sulla destra orografica, e i Monti del Sole, alla sinistra. La prima met\u00e0 \u00e8 in gran parte occupata dal lago del Mis, bacino artificiale la cui diga si trova proprio all'imbocco della vallata.\nStoria.\nFino a un tempo relativamente recente, la valle del Mis era punteggiata da numerosi insediamenti rurali abitati stabilmente, distribuiti nel fondovalle o lungo i pendii pi\u00f9 assolati. La costruzione della diga con la conseguente formazione del lago artificiale (1957-1962) ha finito per sommergere gli abitati pi\u00f9 \"bassi\" e gli spazi coltivabili, nonch\u00e9 la vecchia strada che si snodava lungo il fondovalle. Ad accelerare l'abbandono della valle ha contribuito l'alluvione del 1966 sicch\u00e9 dal 1972 risulta completamente disabitata.\nGeografia antropica.\nNella valle restano ancora alcuni borghi disabitati.\nGena.\nSuddivisa nelle tre borgate di Gena Alta, Media e Bassa, disposte tra i 400 e gli 800\u00a0m di altitudine, si trova in comune di Sospirolo. Gli abitati toccavano un tempo i 300 abitanti ma, per l'alluvione del '66 e l'emigrazione, oggi risultano completamente disabitate. Gena Bassa \u00e8 inoltre quasi scomparsa nel 1962 per la formazione del lago artificiale del Mis; venne solo ricostruita la chiesa di San Remedio. Durante la seconda guerra mondiale, Gena Alta fu colpita da un violento rastrellamento nazista, che vide l'uccisione di sei giovani e l'incendio del paese.\nLa Stua.\nVillaggio localizzato lungo la strada del canale, compreso nel comune di Gosaldo. Fondato con fini meramente abitativi, si \u00e8 poi evoluto in luogo di transito, caratterizzandosi per la presenza di un'ex osteria e di un vecchio opificio comprendente una segheria, un mulino e un'officina meccanica e da fabbro.\nCalifornia.\nPaese sorto nel XIX secolo con lo sfruttamento delle miniere di mercurio di Vallalta, che all'epoca erano le seste al mondo in termini di produzione. Nel 1962 le miniere di Vallalta furono chiuse, ma l'economia fu sostenuta dal turismo. La fine del paese fu decretata dall'alluvione del 1966: ora \u00e8 visibile solo qualche rudere nascosto dalla vegetazione."}
{"id": "2539004", "revid": "76963", "url": "https://it.wikipedia.org/wiki?curid=2539004", "title": "Tetsur\u014d Amino", "text": "Biografia.\nHa diretto gli anime \"Let's &amp; Go - Sulle ali di un turbo\", \"Hyou Senki\", \"BuBuChaCha\" e le serie di \"Macross 7\" oltre a vari film, come ad esempio \"Lupin III - La lampada di Aladino\"."}
{"id": "2539007", "revid": "287204", "url": "https://it.wikipedia.org/wiki?curid=2539007", "title": "Tetsuro Amino", "text": ""}
{"id": "2539009", "revid": "292162", "url": "https://it.wikipedia.org/wiki?curid=2539009", "title": "Osteria Nuova (Roma)", "text": "Osteria Nuova \u00e8 una frazione di Roma Capitale (zona \"O\" 2), situata in zona Z. LII Cesano, nel territorio del XV Municipio (ex Municipio Roma XX).\nSorge sul lato nord della via Braccianense, al bivio con la via Anguillarese.\nOdonimia.\nLe strade di Osteria Nuova sono principalmente dedicate ad alcuni comuni del Veneto."}
{"id": "2539014", "revid": "135491", "url": "https://it.wikipedia.org/wiki?curid=2539014", "title": "Sh\u014dchiku", "text": ""}
{"id": "2539017", "revid": "287204", "url": "https://it.wikipedia.org/wiki?curid=2539017", "title": "Milva (album 1966)", "text": "Milva \u00e8 un album della cantante italiana Milva, pubblicato dall'etichetta discografica Cetra (numero di catalogo LPB 35030) nel 1966."}
{"id": "2539024", "revid": "124154243", "url": "https://it.wikipedia.org/wiki?curid=2539024", "title": "Vienna lager", "text": "Vienna lager \u00e8 uno stile birrario tipicamente austriaco, inventato nel 1840 da Anton Dreher. Le birre di tipo \"Vienna\", in realt\u00e0 una semplice variante della classica tipologia \"lager\", si caratterizzano generalmente per il colore ambrato, il gusto delicato e un tasso alcolico di buon tenore.\nA partire dalla sua invenzione e per tutto il XIX secolo, questo stile di birre ha riscosso notevole successo in Europa, specialmente in Italia, ma da molti anni il suo mercato \u00e8 in netto declino e la sua diffusione \u00e8 quasi scomparsa. Al giorno d'oggi sono pi\u00f9 reperibili \"Vienna lager\" provenienti dal Messico (come la Dos Equis e la Negra Modelo), risultato delle emigrazioni austriache dell'800 verso l'America Settentrionale e Centrale."}
{"id": "2539026", "revid": "72606061", "url": "https://it.wikipedia.org/wiki?curid=2539026", "title": "Canzoni da Cortile - Le canzoni del Tabarin", "text": "Canzoni da Cortile - Le canzoni del Tabarin \u00e8 un album della cantante italiana Milva, pubblicato dall'etichetta discografica Cetra (numero di catalogo LPB 35023) nel 1963.\nIl disco.\nL'LP fu il primo \"concept album\" di Milva (invece della consueta raccolta di brani gi\u00e0 pubblicati su 45 giri ed EP), con canzoni prese e riarrangiate dalla tradizione italiana tra le due guerre mondiali, soprattutto degli anni venti e trenta. I due lati, dotati di un proprio titolo e di una propria copertina ciascuno, sono dedicati a due filoni della musica popolare di quegli anni: quello dei cantastorie o \"chansonniers\" da strada e quello delle atmosfere torbide e decadenti dei tabarin e dei caf\u00e9 chantant. Vennero scelte canzoni di vari interpreti (Nilo Ossani, Luciano Virgili, Gino Franzi, fino a \"Gastone\" di Petrolini), riarrangiate da Gino Negri in maniera diversa, ma in chiave \"antica\" piuttosto che moderna per ricreare le atmosfere di quell'epoca.\nL'interpretazione di Milva, artista giovane, sul mercato discografico da appena tre anni, colpisce per la variet\u00e0 delle sfumature e la piena padronanza vocale in pezzi nati per lo pi\u00f9 per voci maschili. A seconda delle esigenze del brano, la sua voce cambia tinta, facendosi da beffarda e ironica (\"Gastone\", \"Scettico blues\") ad accorata e profonda (\"Balocchie profumi, Miniera\").\nTracce.\nLato A\nLato B"}
{"id": "2539028", "revid": "124123", "url": "https://it.wikipedia.org/wiki?curid=2539028", "title": "Harley Marques Silva", "text": "Il team Harley - Pedro era quinto nella classifica Olimpica mondiale per i Giochi olimpici di Pechino 2008, ma non si qualific\u00f2 a causa del limite delle due squadre per nazione. \nHarley - Pedro erano secondi nella classifica mondiale del beach volley al 21 luglio 2008, e primi dal 4 agosto 2008."}
{"id": "2539030", "revid": "93556", "url": "https://it.wikipedia.org/wiki?curid=2539030", "title": "Canti della libert\u00e0", "text": "Canti della libert\u00e0 \u00e8 un album della cantante italiana Milva, pubblicato dall'etichetta discografica Cetra (numero di catalogo LPB 35027) nel 1965.\nTracce.\nOrchestra diretta da Gino Negri."}
{"id": "2539031", "revid": "287204", "url": "https://it.wikipedia.org/wiki?curid=2539031", "title": "Milva (album 1965)", "text": "Milva \u00e8 un album della cantante italiana Milva, pubblicato dall'etichetta discografica Cetra (numero di catalogo LPB 35029) nel 1965.\nTracce.\nOrchestra diretta da Gino Negri."}
{"id": "2539032", "revid": "15756", "url": "https://it.wikipedia.org/wiki?curid=2539032", "title": "Tesprozi", "text": "I tesprozi o tesproti () erano un'antica trib\u00f9 greca di Tesprozia, Epiro, consanguinei ai Molossi. Il poeta Omero menziona frequentemente la Tesprozia che aveva relazioni amichevoli con Itaca e Doulichi. Sulla loro frontiera nord-orientale c'erano i Caoni e a nord il regno dei molossi. I tesproti facevano parte di una lega epirotica fino a che essi non furono annessi all'impero romano.\nGeografia.\nStrabone pone il territorio dei tesproti, Tesprotis, sulle coste dell'Epiro sud-occidentale. Tesprotis si estende tra il Golfo di Ambracia a sud del fiume Thyamis (attuale Kalamas) nel nord, e tra la catena montuosa del Pindo e il Mar Ionio. Secondo la leggenda, il popolo ricevette il suo nome dal capo dei pelasgi, Tesproto e primo governatore tesprota, che costru\u00ec Kichyro (\"Cichorus\"), pi\u00f9 tardi chiamata Efira, la capitale della Tesprozia. Altre citt\u00e0 importanti della Tesprozia comprendono Pandosia, Titani, Chimerion, Torine, Fanoti, Kassopa, Fotiki, Boucheta e Batiai. C'era una citt\u00e0 chiamata Tesprozia condividendo lo stesso nome con la stessa trib\u00f9.\nTrib\u00f9.\nSecondo Strabone, i tesproti (insieme ai caoni e i molossi) erano i pi\u00f9 famosi tra le quattordici trib\u00f9 dell'Epiro, poich\u00e9 una volta essi governarono l'intera regione. I caoni governarono per prima l'Epiro, mentre i tesproti e molossi vennero a governare dopo. Plutarco ci dice che i tesproti, i caoni e i molossi fossero i tre gruppi principali di trib\u00f9 greche che vennero ad emergere nell'Epiro, e tutte e tre furono pi\u00f9 potenti delle altre. Strabone ricorda inoltre che i tesproti, molossi, e macedoni fanno riferimento agli uomini vecchi come \"pelioi\" e alle donne vecchie come \"peliai\" (PIE: \"*pel-\" significa \"grigio\"); in greco antico \"pelitn\u00f3s\" - \"grigio\", \"peleia\", \"piccione\", cos\u00ec chiamato a causa del suo colore grigio scuro, \"poli\u00f3s\" - \"grigio\", e \"poll\u00f3s\" - \"scuro\"). I loro senatori erano chiamati \"peligones\" , simili ai peligani macedoni. Un'iscrizione risalente alla met\u00e0 del IV secolo a.C. indica che l'organizzazione dello stato tesprota fosse simile a quella degli altri epiroti. I termini usati per \"ufficio\" erano \"prostates\" (greco: \u03a0\u03c1\u03bf\u03c3\u03c4\u03ac\u03c4\u03b5\u03c2) letteralmente significa \"protettori\" come nella maggior parte degli stati tribali greci del tempo. Altri termini per ufficio erano \"grammateus\" (greco: \u0393\u03c1\u03b1\u03bc\u03bc\u03b1\u03c4\u03ad\u03c5\u03c2) che significa \"segretario\", \"demiourgoi\" (greco: \u0394\u03b7\u03bc\u03b9\u03bf\u03c5\u03c1\u03b3\u03bf\u03af) letteralmente significa \"creatori\", \"hieromnemones\" (greco: \u0399\u03b5\u03c1\u03bf\u03bc\u03bd\u03ae\u03bc\u03bf\u03bd\u03b5\u03c2) letteralmente significano \"della sacra memoria\" e \"synarchontes\" (greco: \u03a3\u03c5\u03bd\u03ac\u03c1\u03c7\u03bf\u03bd\u03c4\u03b5\u03c2) letteralmente \"co-regnanti\".\nSotto-trib\u00f9.\nI tesproti erano divisi in molte sotto trib\u00f9. Queste comprendevano: elopi, greci, cassopi, driopi e dodoni, (greco: \u0394\u03c9\u03b4\u03c9\u03bd\u03b1\u03af\u03bf\u03b9), egestei, elei, elini, efiri, icadoti, cartati, chestrini, clautri, cropi, larissini, onoperni, opati, tiei, toridei, fanotei, farganei, filati e chimeri. Ci fu una migrazione verso la Tessaglia fin dall'antichit\u00e0. Alcune di queste trib\u00f9 successivamente si spostarono colonizzando Itaca, Leuca, Acarnania, parte della Grecia meridionale, Tessaglia e Italia.\nMitologia.\nSecondo la Telegonia (\"ciclo epico\"), Odisseo pervenne nella terra di Tesprozia dove si ferm\u00f2 per un certo numero di anni, sposando la regina di Tesprozia, Callidice (Kallidike, Kallidice), ed ebbe un figlio che lei chiam\u00f2 Polipete. Odisseo condusse i tesproti in guerra contro i brigi, ma perse la battaglia perch\u00e9 Ares stava dalla parte dei brigi. Atena venne cos\u00ec a sostenere Odisseo, scontrandosi ancora con il dio della guerra fino a che Apollo non venne a dividerli. Quando Callidice mor\u00ec, Odisseo ritorn\u00f2 in patria a Itaca, lasciando suo figlio, Polipete, a governare la Tesprozia."}
{"id": "2539035", "revid": "1013958", "url": "https://it.wikipedia.org/wiki?curid=2539035", "title": "Valle del Crati", "text": "La Valle del Crati \u00e8 una stretta area pianeggiante (e collinare) della Calabria settentrionale. Si estende longitudinalmente, per circa 35\u00a0km in linea d'aria, da Cosenza sino al territorio comunale di Tarsia. La Valle \u00e8 chiusa ad est e sud-est dall'altopiano della Sila e ad ovest dalla Catena Costiera.\nIl Crati, fiume che la attraversa interamente, \u00e8 il pi\u00f9 importante della regione per volume d'acque alla foce, oltre che il terzo del Sud Italia dopo Volturno e Sele. Nasce sulle pendici occidentali dell'altopiano silano, raggiunge il tratto incassato di Tarsia dove una diga forma il lago artificiale omonimo, per poi sfociare nel Golfo di Taranto.\nGeografia fisica.\nTerritorio.\n\u00c8 delimitata ad est dall'altopiano della Sila, ad ovest dalla Catena Costiera, mentre confina a sud con la Valle del Savuto (una sorta di congiunzione tra la Catena Costiera e la Sila). Una striscia collinare a nord/ovest la separa dalla Valle dell'Esaro e quindi dai monti dell'Orsomarso e dal Massiccio del Pollino, con un unico sbocco a nord-est nella Piana di Sibari.\nNell'estremit\u00e0 meridionale della valle, nel suo punto pi\u00f9 alto e pi\u00f9 stretto, si sviluppa la citt\u00e0 di Cosenza a quota 238 m s.l.m. (centro citta'), e poco pi\u00f9 a nord la citt\u00e0 di Rende a quota 184 m s.l.m. (Municipio). Proseguendo verso nord, la valle ospita gli scali ferroviari dei comuni di Montalto Uffugo a 120 m s.l.m., di Rose a 122 m s.l.m., di Luzzi a 130 m s.l.m., l'area industriale di Bisignano a quota 102 ms.l.m.; sulla riva sinistra del Crati, lo scalo di Torano Castello a quota 80 m s.l.m., di Mongrassano a quota 70 m s.l.m., e di Tarsia a quota 60 m s.l.m..\nClima.\nLa Valle del Crati presenta un particolare microclima, pressoch\u00e9 non influenzato dal mare. L'inversione termica \u00e8 quasi una costante della vallata, grazie alla scarsa presenza di venti, da cui risulta riparata proprio a causa dell'orografia del territorio. Le temperature minime, le quali grazie all'irraggiamento notturno ed all'inversione termica raggiungono valori bassi (se rapportati ad altitudine e latitudine), sono affiancate da massime che, specie in condizioni di calma di vento e nella stagione estiva, risultano molto elevate. In estate le giornate sono spesso soleggiate, a causa di una forte influenza da parte dell'anticiclone africano, con picchi frequenti anche oltre i 40\u00a0\u00b0C nelle zone basse, tuttavia \u00e8 possibile (occasionalmente) il generarsi di temporali e nubi cumuliformi nelle ore centrali e frequentemente si hanno temperature molto elevate accompagnate da valori di umidit\u00e0 molto bassi. In valle \u00e8 frequente anche la neve, specie nei settori pi\u00f9 alti, con rilevanti accumuli, che in casi particolari, possono abbondantemente superare i 30 centimetri.\nDemografia.\nLa Valle del Crati ha una popolazione di circa abitanti, con una maggiore concentrazione nei comuni di Cosenza e Rende."}
{"id": "2539036", "revid": "352448", "url": "https://it.wikipedia.org/wiki?curid=2539036", "title": "Tesproti", "text": ""}
{"id": "2539038", "revid": "132266", "url": "https://it.wikipedia.org/wiki?curid=2539038", "title": "Simmone Mackinnon", "text": ""}
{"id": "2539039", "revid": "729019", "url": "https://it.wikipedia.org/wiki?curid=2539039", "title": "36\u00aa Brigata Garibaldi &quot;Alessandro Bianconcini&quot;", "text": "La 36\u00aa Brigata Garibaldi \"Alessandro Bianconcini\" fu una brigata partigiana che oper\u00f2 nell'Appennino imolese-faentino. Assunse la denominazione \"Bianconcini\" nel maggio 1944, mentre il numerale le fu assegnato presumibilmente tra l'agosto e il settembre del 1944.\nCostituzione e attivit\u00e0.\nLa \"Trentaseiesima\" riuniva i partigiani della \"IV\u00aa Brigata d'assalto Garibaldi\" e del gruppo che dopo l'8 settembre 1943 aveva fatto capo a Giovanni Nardi \"(Caio)\". Sia \"Caio\" che il comandante della IV\u00aa Brigata Libero Lossanti \"(Lorenzini)\" erano stati uccisi insieme a numerosi altri partigiani. I superstiti, con Luigi Tinti \"(Bob)\" come comandante e Guido Gualandi \"(il Moro)\" come commissario politico, andarono a costituire una delle Brigate pi\u00f9 numerose, raggiungendo in breve tempo le 1600 unit\u00e0.\nLa Brigata (che dal settembre 1944 fu divisa in quattro battaglioni di quattro compagnie ciascuno con l'obiettivo di scendere verso Bologna, Imola e Faenza e liberarle prima dell'arrivo degli Alleati) oltre ad incursioni nei paesi, sequestri e redistribuzioni dei raccolti tra i contadini, sostenne numerosi scontri con le forze nazifasciste. Tra questi si ricordano in particolare quello di Monte Battaglia, la \"battaglia del Castagno\", quella di \"Ca' di Malanca\" e quella di \"Ca' di Guzzo\" (28 settembre 1944)."}
{"id": "2539041", "revid": "271907", "url": "https://it.wikipedia.org/wiki?curid=2539041", "title": "4\u00aa Brigata Garibaldi &quot;Alessandro Bianconcini&quot;", "text": ""}
{"id": "2539043", "revid": "6923", "url": "https://it.wikipedia.org/wiki?curid=2539043", "title": "Ferrovia Kars-Gyumri-Akhalkalaki", "text": "La linea ferroviaria Kars Gyumri Akhalkalaki \u00e8 una ferrovia che collega la citt\u00e0 di Kars in Turchia alla citt\u00e0 di Gyumri in Armenia e da questa arriva a Akhalkalaki in Georgia.\nDurante la prima guerra mondiale questa linea ferroviaria fu di grande supporto alle operazioni russe nella Campagna del Caucaso.\nLa ferrovia \u00e8 inattiva dal 1993, quando, in seguito alla guerra del Nagorno-Karabakh fra armeni e azeri, la Turchia chiuse il confine con l'Armenia in supporto alle popolazioni turcofone dell'Azerbaigian\nNell'aprile 2005 fu firmato un accordo per costruire una nuova ferrovia, la Baku-Tbilisi-Kars, per collegare la Turchia con la Georgia e l'Azerbaigian, passando attraverso Akhalkalaki, visto che la linea Kars-Gyumri-Akhalkalaki non era pi\u00f9 operativa a causa della chiusura del confine."}
{"id": "2539044", "revid": "61051", "url": "https://it.wikipedia.org/wiki?curid=2539044", "title": "UH-1 Iroquois", "text": ""}
{"id": "2539052", "revid": "1272592", "url": "https://it.wikipedia.org/wiki?curid=2539052", "title": "Gallipoli Calcio 2009-2010", "text": "Questa pagina raccoglie le informazioni riguardanti il Gallipoli Calcio nelle competizioni ufficiali della stagione 2009-2010.\nStagione.\nLa stagione 2009-2010 rappresenta la prima storica stagione in Serie B, conquistata dopo la promozione nella stagione precedente.\nL'euforia per la storica promozione in Serie B viene subito spenta dalle prime avvisaglie di crisi che segna l'estate del Gallipoli. Inizialmente riemerge con forza l'annosa questione dell'idoneit\u00e0 dello Stadio Antonio Bianco, non sottoposto ai necessari lavori di adeguamento nonostante i malumori della tifoseria, con il conseguente trasferimento del Gallipoli allo Stadio Via del Mare di Lecce per le partite casalinghe.\nIl problema dello stadio, tuttavia, in seguito passa in secondo piano. Il presidente Barba rende nota la volont\u00e0 di cercare qualcuno che lo affianchi nella gestione societaria, ritenendo la Serie B un campionato troppo oneroso per non essere coadiuvato alla guida del club. Nel caso in cui non avesse trovato nessuno disposto ad accompagnarlo, Barba si dice disposto a consegnare il titolo sportivo nelle mani del sindaco. La questione si protrae per quasi tutta l'estate, con dichiarazioni di accordi gi\u00e0 conclusi e successive smentite.\nNel frattempo la squadra versa in un totale immobilismo: mentre le altre compagini della serie cadetta hanno cominciato la preparazione estiva e hanno concluso i primi acquisti, a Gallipoli la situazione \u00e8 in fase di stallo. Dell'organico artefice della promozione sono solo quattro i giocatori sotto contratto (Ginestra, Di Gennaro, Mounard e Russo, quest'ultimo ceduto poi al Verona), senza guida tecnica, perch\u00e9 a fine giugno le strade di Barba e Giannini si separano.\nIl 7 luglio 2009 il presidente Barba sembra porre fine alla crisi societaria, riuscendo a iscrivere la squadra alla Serie B, e chiede aiuto a imprenditori locali per sostenere la squadra, ma il clima a Gallipoli \u00e8 teso. All'inizio di agosto circolano voci di un accordo tra Barba e il dirigente Luca Pagliuso, che verrebbe designato direttore generale, con la conferma di Giannini come allenatore, ma la trattativa non va in porto. Si fa avanti anche la Meleam, societ\u00e0 impegnata nel campo della medicina sportiva, ma anche qui le trattative si concludono con un nulla di fatto. Gli ultras contestano duramente il presidente, il quale comunica l'intenzione di cedere loro la societ\u00e0 a costo zero. I tifosi accolgono l'invito e si offrono disponibili ad acquisire il Gallipoli, ponendo le basi per una trattativa del tutto originale nel mondo del calcio, verificatasi solo in poche occasioni, come quella di La Spezia. Dopo neanche un giorno dall'incontro che avrebbe potuto rivelarsi decisivo per la storica cessione del Gallipoli, Barba annuncia che la trattativa si \u00e8 arenata e che \u00e8 in procinto di chiudere con un gruppo di imprenditori friulani facenti capo a Daniele D'Odorico.\nIl 9 agosto il Gallipoli, nella partita della seconda fase di Coppa Italia contro il , giocata fuori casa, manda in campo la squadra primavera e subisce una netta sconfitta per 6-0.\nL'11 agosto il presidente, evidentemente alla luce della forte contestazione, decide di lasciare l'incarico e ufficializza la cessione al gruppo di D'Odorico. A meno di dieci giorni dalla prima partita di campionato ad Ascoli Piceno, il Gallipoli riparte, con D'Odorico presidente e Vittorio Fioretti (ex direttore sportivo di , Triestina e ) come responsabile del calciomercato. Il primo tassello messo a punto dalla nuova dirigenza \u00e8 stata la riconferma di Giannini nel ruolo di allenatore e la susseguente partenza in ritiro dei 3 giocatori in rosa pi\u00f9 5 elementi delle giovanili. Nella settimana che segue sono perfezionate molte operazioni di calciomercato, allo scopo di allestire la rosa per l'imminente inizio del campionato di Serie B.\nIl 21 agosto 2009 la squadra giallorossa debutta bene in Serie B, pareggiando 1-1 con l' dopo essere passata in vantaggio con un gol di Di Gennaro, uno degli artefici della promozione in Serie B dei gallipolini. La squadra coglie la prima vittoria nel campionato cadetto alla sesta giornata, il 22 settembre, battendo l'Ancona (1-0) allo Stadio Via del Mare di Lecce. Il primo successo in trasferta dei gallipolini in Serie B risale al 27 ottobre 2009 contro il Brescia (0-1). Il 26 novembre, a causa di incomprensioni con il presidente D'Odorico, Vittorio Fioretti abbandona l'incarico di direttore generale e responsabile dell'area tecnica. Il suo posto \u00e8 preso da Michele Scaringella. Di l\u00ec a poco in societ\u00e0 entrano anche Giuseppe Iodice (ex segretario del di Corrado Ferlaino) nel ruolo di direttore generale e Ferdinando Ruffini nel ruolo di team manager. A gennaio \u00e8 Giovanni D'Odorico, padre di Daniele, a decidere di affiancare il figlio nella gestione societaria, rilevando una quota di minoranza.\nCon la vittoria col per 1-0, il Gallipoli chiude il girone d'andata con 28 punti e l'undicesimo posto in graduatoria, risultato quasi impensabile all'inizio del campionato. Nel frattempo la societ\u00e0 si muove sul mercato: dopo 30 gol in due campionati e mezzo, lascia la maglia giallorossa Di Gennaro, approdato al Verona, mentre arrivano Flavio Lazzari dal e Claudio Della Penna dalla . A seguito del pareggio esterno contro il un nuovo caos societario attanaglia il Gallipoli: l'ex patron Vincenzo Barba comunica di aver provveduto al sequestro cautelativo delle quote societarie per il soddisfacimento dei suoi crediti nei confronti di D'Odorico, a seguito della cessione della societ\u00e0. Dal canto suo il presidente replica affermando che provveder\u00e0 al pagamento solo quando vi sar\u00e0 la quantificazione della \"scatola vuota con il nome Gallipoli Calcio\", cos\u00ec come definita dal patron friulano. L'ultima settimana di gennaio si rivela molto intensa dal punto di vista del mercato: lascia il Gallipoli per accasarsi al il capitano Ciro Ginestra, mentre arrivano il giovane attaccante paraguayano Lu\u00eds Fernando Pa\u00e9z, partecipante ai Mondiali Under-20 di Egitto 2009, Rey Volpato dal Bari, Attila Filkor dal e Mario Artistico dal .\nLe tensioni, per\u00f2, non si placano: l'8 febbraio, durante Gallipoli-Grosseto, gli undici giallorossi in campo inscenano una particolare protesta nei primi 40 secondi, regalando palla ai giocatori toscani e restando immobili nella propria met\u00e0 campo con le spalle rivolte verso la tribuna centrale. Al gol del momentaneo 2-0 Scaglia fa vedere una maglietta con la scritta \"Capisci\". Il giorno dopo i giocatori spiegheranno che il loro gesto \u00e8 stato motivato dal fatto che non hanno ancora ricevuto l'erogazione completa della mensilit\u00e0 di ottobre e che sono costretti ad allenarsi in condizioni ai limiti della decenza. Nel convulso post-partita di Gallipoli-Grosseto Giuseppe Giannini annuncia le proprie dimissioni a seguito di contrasti con il presidente D'Odorico. Dopo vari botta e risposta tra presidente e allenatore, l'imprenditore friulano ritorna sui propri passi chiedendo scusa per le parole forti e Giannini ritorna sulla panchina giallorossa. Nella successiva trasferta a Modena col terzo in classifica i giocatori giallorossi sono autori di una grande prestazione d'orgoglio che permette al Gallipoli di battere 2-1 i neroverdi e di portarsi a ridosso della zona playoff.\nDa l\u00ec in poi, per\u00f2, la squadra accusa un vistoso calo atletico e psicologico che la fa precipitare nei bassifondi della classifica. Il 22 marzo, dopo la sconfitta casalinga contro il Brescia, Giannini si dimette definitivamente. Gli subentra l'allenatore della Primavera Giovanni De Pasquale, che guida la squadra nell'incontro casalingo vittorioso contro la Triestina e nel derby perso per 1-0 contro il Lecce, prima di lasciare la panchina a Ezio Rossi. Con il nuovo tecnico i giallorossi ottengono 3 punti nelle successive 7 partite, grazie alla vittoria per 3-2 contro la gi\u00e0 retrocessa . Tra molteplici difficolt\u00e0 economiche a stento si riesce a garantire l'ordinaria gestione, il segretario generale Giuseppe Iodice unico dirigente rimasto alla guida della societ\u00e0, grazie all'aiuto di qualche sponsor riuscir\u00e0 ad assicurare lo svolgimento delle gare in casa e di quelle in trasferta. Non riuscendo a staccarsi dal penultimo posto in classifica, il Gallipoli retrocede matematicamente in Lega Pro Prima Divisione il 23 maggio, a quasi un anno dalla storica promozione in cadetteria e con l'ipotesi del fallimento sempre pi\u00f9 incombente a causa dei debiti contratti e dell'impossibilit\u00e0 di intervenire per via del sequestro delle quote societarie.\nPer la societ\u00e0, oberata da debiti per 5 milioni di euro, la Procura ha presentato istanza di fallimento. La richiesta viene accolta dal Tribunale di Lecce pochi giorni dopo.\nMaglie e sponsor.\nLo sponsor tecnico per la stagione 2009-2010 \u00e8 Garman."}
{"id": "2539053", "revid": "89146", "url": "https://it.wikipedia.org/wiki?curid=2539053", "title": "Gremio dei pastori", "text": "Il gremio dei Pastori \u00e8 stata un'antica corporazione di Arti e Mestieri della citt\u00e0 di Sassari.\nNotizie Storiche.\nIl Gremio si \u00e8 sciolto in coincidenza con il calo dell'attivit\u00e0 allevatoria nell'agro sassarese.\nNell'ordinanza del 1531 il gremio \u00e8 presente nell'ordine di discesa e di entrata in chiesa.\nEra il sesto candeliere su otto ad entrare a Santa Maria.\nVerso la fine del '600 un memoriale redatto per il Vicer\u00e9 il gremio viene segnalato come primo a scendere a Santa Maria (dunque ultimo a entrare in chiesa).\nIl gremio si sciolse al termine del XIX secolo tuttavia il suo candeliere e la sua cappella non sono andati perduti.\nCandeliere.\nCome quello dei carradori anche il candeliere dei pastori \u00e8 stato riassegnato, \u00e8 infatti oggi portato in processione dal Gremio dei contadini ed \u00e8 uno dei pi\u00f9 antichi a scendere.\nPatrono.\n\u00c8 verosimile che i Pastori in momenti diversi abbiano avuto due patroni:\nBandiera.\nLa bandiera del gremio era di colore rosso."}
{"id": "2539056", "revid": "271907", "url": "https://it.wikipedia.org/wiki?curid=2539056", "title": "36\u00aa Brigata Garibaldi", "text": ""}
{"id": "2539058", "revid": "287204", "url": "https://it.wikipedia.org/wiki?curid=2539058", "title": "Stefan\u00eda Fern\u00e1ndez", "text": "Biografia.\nStefan\u00eda nacque nella citt\u00e0 andino-venezuelana di M\u00e9rida, nella regione omonima, di ascendenza spagnola per parte paterna (per la precisione di un paese costiero del Sud della Galizia, Nigr\u00e1n). Per parte materna ha ascendenza di immigranti dall'Europa Orientale, specificamente dall'Ucraina e dalla Polonia, che fuggirono dall'Unione Sovietica stabilendosi in Venezuela durante l'ondata di immigranti che ricevette il Paese nel secolo scorso.\n\u00c8 la minore di tre fratelli. Sua madre Nadia Krupij Holojad \u00e8 farmacista e suo padre, Jos\u00e9 Luis Fern\u00e1ndez, \u00e8 un imprenditore nel campo della falegnameria.\nDurante la sua infanzia e adolescenza rimase a M\u00e9rida facendo piccole apparizioni come modella. Quindi si interess\u00f2 a concorsi di bellezza e cos\u00ec partecip\u00f2 all'elezione della regina della Fiera Internazionale del Sole (\"Feria del Sol\") nella sua edizione del 2008. Partecip\u00f2 poi a \"Miss T\u00e1chira\" 2008, raggiungendo il secondo posto della competizione.\nCarriera.\nStefan\u00eda Fern\u00e1ndez ha vinto il titolo di Miss Venezuela 2008, nel concorso tenuto a Caracas il 10 settembre 2008, incoronata dalla miss uscente, Dayana Mendoza, Miss Venezuela 2007 e Miss Universo 2008 Inoltre, Fern\u00e1ndez ha vinto i titoli di \"Miss Eleganza\", \"Miglior corpo\" e \"Miglior viso\". Cos\u00ec come Dayana Mendoza, anche Stefan\u00eda Fern\u00e1ndez \u00e8 stata incoronata Miss Universo il 23 agosto 2009 a Nassau, sancendo la prima occasione nella storia del concorso in cui la stessa nazione vince per due volte di seguito il titolo."}
{"id": "2539059", "revid": "767487", "url": "https://it.wikipedia.org/wiki?curid=2539059", "title": "Miguel de la Torre", "text": "Biografia.\nAll'et\u00e0 di 14 anni si un\u00ec all'esercito spagnolo come soldato, durante la guerra della Seconda coalizione, distinguendosi in poco tempo e, quattro anni dopo, entrando a far parte della \"Garde du Corps\". Combatt\u00e9 in modo valoroso durante la guerra d'indipendenza spagnola, raggiungendo il grado di colonnello nel 1814. L'anno seguente fu assegnato alla spedizione militare in Venezuela guidata dal generale Pablo Morillo, partecipando anche nel assedio di Cartagena e alla riconquista spagnola della Nuova Granada.\nPromosso a brigadiere dopo la sottomissione della Nuova Granada, La Torre guid\u00f2 un esercito reale nelle llanos colombiane e venezuelane. Qui tent\u00f2 di difendere Angostura venendo sconfitto da Manuel Piar nell'aprile del 1817, ed in seguito guid\u00f2 i propri uomini lungo il fiume Orinoco raggiungendo l'oceano Atlantico. Nei successivi tre anni continu\u00f2 a servire l'esercito spagnolo in Venezuela. In questo periodo spos\u00f2 una creola, Mar\u00eda de la Concepci\u00f3n Vegas y Rodr\u00edguez del Toro, appartenente alla potente famiglia Rodr\u00edguez del Toro e cugina dell'ultima moglie di Bol\u00edvar, Maria Teresa Rodr\u00edguez del Toro y Alayza.\nDopo il restauro della Costituzione spagnola del 1812 avvenuta nel 1820, il governo lo nomin\u00f2 governatore (\"jefe pol\u00edtico superior\") e capitano generale del Venezuela, incarico che ricopr\u00ec fino al 1822. Partecip\u00f2 ai negoziati tra Bol\u00edvar e Morillo ed al successivo incontro a Santa Ana dove i due firmarono un armistizio di sei mesi ed un trattato che regolarizzava le regole di ingaggio. Dopo le dimissioni di Morillo ed il suo abbandono del Venezuela alla fine del 1820, La Torre fu messo anche a capo dell'esercito. In seguito assistette alle perdite sofferte dalle forze reali nella battaglia di Carabobo il 24 giugno 1821, che mise fine al controllo spagnolo del Venezuela. L'anno successivo fu sostituito da Francisco Tom\u00e1s Morales.\nNel 1822 il governo lo nomin\u00f2 capitano generale di Porto Rico, dove giunse nel dicembre del 1823. L'anno seguente fu nominato anche governatore dell'isola. Assieme al suo intendente, Jos\u00e9 Domingo D\u00edaz, che ne conosceva il passato in Venezuela, l'obbiettivo principale di La Torre fu la prevenzione di una ribellione sull'isola. Istitu\u00ec una regola che chiam\u00f2 \"balla, bevi e gioca\" (\"baile, botella y baraja\"), immaginando che una popolazione divertita non avrebbe pensato alla rivoluzione. Nonostante la prudenza di La Torre manifestata con le tendenze liberali sull'isola, la sua lunga amministrazione fu la chiave per lo sviluppo di produzione di zucchero su larga scala nell'isola, proprio come successe decenni dopo a Cuba. Continu\u00f2 anche a supportare da Porto Rico la guerriglia fedele al re che operava in Venezuela.\nCome governatore e capitano generale vide nel 1836 la restaurazione della Costituzione spagnola del 1812, mentre una nuova costituzione veniva scritta. Fu anche nominato conte di Torrepando per i suoi servizi. L'anno successivo si ritir\u00f2 dalla vita pubblica tornando a Madrid."}
{"id": "2539060", "revid": "339392", "url": "https://it.wikipedia.org/wiki?curid=2539060", "title": "Linea ferroviaria Kars Gyumri Akhalkalaki", "text": ""}
{"id": "2539063", "revid": "767487", "url": "https://it.wikipedia.org/wiki?curid=2539063", "title": "Nottingham Open 1998", "text": "Il Nottingham Open 1998 \u00e8 stato un torneo di tennis giocato sull'erba. \u00c8 stata la 5\u00aa edizione del Nottingham Open, che fa parte della categoria International Series nell'ambito dell'ATP Tour 1998. Si \u00e8 giocato al Nottingham Tennis Centre di Nottingham in Inghilterra, dal 15 al 22 giugno 1998.\nCampioni.\nSingolare.\n Jonas Bj\u00f6rkman ha battuto in finale Byron Black, 6-3, 6-2\nDoppio.\n Justin Gimelstob / Byron Talbot hanno battuto in finale S\u00e9bastien Lareau / Daniel Nestor, 7-5, 6-7, 6-4"}
{"id": "2539071", "revid": "2166030", "url": "https://it.wikipedia.org/wiki?curid=2539071", "title": "Grande Bazar d'Istanbul", "text": "Il Grande Bazar (in turco: \"Kapal\u0131\u00e7ar\u015f\u0131\", che significa \"mercato coperto\"; anche \"B\u00fcy\u00fck \u00c7ar\u015f\u0131\", che significa \"mercato grande\") a Istanbul \u00e8 uno dei mercati coperti pi\u00f9 grandi e antichi del mondo, con 61 strade coperte e oltre 4.000 negozi che attirano ogni giorno tra 250.000 e 400.000 visitatori. Nel 2014 \u00e8 stato classificato al numero uno tra le attrazioni turistiche pi\u00f9 visitate al mondo con 91.250.000 visitatori annuali. Il Grande Bazar d'Istanbul \u00e8 spesso considerato uno dei primi centri commerciali del mondo.\nUbicazione.\nIl Grande Bazar si trova all'interno della citt\u00e0 murata d'Istanbul, nel distretto di Fatih e nella \"mahalle\" che porta lo stesso nome (\"Kapal\u0131\u00e7ar\u015f\u0131\"). Esso si estende approssimativamente da ovest a est tra le moschee di Beyazit e Nuruosmaniye. Il Bazar \u00e8 facilmente raggiungibile da Sultanahmet e Sirkeci con il tram T1 (fermata \"Beyaz\u0131t-Kapal\u0131\u00e7ar\u015f\u0131\").\nStoria.\nLa costruzione del futuro nucleo del Grande Bazar inizi\u00f2 durante l'inverno del 1455/56, poco dopo la conquista ottomana di Costantinopoli: essa faceva parte di un'iniziativa pi\u00f9 ampia per stimolare la prosperit\u00e0 economica di Istanbul. Il Sultano Maometto II fece erigere un edificio dedicato al commercio di tessuti e gioielli vicino al suo palazzo a Costantinopoli. Esso si chiamava \"Cev\u00e2hir Bedestan\" (\"Bedesten delle Gemme\") ed era anche conosciuto come \"Bezz\u00e2zistan-\u0131 Ced\u00eed\" (\"Nuovo Bedesten\") in turco ottomano. La parola \"bedesten\" \u00e8 adattata dalla parola persiana \"bezestan\", derivata da \"bez\" (\"panno\"), e significa \"bazar dei venditori di tessuti\". L'edificio - chiamato alternativamente in turco \"\u0130\u00e7\" (\"Interno\"), \"Atik\" (\"Antico\"), o \"Eski\" (\"Vecchio\") \"Bedesten\" - si trova sul pendio della terza collina di Istanbul, tra gli antichi Fori di Costantino e di Teodosio. Esso era anche vicino al primo palazzo del sultano, il Palazzo Vecchio (\"Eski Sarayi\"), anch'esso in costruzione in quegli stessi anni, e non lontano dall\"'Artopoleia\" (), il quartiere dei panettieri della citt\u00e0 in epoca bizantina.\nLa costruzione del \"Bedesten\" termin\u00f2 nell'inverno del 1460/61, e l'edificio fu assegnato alla fondazione della moschea di Aya Sofya. L'analisi della muratura mostra che la maggior parte della struttura proviene dalla seconda met\u00e0 del XV secolo, anche se un rilievo bizantino raffigurante l'aquila comnena, ancora racchiuso nella parte superiore della Porta Est (\"Kuyumcular Kapisi\") del \"Bedesten\" \u00e8 stato utilizzato da diversi studiosi come prova che l'edificio era una struttura bizantina. In un mercato vicino al \"Bedesten\", chiamato in turco \"Esir Pazar\u0131\", era attivo il commercio degli schiavi, un uso attestato anche nell'epoca bizantina. Altri mercati importanti nelle vicinanze erano il mercato dell'usato (turco: \"Bit Pazar\u0131\", lett. \"mercato dei pidocchi\"), il \"Mercato lungo\" (\"Uzun Carsi\"), corrispondente al greco \"Makros Embolos\" (, \"Portico lungo\"), un lungo centro commerciale porticato che si estendeva in discesa dal Foro di Costantino sino al Corno d'Oro, e che era una delle principali aree di commercio della citt\u00e0, mentre il vecchio mercato dei libri (\"Sahaflar Carsisi\") venne spostato dal Bazar all'attuale posizione pittoresca vicino alla moschea di Beyazid solo dopo il terremoto di Istanbul del 1894. Alcuni anni dopo, secondo altre fonti, ci\u00f2 avvenne nel 1545 sotto il sultano Solimano I- Maometto II fece costruire un altro mercato coperto, il \"Sandal Bedesten\" (il nome deriva da una sorta di filo intessuto a Bursa, che aveva il colore del sandalo): esso era chiamato anche \"K\u00fc\u00e7\u00fck\" (\"Piccolo\"), \"Cedit\" o \"Yeni\" (entrambe le parole significano \"Nuovo\") \"Bedesten\", e si trovava a nord del primo.\nDopo la costruzione del \"Sandal Bedesten\" il commercio dei tessuti si trasfer\u00ec l\u00ec, mentre il \"Cevahir Bedesten\" rimase riservato al commercio di beni di lusso. All'inizio i due edifici erano isolati. Secondo il viaggiatore francese del XVI secolo Pierre Gilles, tra loro e la Moschea di Beyazid sorgevano le rovine di chiese e una grande cisterna; Tuttavia, presto molti venditori aprirono i loro negozi tra i due bazar e intorno a essi, cos\u00ec che nacque un intero quartiere dedicato esclusivamente al commercio. All'inizio del XVII secolo il Grande Bazar aveva gi\u00e0 raggiunto la sua forma definitiva. L'enorme estensione dell'impero ottomano su tre continenti e il controllo totale delle comunicazioni stradali tra l'Asia e l'Europa resero il bazar e gli \"han\" o caravanserragli circostanti il fulcro del commercio mediterraneo. Secondo diversi viaggiatori europei, a quel tempo, e fino alla prima met\u00e0 del 19 \u00b0 secolo, il mercato non aveva rivali in Europa per quanto riguarda l'abbondanza, la variet\u00e0 e la qualit\u00e0 dei prodotti in vendita. A quel tempo, sappiamo dai viaggiatori europei che il Grande Bazar aveva una pianta quadrata, con due strade principali perpendicolari che attraversavano il suo centro e una terza strada che correva lungo il perimetro esterno. Nel Bazar c'erano 67 strade (ognuna recante il nome dei venditori di un bene particolare), diverse piazze usate per le preghiere quotidiane, 5 moschee, 7 fontane, 18 porte che venivano aperte ogni giorno al mattino e chiuse la sera (da qui il nome moderno del mercato, \"Mercato chiuso\" (\"Kapal\u0131\u00e7ar\u015f\u0131\"). Intorno al 1638 il viaggiatore turco Evliya \u00c7elebi ci ha dato la descrizione storica pi\u00f9 importante del Bazar e delle sue usanze. Il numero di negozi ammontava a 3.000, pi\u00f9 300 situati negli han circostanti, grandi caravanserragli con due o tre piani attorno a un cortile interno porticato, dove potevano essere immagazzinate le merci e potevano essere alloggiati mercanti. In quel periodo un decimo dei negozi della citt\u00e0 erano concentrati nel mercato e attorno ad esso Con tutto ci\u00f2, a quel tempo il mercato non era ancora coperto.\nCalamit\u00e0 ricorrenti, incendi e terremoti colpirono il Grande Bazar. Il primo incendio avvenne nel 1515; un altro nel 1548. Altri incendi devastarono il complesso nel 1588, 1618 (quando il \"Bit Pazari\" fu distrutto), 1645, 1652, 1658, 1660 (in quell'occasione l'intera citt\u00e0 fu devastata), 1687, 1688 (grandi danni occorsero all\"'Uzi Carsi\") nel 1695 e nel 1701. L'incendio del 1701 fu particolarmente feroce, costringendo il Gran Visir Nev\u015fehirli Damat \u0130brahim Pasci\u00e0 a ricostruire diverse parti del complesso nel 1730-1731. Nel 1738 il \"Kizlar A\u011dasi\" Be\u015fir A\u011fa fece costruire la fontana (ancora esistente) nei pressi di \"Mercan Kapi\". In questo periodo, a causa della nuova legge contro gli incendi emessa nel 1696, diverse parti del mercato che si trovavano tra i due \"Bedesten\" vennero coperte da volte. Nonostante ci\u00f2, altri incendi devastarono il complesso nel 1750 e nel 1791. Il sisma del 1766 caus\u00f2 pi\u00f9 danni, che furono riparati dal capo architetto di corte (\"Hassa ba\u015f Mimari\") Ahmet un anno dopo. Nel XIX secolo , la crescita dell'industria tessile nell'Europa occidentale, l'introduzione dei metodi di produzione di massa, le capitolazioni firmate tra l'Impero e molti paesi europei e l'anticipazione - sempre da parte dei commercianti europei - delle materie prime necessarie per produrre beni nell'economia chiusa dell'Impero, furono i fattori che causarono il declino del mercato. Nel 1850, gli affitti al \"Bedesten\" erano dieci volte pi\u00f9 bassi di due o tre decenni prima. Inoltre, la nascita di una borghesia orientata verso l'Occidente e il successo commerciale dei prodotti occidentali spinsero i mercanti appartenenti alle minoranze (greche, armene, ebraiche) a trasferirsi fuori dal Bazar, percepito come antiquato, e ad aprire nuovi negozi nei quartieri frequentati da europei, come Pera e Galata.\nSecondo un'indagine del 1890, nel Bazar c'erano 4.399 negozi attivi, 2 \"bedesten\", 2195 stanze, un \"hamam\", una moschea, 10 \"medrese\", 19 fontane (tra cui due \"\u015fad\u0131rvan\" e un \"sebil\"), un mausoleo e 24 \"han\". Nei 30,7 ettari del complesso, protetti da 18 porte, ci sono oggi 3.000 negozi lungo 61 strade, i 2 \"bedesten\", 13 han (pi\u00f9 alcuni altri all'esterno). L'ultima grande catastrofe per il bazar avvenne nel 1894 quando un forte terremoto colp\u00ec Istanbul. Il ministro dei lavori pubblici, Mahmud Celaleddin Pasci\u00e0, supervision\u00f2 fino al 1898 la riparazione del Bazar danneggiato, e in questa occasione l'area del complesso venne ridotta. A ovest, il \"Bit Pazar\u0131\" venne lasciato fuori dal nuovo perimetro e divenne una strada a cielo aperto, chiamata \"\u00c7adircilar Caddesi\" (\"Strada dei fabbricanti di tende\"), mentre il vecchio cancello e la \"K\u00fctkculer Kapi\" furono demoliti. Di tutti gli \"han\" che appartenevano al Mercato, molti furono lasciati fuori, e solo nove rimasero inglobati nella struttura. Nel 1914 il \"Sandal Bedesten\", i cui gestori di beni tessili erano stati rovinati dalla concorrenza europea, fu acquistato dalla citt\u00e0 di Istanbul e, a partire dall'anno seguente fu utilizzato come casa d'aste, principalmente per i tappeti. Nel 1927 le singole parti del bazar e le strade ottennero nomi ufficiali. Gli ultimi incendi nel bazar accaddero nel 1943 e nel 1954, e i relativi restauri furono terminati il 28 luglio 1959. L'ultimo restauro del complesso \u00e8 avvenuto nel 1980. In quell'occasione sono stati rimossi anche i manifesti pubblicitari intorno al mercato.\nArchitettura.\nL'I\u00e7 Bedesten ha una pianta rettangolare (43,30 mx 29,50 m). Due file di pilastri di pietra, quattro in ogni fila, sostengono tre file di campate, cinque per fila. Ogni campata \u00e8 sormontata da una cupola in mattoni con tamburo cieco. Nell'interno e nelle pareti esterne sono state costruite 44 depositi (in turco: \"mahzen\"), stanze a volta senza aperture esterne. La luce solare entra nel \"bedesten\" da finestre rettangolari poste proprio sotto il tetto: esse sono accessibili attraverso un deambulatorio in legno. A causa della scarsa illuminazione, l'edificio era tenuto aperto solo alcune ore ogni giorno ed era dedicato al commercio di beni di lusso, soprattutto tessili. Inoltre, i \"Mahzen\" del \"Bedesten\" erano usati anche come casseforti.\nL'edificio \u00e8 oggi accessibile attraverso quattro porte:\nIl Sandal Bedesten ha anche una pianta rettangolare (40,20 m \u00d7 42,20 m), con 12 pilastri di pietra recanti 20 campate sormontate da cupole di mattoni con tamburo cieco. In questo caso i negozi sono ricavati solo nelle pareti esterne. In entrambi gli edifici, ogni campata \u00e8 collegata alle altre attraverso archi in mattoni legati da travi in legno di ginepro, mentre la muratura \u00e8 fatta di pietrisco. Entrambi gli edifici erano chiusi da porte di ferro. A parte i \"Bedesten\", in origine le strutture del Grande Bazar erano costruite in legno e solo dopo l'incendio del 1700 furono ricostruite in pietra e mattoni e coperte. Tutti gli edifici del bazar, ad eccezione del mercato dei mercanti di pellicce (turco: \"K\u00fcrk\u00e7\u00fcler \u00c7ars\u0131s\u0131\"), un'aggiunta successiva a due piani, sono a un piano. I tetti hanno prevalentemente una copertura a tegole, mentre la parte bruciata nel 1954 utilizza ora bitume. Nel bazar non era prevista alcuna luce artificiale, anche per prevenire gli incendi, e il fumo era severamente vietato. Le strade al di fuori del \"Bedesten\" interno sono approssimativamente parallele ad esso. In ogni caso, i danni causati dai numerosi incendi e terremoti accaduti lungo i secoli, insieme alle riparazioni fatte senza un piano generale, hanno dato al mercato - soprattutto nella sua parte occidentale - un aspetto pittoresco, con il suo labirinto di strade e vicoli che si intersecano a vari angoli.\nStoria sociale del Grande Bazar.\nFino al restauro successivo al sisma del 1894, il Grande Bazar non aveva negozi come quelli che esistevano in occidente: lungo entrambi i lati delle strade i mercanti sedevano su divani di legno davanti ai loro scaffali. Ognuno di essi occupava uno spazio da 1,8 a 2,4 m di larghezza e da 3 a 4 piedi (da 0,91 a 1,22 m) di profondit\u00e0. Questo spazio si chiamava in turco \"dolap\", che significa \"stallo\". La merce pi\u00f9 preziosa non era esposta, ma custodita in armadietti. Solo i vestiti erano appesi in lunghe file, con un effetto pittoresco. Un potenziale cliente poteva sedersi di fronte al rivenditore, parlare con lui e bere un t\u00e8 o un caff\u00e8 turco, in modo rilassato. Alla fine della giornata, ogni stallo veniva chiuso da tende. Un'altra peculiarit\u00e0 era la completa mancanza di pubblicit\u00e0. Inoltre, come ovunque in Oriente, i commercianti dello stesso tipo di merci venivano concentrati per legge lungo una strada, che prendeva il nome dalla loro professione. Il \"Bedesten\" interno ospitava i beni pi\u00f9 preziosi: gioiellieri, armaioli, commercianti di cristallo avevano l\u00ec i loro negozi. Il \"Bedesten\" del Sandalo era principalmente il centro del commercio della seta, ma anche l\u00ec erano in vendita altri beni. Le parti pi\u00f9 pittoresche del mercato erano - a parte i due \"Bedesten\" - il mercato delle scarpe (turco: \"Pabu\u00e7\u00e7ular Pazar\u0131\"), dove migliaia di scarpe di diversi colori (le leggi suntuarie ottomane prescrivevano scarpe gialle per i musulmani, blu per i greco ortodossi, nere per gli ebrei e rosse per gli armeni) erano esposte sugli scaffali pi\u00f9 alti; il mercato delle spezie e delle erbe (successivamente concentrato nel bazar egiziano; in turco \"M\u0131s\u0131r \u00c7ar\u015f\u0131s\u0131\"), che si trovava vicino ai gioiellieri; il mercato delle armature e delle armi; il vecchio mercato dei libri; e il mercato delle pulci. Questo tipo di organizzazione scomparve gradualmente, sebbene oggigiorno si possa osservare di nuovo una concentrazione della stessa attivit\u00e0 lungo determinate strade:\nIn realt\u00e0, la ragione principale per concentrare gli scambi in un solo posto era fornire la massima sicurezza contro il furto, l'incendio e le rivolte. I beni nel \"Bedesten\" erano garantiti contro tutto tranne le sommosse. Le porte erano sempre chiuse di notte, e il bazar era sorvegliato da guardie pagate dalle corporazioni dei mercanti. Per accedere al complesso durante le ore notturne, era necessario un editto imperiale. L'unica apertura ufficiale della notte nella storia del Bazar avvenne nel 1867 durante la festa organizzata per il ritorno del Sultano Abd\u00fclaziz dall'Egitto, quando il sovrano attravers\u00f2 il mercato illuminato a cavallo tra la popolazione festante. Nonostante l'immensa ricchezza presente nel Bazar nel corso dei secoli - come scrive un viaggiatore inglese circa nel 1870, un giro dei \"Bedesten\" interni poteva facilmente rovinare diverse famiglie della dinastia dei Rothschild - furti avvenivano molto raramente. L'incidente pi\u00f9 importante si verific\u00f2 nel 1591, quando 30.000 monete d'oro (turco: \"Alt\u0131n\") furono rubate nel vecchio \"Bedesten\". Il furto sciocc\u00f2 l'intera Istanbul, il Bazar rimase chiuso per due settimane e molti furono torturati, fino a quando il denaro venne trovato nascosto sotto una stuoia del pavimento. Il colpevole era un giovane venditore persiano di muschio. Per intercessione del sultano Murad III esso fu giustiziato tramite impiccagione e non con la tortura.\nL'etica del commercio nel mercato fino all'era del \"Tanzimat\" (cio\u00e8 fino alla met\u00e0 del XIX secolo) era molto diversa da quella moderna: l'indifferenza al profitto, l'assenza di invidia per il successo degli altri commercianti e un prezzo unico e corretto erano tratti peculiari del bazar ottomano durante la sua et\u00e0 d'oro. La ragione di questo comportamento risiede in parte nell'etica dell'Islam, e in parte nel sistema delle corporazioni che forniva una solida rete di sicurezza sociale ai mercanti.\nIn seguito, l'occidentalizzazione della societ\u00e0 ottomana e l'influenza delle minoranze nazionali causarono l'introduzione dell'etica mercantile nella societ\u00e0 ottomana. Lo \"Zincirli Han\u0131\", un ex caravanserraglio dove ora vengono prodotti gioielli. Proprio durante l'occidentalizzazione della societ\u00e0 ottomana, il Gran Bazar divenne un topos obbligatorio della letteratura romantica. A scrittori come Edmondo De Amicis e Th\u00e9ophile Gautier dobbiamo le descrizioni del Bazar a met\u00e0 del XIX secolo.\nUn'altra particolarit\u00e0 del mercato durante l'era ottomana era la totale mancanza di ristoranti. L'assenza di donne nella vita sociale e le convenzioni nomadi nella societ\u00e0 turca hanno resero alieno il concetto di ristorante. I mercanti si portavano il pranzo in una scatola di cibo chiamata \"sefertas\", e l'unico cibo in vendita era costituito da piatti semplici come il \"d\u00f6ner kebab\", il \"tavuk g\u00f6\u011fs\u00fc\" (un dolce preparato con petto di pollo, zucchero di latte e acqua di rose cosparsa su di esso) e caff\u00e8 turco. Questi semplici piatti venivano preparati e serviti in piccoli chioschi a due piani collocati in mezzo a una strada. Il pi\u00f9 famoso tra questi chioschi \u00e8 quello ancora esistente, ma non pi\u00f9 funzionante, posto all'incrocio tra \"Hal\u0131c\u0131lar Caddesi\" e \"Ac\u0131 \u00c7esme Caddesi\". Si dice che il Sultano Mahmud II sia venuto l\u00ec spesso sotto mentite spoglie per mangiare il suo budino. Il Bazar era nell'et\u00e0 ottomana il luogo per eccellenza in cui gli \"Istanbullu\" (gli abitanti della citt\u00e0) potevano vedersi. Non solo il mercato era l'unico posto in citt\u00e0 dove le signore potevano andare relativamente facilmente (e questa circostanza rendeva il posto particolarmente interessante per gli europei che visitavano la citt\u00e0), ma - specialmente dall'era del \"Tanzimat\" - era anche l'unico luogo pubblico in cui il cittadino medio aveva la possibilit\u00e0 di incontrare casualmente i membri dell'Harem Imperiale e della Corte.\nI mercanti del Bazar erano organizzati in corporazioni. Per stabilirne una nuova, era necessario avere abbastanza commercianti dello stesso bene. In seguito, si formava un monopolio e il numero di commercianti e negozi veniva congelato. Si poteva essere accettati nella corporazione solo tramite cooptazione, sia come figlio di un membro deceduto, sia dopo aver pagato una somma adeguata a un membro che voleva andare in pensione. Il capo della gilda era un funzionario pubblico chiamato Keth\u00fcda: esso veniva pagato dalla gilda ma era nominato dal \"Kad\u0131\" di Istanbul. La fissazione dei prezzi e delle tasse era responsabilit\u00e0 del Keth\u00fcda. Egli era coadiuvato da un rappresentante del membro della gilda, chiamato \"Yi\u011fitba\u015f\u0131\" (\"il capo dei giovani coraggiosi\"). Questi due ufficiali erano affiancati dall'assemblea degli anziani, non necessariamente di et\u00e0, ma comprendenti i commercianti pi\u00f9 esperti. Parallelamente alle corporazioni, c'erano organizzazioni puramente religiose, chiamate \"tariks f\u00fct\u00fcvvet\": i loro membri si incontravano nei santuari dei dervisci e svolgevano funzioni religiose. Queste organizzazioni divennero sempre meno importanti col tempo a causa del peso crescente dei mercanti greci, armeni ed ebrei nel commercio del bazar. Ogni gilda aveva un dipartimento finanziario che raccoglieva una moderata quota mensile (alcune monete d'argento, in turco: \"Kuru\u015f\") dai propri membri e la amministrava prendendosi cura dei bisogni di ogni persona associata. Le corporazioni persero sempre pi\u00f9 la loro importanza durante il periodo del Tanzimat e furono abolite nel 1913, sostituite da un'associazione di mercanti di Bazar. Al giorno d'oggi, ci sono diverse associazioni mercantili nel Bazar, ma nessuna \u00e8 rappresentativa dell'intera comunit\u00e0 dei venditori.\nIl Gran Bazar oggi.\nOggi il Grande Bazar \u00e8 un complesso fiorente che impiega 26.000 persone visitate ogni giorno da un numero di visitatori che oscilla fra 250.000 e 400.000, e uno dei principali punti di riferimento di Istanbul. Esso deve competere con i moderni centri commerciali comuni a Istanbul, ma la sua bellezza e il suo fascino rappresentano un vantaggio formidabile. Il capo della Associazione degli artigiani del gran bazar ha affermato che il complesso era nel 2011 - l'anno del suo 550 \u00b0 compleanno - il monumento pi\u00f9 visitato al mondo. Un progetto di restauro a partire dal 2012 dovrebbe rinnovare i suoi sistemi di infrastruttura, riscaldamento e illuminazione. Inoltre, gli han all'interno del mercato saranno rinnovati e le aggiunte successive saranno demolite. Questo progetto dovrebbe finalmente risolvere i grandi problemi del mercato: ad esempio, in tutto il Bazar non esiste un vero e proprio servizio igienico. Inoltre, la mancanza di controlli negli anni passati ha permesso a molti concessionari di rimuovere colonne e pareti di sfogo nei loro negozi per guadagnare spazio; questo, insieme alla sostituzione del piombo (rubato negli ultimi anni) con il cemento sul tetto del mercato, ha creato un grande rischio quando si verificher\u00e0 il terremoto previsto a Istanbul nei prossimi anni. Il Grande Bazar \u00e8 aperto tutti i giorni tranne la domenica e i giorni festivi dalle 9:00 alle 19:00.\nStrade.\nAc\u0131\u00e7e\u015fme, A\u011fa, Altuncular, Amin\u00e7iler, Ararac\u0131o\u011flu, Aynac\u0131lar, Basmac\u0131lar, \u00c7uhac\u0131han\u0131, Bitpazar\u0131, Fes\u00e7iler, Gani\u00e7elebi, Hac\u0131hasan, Hac\u0131h\u00fcsn\u00fc, Hac\u0131memi\u015f, Hal\u0131c\u0131lar, Haz\u0131relbiseciler, \u0130plik\u00e7iler, Kahvehane, Kalpak\u00e7\u0131lar, Karakol, Karamanl\u0131o\u011flu, Kavaflar, Kazazlar, Keseciler, Kilit\u00e7iler, Kolanc\u0131lar, Koltuk\u00e7u, K\u00fcrk\u00e7\u00fcler, L\u00fctfullahefendi, Mercan\u00e7\u0131kmaz\u0131, Muhafazac\u0131lar, M\u00fch\u00fcrdaremin, Ortakazazc\u0131lar, \u00d6r\u00fcc\u00fclerhamam\u0131, Par\u00e7ac\u0131lar, Perdah\u00e7\u0131lar, P\u00fcsk\u00fclc\u00fcler, Reiso\u011flu, Ressam, Sahaflarbedesteni, Sandal, Sandalbedesteni, Serpu\u00e7\u00e7ular, S\u0131raodalar, Sipahi, Tacirler, Takkeciler, Tavukpazar\u0131, Terlik\u00e7iler, Terziba\u015f\u0131, Terziler, Tu\u011fcular, Varak\u00e7\u0131han, Ya\u011fl\u0131k\u00e7\u0131lar, Yar\u0131mta\u015fhan, Ye\u015fildirek, Yorganc\u0131lar, Y\u00fcnc\u00fchasan, Zenneciler.\nPorte.\nA\u011fa, Alipa\u015fa, Astarc\u0131, Balyac\u0131, Bodrum, Cebeci, \u00c7ukur, Evliya, Hatipemin, \u0130\u00e7cebeci, Kap\u0131lar, Ka\u015f\u0131k\u00e7\u0131, Kebap\u00e7\u0131, K\u0131zlara\u011fas\u0131, Mercan, Perdah\u00e7\u0131, Rabia, Safran, Sarn\u0131\u00e7l\u0131, Sarraf, Sepet\u00e7i, Ya\u011fc\u0131, Yolge\u00e7en, Zincirli.\nCaravanserragli.\nBeyaz\u0131t, \u00c7ar\u015f\u0131kap\u0131, \u00c7uhac\u0131han, Kuyumcular, Mahmutpa\u015fa, Nuruosmaniye, \u00d6r\u00fcc\u00fcler, Sepet\u00e7ihan, Takkeciler, Tavukpazar\u0131, Zenneciler."}
{"id": "2539072", "revid": "125608155", "url": "https://it.wikipedia.org/wiki?curid=2539072", "title": "Rosario Nicol\u00f2", "text": "Biografia.\nSi laure\u00f2 in giurisprudenza a Messina a soli 20 anni, e a 24 vinse il concorso a professore ordinario di diritto civile all'Universit\u00e0 di Catania. Caso forse unico nella storia accademica, fu dichiarato vincitore da una commissione presieduta da Filippo Vassalli, solo sulla base degli scritti giuridici prodotti, e senza che fino ad allora nessuno dei componenti avesse mai fatto la sua conoscenza personale diretta. Anche a quell'epoca, infatti, era consuetudine che in sede di concorso le cattedre e gli incarichi fossero attribuiti agli allievi dei componenti pi\u00f9 autorevoli della commissione.\nDopo aver insegnato alle facolt\u00e0 di giurisprudenza di Catania, di Messina, di Pisa e di Napoli, nel 1954 fu chiamato all'Universit\u00e0 \"La Sapienza\" di Roma, tenendo per un anno accademico il corso di istituzioni di diritto privato alla facolt\u00e0 di Economia e Commercio e, a partire dall'anno successivo, quello di istituzioni di diritto privato alla facolt\u00e0 di giurisprudenza, succedendo a Fulvio Maroi. In seguito, pass\u00f2 all'insegnamento di diritto civile. Fu anche preside della facolt\u00e0 dal 1967 al 1980. Collocato fuori ruolo nel 1980, fu acclamato professore emerito nel 1985. Nicol\u00f2 esercit\u00f2 con successo la professione di avvocato civilista. Fu anche membro del consiglio di amministrazione della Cassa di Risparmio di Roma e di altre importanti societ\u00e0.\nIl 28 aprile 1977 fu vittima di un rapimento nei pressi della propria abitazione romana. Fu liberato dopo pi\u00f9 di un mese di detenzione e il pagamento di un ingente riscatto.\nIl codice civile.\nRosario Nicol\u00f2 ebbe un ruolo di primo piano nella redazione del codice civile del 1942, i cui lavori preparatori presero il via nel 1924. Braccio destro del principale responsabile dei lavori di codificazione Filippo Vassalli, si occup\u00f2 in prima persona della redazione di singole norme, della revisione degli articolati allestiti da altri studiosi, del coordinamento dell'intero testo e della stesura di alcune relazioni. Il ruolo di Nicol\u00f2 si fece ancora pi\u00f9 rilevante in occasione della redazione del libro IV (\"delle obbligazioni\") del codice civile. Il ministro della Giustizia Dino Grandi, entrato in carica nel 1939, aveva infatti deciso di far ritirare il testo originario del libro IV, messo a punto nel 1927 da una commissione paritetica franco-italiana (si trattava, infatti, del testo del \"progetto di codice italo-francese delle obbligazioni e dei contratti\" previsto da un accordo internazionale e mai entrato in vigore). Di qui la necessit\u00e0 di ripartire da zero. Membro di una sottocommissione presideduta dal magistrato Andrea Ferrara che aveva il compito di redigere il nuovo libro delle obbligazioni, Nicol\u00f2 si occup\u00f2 segnatamente della stesura dei capi dedicati all'adempimento, alle conseguenze dell'adempimento, alle azioni surrogatoria e revocatoria e all'estinzione delle obbligazioni (con l'eccezione della prescrizione estintiva). Cur\u00f2 anche la delicata operazione che consisteva nell'unificazione delle obbligazioni civili e commerciali, conseguenza dell'abbandono dell'ipotesi di un nuovo codice di commercio in favore di un codice unico. Il riversamento dei materiali preparati per il progetto di codice di commercio allestito nel 1940 da una sottocommissione presieduta da Alberto Asquini negli attuali libri IV e V del codice civile fu una delle principali mansioni di Nicol\u00f2.\nDottrina.\nNel corso della sua carriera scientifica, costitu\u00ec un punto di riferimento della scuola giuridica italiana, nella quale divenne presto riconoscibile la sua impronta di brillante dialettico e di lucido interprete della norma giuridica, collocata nel suo contesto storico e perci\u00f2 dinamicamente flessibile alle esigenze dei tempi, e non considerata come vuota e rigida affermazione di principi astratti.\nTra le sue opere principali: \"La delegazione\", \"L'adempimento dell'obbligo altrui\", \"La vocazione ereditaria diretta e indiretta\", \"Riflessione sul tema dell'impresa\", \"La trascrizione\", e le voci \"Adempimento\", \"Erede\", \"Diritto civile\" e \"Codice civile\" dell'Enciclopedia del diritto.\nTra i suoi numerosi allievi, Maria Claudia Andrini, Emanuele Cal\u00f2, Adolfo Di Majo, Giovanni Battista Ferri, Francesco Gazzoni, Giorgio Giampiccolo, Michele Giorgianni, Nicol\u00f2 Lipari, Gennaro Mariconda, Davide Messinetti, Enrico Moscati, Giovanni Pocaterra, Stefano Rodot\u00e0, Cesare Salvi, Paolo Vitucci.\nBibliografia parziale.\nL'opera scientifica di Rosario Nicol\u00f2, che abbraccia un arco di tempo di pi\u00f9 di mezzo secolo a cavallo tra la prima e la seconda met\u00e0 del Novecento, \u00e8 interamente reperibile nella \"Raccolta di scritti\", pubblicata nel 1980 (tomi I e II, pp.VII, 1885) e nel 1993 (tomo III, pp. VIII, 944) dall'editore Giuffr\u00e8.\nIl contributo di grande innovazione fornito da Nicol\u00f2 agli studi civilistici \u00e8, da ultimo, testimoniato, attraverso le voci di alcuni tra i pi\u00f9 eminenti studiosi contemporanei, nel volume \"Rosario Nicol\u00f2\", curato da Nicol\u00f2 Lipari per la collana \"I maestri italiani del diritto civile\", Edizioni Scientifiche Italiane, 2011."}
{"id": "2539074", "revid": "838137", "url": "https://it.wikipedia.org/wiki?curid=2539074", "title": "A Bit of Liverpool", "text": "A Bit of Liverpool \u00e8 un album del gruppo musicale femminile R&amp;B statunitense The Supremes, pubblicato nel 1964 dalla Motown Records. L'album \u00e8 una raccolta di cover di diversi gruppi britannici come i The Beatles, Gerry &amp; The Pacemakers, e The Dave Clark Five."}
{"id": "2539079", "revid": "110157", "url": "https://it.wikipedia.org/wiki?curid=2539079", "title": "The Supremes Sing Country, Western and Pop", "text": "The Supremes Sing Country, Western and Pop \u00e8 un album del gruppo musicale femminile R&amp;B statunitense The Supremes, pubblicato nel 1965 dalla Motown Records. L'album \u00e8 una raccolta di cover di celebri brani di musica country."}
{"id": "2539080", "revid": "125783127", "url": "https://it.wikipedia.org/wiki?curid=2539080", "title": "Thunderstruck (singolo)", "text": "Thunderstruck \u00e8 uno dei singoli pi\u00f9 noti della band australiana AC/DC, il primo singolo estratto dall'album \"The Razors Edge\".\nNel 2021 la canzone ha raggiunto e superato il miliardo di visualizzazioni su YouTube.\nDescrizione.\nThunderstruck.\nLa canzone \u00e8 stata composta da Angus Young e Malcolm Young. \u00c8 stata suonata in tutti i Live degli AC/DC da \"The Razors Edge\" in poi, spesso come introduzione. \u00c8 infatti l'introduzione del Live \"Live\" e del Tour di \"The Razors Edge\".\nFire Your Guns.\nLa canzone \u00e8 caratterizzata da un \"riff\" di chitarra elettrica molto veloce e complesso composto da Angus Young, e tutto il brano in s\u00e9 trasmette un senso di velocit\u00e0 e dinamismo. Il pezzo \u00e8 stato spesso suonato nei memorabili \"live\" della band ed \u00e8 possibile ascoltarlo nel live \"Live\".\nVideo musicale.\nNel video della canzone, la band suona da vivo alla Brixton Academy di Londra. Il video \u00e8 vivacizzato, oltre che dalle riprese in grandangolo del pubblico e dalla \"Duck Walk\" di Angus Young, dalle iniziali soggettive sulla paletta del chitarrista e sulla bacchetta del batterista Chris Slade.\nNel video, Angus Young suona il riff con la sola mano sinistra. "}
{"id": "2539082", "revid": "1543377", "url": "https://it.wikipedia.org/wiki?curid=2539082", "title": "Monte Grande (Castel San Pietro Terme)", "text": "Il monte Grande \u00e8 un rilievo del basso Appennino bolognese che si trova sul territorio del comune di Castel San Pietro Terme.\n\u00c8 un'altura poco elevata per essere chiamata \"monte\", tuttavia la sua altezza massima (607\u00a0m) \u00e8 di gran lunga superiore a quella di tutti i rilievi circostanti. Dalla sua sommit\u00e0 si pu\u00f2 godere di un vasto panorama a trecentosessanta gradi, dalle principali cime dell'appennino tosco emiliano alla pianura padana fino al mare Adriatico e, nelle giornate pi\u00f9 limpide, alle prealpi venete.\nDurante la seconda guerra mondiale, fu il saliente pi\u00f9 occidentale dal quale gli Alleati tentarono pi\u00f9 volte invano di rompere la resistenza dei par\u00e0 tedeschi della prima divisione, noti anche come Diavoli Verdi. Le testimonianze dei mesi di dura battaglia svolta nel territorio circostante sono visibili nel museo della Linea Gotica aperto al pubblico nell'area del Villaggio della Salute.\nIl complesso montuoso del Monte Grande comprende altre sei vette: \nEsso si erge tra le valli dei torrenti Sillaro, Idice e Quaderna ed \u00e8 caratterizzato dai cosiddetti calanchi, formazioni rocciose tipiche della zona.\nDa esso hanno origine numerosi corsi d'acqua: dal versante orientale e meridionale i rii Sassuno e Ronco, due affluenti del Sillaro, ma soprattutto, dal versante settentrionale, il torrente Quaderna e il suo principale tributario, il torrente Gaiana.\nSulle vette del monte Grande e del monte Calderaro sono posizionate antenne militari, ed altre di trasmissione radiotelevisiva per il bacino di Bologna e provincia."}
{"id": "2539083", "revid": "125879097", "url": "https://it.wikipedia.org/wiki?curid=2539083", "title": "Arabia Saudita ai Giochi olimpici", "text": "L'Arabia Saudita ha partecipato per la prima volta ai Giochi olimpici estivi nel 1972 a Monaco di Baviera, Germania, ma non ha ancora partecipato ad alcuna edizione dei Giochi olimpici invernali. La prima medaglia vinta da un atleta dell'Arabia Saudita \u00e8 stata vinta a Sydney 2000.\nMedaglieri delle singole edizioni.\nMedaglie ai Giochi olimpici estivi.\nDati aggiornati a Tokyo 2020"}
{"id": "2539084", "revid": "62004", "url": "https://it.wikipedia.org/wiki?curid=2539084", "title": "S\u00e9rgio Luis Schiochet", "text": ""}
{"id": "2539086", "revid": "371529", "url": "https://it.wikipedia.org/wiki?curid=2539086", "title": "We Remember Sam Cooke", "text": "We Remember Sam Cooke \u00e8 un album del gruppo musicale femminile R&amp;B statunitense The Supremes, pubblicato nel 1965 dalla Motown Records. L'album \u00e8 una raccolta di cover di celebri brani del cantante Sam Cooke."}
{"id": "2539087", "revid": "599013", "url": "https://it.wikipedia.org/wiki?curid=2539087", "title": "Antonio Di Nardo", "text": "Carriera.\nClub.\nNel 1996 passa dal Napoli (dove non debutt\u00f2 mai prima squadra) al , con cui fece il suo esordio in Serie C1 rimanendovi fino al 1999, ovvero quando i biancoscudati furono promossi in Serie B: tuttavia il ventenne Di Nardo non venne confermato in rosa. Per una stagione gioc\u00f2 quindi nel , prima di trasferirsi in Serie C2 al Taranto, ottenendo la promozione al termine della sua prima stagione in terra pugliese. Coi tarantini inizia il campionato in Serie C1, ma a gennaio viene ceduto a titolo definitivo al Benevento, rimanendo comunque in categoria: qui disputa tre annate, fino a quando nel gennaio 2005 diventa un giocatore del Frosinone.\nDopo due mezze stagioni con i ciociari \u00e8 mandato in prestito alla Pistoiese, segnando complessivamente 10 reti in 15 partite. A seguito di ci\u00f2, la dirigenza frusinate sceglie di tenerlo in rosa per il successivo campionato di serie B, categoria che nel frattempo era stata conquistata dai gialloblu laziali: nella stagione 2006-2007 avviene cos\u00ec il suo debutto nella serie cadetta.\nUna volta terminata la stagione, il giocatore viene ceduto in compropriet\u00e0 al Padova, scendendo cos\u00ec in Serie C1. Dopo una prima annata conclusa con il 6\u00ba posto finale, la promozione in Serie B che mancava da undici anni viene centrata al suo secondo anno di permanenza: infatti in quell'anno i patavini si qualificarono per i playoff arrivando in finale contro la Pro Patria. La partita di andata si concluse sullo 0-0, mentre fu proprio una doppietta firmata da Di Nardo a consegnare la promozione ai veneti, col risultato finale di 1-2. Nell'estate 2009 il Padova ne riscatta il cartellino dal Frosinone, con l'attaccante che pot\u00e9 cos\u00ec riassaporare la serie cadetta: all'esordio in campionato \u00e8 subito protagonista segnando il gol-partita contro il (1-0). Disputa una stagione da protagonista, che lo vede capocannoniere della squadra con 11 reti.\nNella stagione successiva, vista la concorrenza con Vantaggiato, Succi ed infine De Paula, il Padova lo schiera molto meno, partendo in sole tre occasioni dal primo minuto.\nIl 26 agosto 2011 dopo quattro stagioni in biancoscudato passa al Cittadella a titolo definitivo. Fa il suo debutto in maglia granata il 5 ottobre nella partita vinta per (2-0) contro il entrando al minuto 80' al posto di Robert Maah. Segna il primo gol il 15 ottobre nella partita vinta per (2-0) sul .\nRimasto svincolato, il 30 luglio 2013 si trasferisce all'Ischia Isolaverde in Lega Pro Seconda Divisione firmando un contratto biennale. Debutta con i campani il 18 agosto 2013 in occasione della gara di Coppa Italia Lega Pro contro il , aprendo le marcature al '10 della prima frazione di gioco. Fa il suo debutto in campionato alla prima giornata in casa del venendo sostituito al '22 s.t. da Lorenzo Longo.\nIl 27 gennaio 2014 torna tra i cadetti firmando un contratto di un anno con opzione di rinnovo in caso di salvezza con la Juve Stabia.\nIl 24 settembre 2014 sottoscrive un contratto annuale con la Carrarese.\nRimasto svincolato, il 20 ottobre 2015 firma per il in Serie D; il 3 dicembre dello stesso anno dopo aver giocato 5 partite di campionato si svincola dalla squadra abruzzese.\nIl 21 gennaio 2016 sottoscrive un contratto con la Frattese in Serie D.\nStatistiche.\nPresenze e reti nei club.\n\"Statistiche aggiornate al 21 gennaio 2016.\""}
{"id": "2539088", "revid": "113757", "url": "https://it.wikipedia.org/wiki?curid=2539088", "title": "Le Serre", "text": ""}
{"id": "2539090", "revid": "125846379", "url": "https://it.wikipedia.org/wiki?curid=2539090", "title": "Cristian Mayer", "text": "Carriera.\nHa giocato anche con la Benetton Treviso vincendo uno scudetto nel 1992.\nDal 2010-11 \u00e8 il direttore sportivo della Fortitudo Agrigento. Ancora nel 2015-16 \u00e8 dirigente della societ\u00e0 agrigentina, che intanto ha vinto due campionati, una Coppa ed \u00e8 arrivata in finale play-off per la Serie A."}
{"id": "2539092", "revid": "3732", "url": "https://it.wikipedia.org/wiki?curid=2539092", "title": "Enrico Gualandi", "text": "Biografia.\nFiglio del capo partigiano Guido Gualandi \"(il Moro)\", fu segretario della Federazione di Imola del Partito Comunista Italiano e sindaco della stessa citt\u00e0 dal 1971 al 1976.\nIn quell'anno lasci\u00f2 l'incarico di primo cittadino per candidarsi alla Camera dei deputati, dove rimase per tre legislature, fino al 1987.\nSuccessivamente, \u00e8 stato Presidente della \"Lega delle autonomie locali\" e all'interno dell'ANPI ha rivestito i ruoli di presidente del comitato di Imola e di membro del Consiglio nazionale.\nDopo lo scioglimento del PCI ha fatto parte prima del PDS e poi dei DS."}
{"id": "2539094", "revid": "729019", "url": "https://it.wikipedia.org/wiki?curid=2539094", "title": "Otto Liman von Sanders", "text": "Biografia.\nOtto Liman Von Sanders apparteneva ad una nobile famiglia prussiana della Pomerania. Come molti altri prussiani di famiglia aristocratica Liman Von Sanders entr\u00f2 nell'esercito, dove raggiunse il grado di tenente generale.\nCome diversi altri generali prussiani prima di lui, fra cui von Moltke e von der Goltz, nel 1913 fu posto al vertice della missione militare tedesca presso l'Impero ottomano. Erano circa ottant'anni che l'impero ottomano provava a modernizzare il proprio esercito per allinearlo ai sistemi europei; Liman von Sanders fu l'ultimo militare tedesco a cui fu affidato questo compito. Inizialmente Liman si fece una opinione molto negativa sui vertici politici ottomani e sull'esercito.\nGrazie a von Sanders e a Kemal Atat\u00fcrk, che si esposero anche di persona nelle trincee, l'Esercito ottomano riusc\u00ec a vincere la Campagna dei Dardanelli, infliggendo gravi perdite alle truppe da sbarco alleate."}
{"id": "2539095", "revid": "1442080", "url": "https://it.wikipedia.org/wiki?curid=2539095", "title": "Nottingham Open 1998 - Singolare", "text": "Il singolare del torneo di tennis Nottingham Open 1998, facente parte dell'ATP Tour, ha avuto come vincitore Jonas Bj\u00f6rkman che ha battuto in finale Byron Black 6-3, 6-2."}
{"id": "2539096", "revid": "22475", "url": "https://it.wikipedia.org/wiki?curid=2539096", "title": "Monte San Nicola (Calabria)", "text": "Il monte San Nicola \u00e8 un monte che si trova sul confine tra le province di Vibo Valentia, Catanzaro e Reggio Calabria. Dalla sua vetta si pu\u00f2 dominare tutta la Calabria meridionale, le isole Eolie e parte della Sicilia. Il monte \u00e8 raggiungibile da Serra San Bruno, Ferdinandea, Badolato, Isca sullo Ionio e da Sant'Andrea Apostolo dello Ionio."}
{"id": "2539097", "revid": "599013", "url": "https://it.wikipedia.org/wiki?curid=2539097", "title": "Chiesa di San Marco Evangelista (Pallare)", "text": "La chiesa di San Marco Evangelista \u00e8 un luogo di culto cattolico situato nel comune di Pallare, in piazza San Marco, in provincia di Savona. La chiesa \u00e8 sede della parrocchia omonima dell'unit\u00e0 pastorale di Val Bormida della diocesi di Mondov\u00ec.\nStoria e descrizione.\nLa chiesa originaria fu edificata nei primi anni del XVI secolo nella borgata di Pallare Superiore, permettendo ai pallaresi di affrancarsi da quella che fu la loro prima parrocchiale, l'antica abbazia di Fornelli, oramai inadeguata all'evolversi del paese. Nel 1621 venne aggiunto il campanile, innalzato poi nel 1829.\nDopo un primo ampliamento e abbellimento nel 1698, al seguito dei danni subiti dall'alluvione della Bormida di Pallare nel 1798, e dalle guerre napoleoniche, fu ricostruita interamente in forme tardo barocche tra il 1809 e il 1816 modificandone l'orientamento. Ulteriori modifiche agli interni si attuarono nel 1977 con un'opera di ristrutturazione che ha visto la soppressione del presbiterio, del coro e delle balaustre e del precedente altare maggiore.\nAll'interno sono presenti due affreschi cinquecenteschi, ritraenti \"San Pietro e il battesimo di san Giovanni\", quest'ultimo ordinato dal vescovo nella visita del 1594 accanto a quella che era la porta d'ingresso e il fonte battesimale. A fine Ottocento vennero affrescati i soffitti e realizzati gli altri dipinti, due ai lati dell'altare maggiore ritraenti \"San Domenico e il battesimo del Battista\" dei fratelli Toscano da Mondov\u00ec e sul retro il patrono \"San Marco\" dipinto del 1871 da Andrea Vinai.\nSono presenti inoltre due statue in legno raffiguranti \"San Marco\", dello scultore savonese Antonio Brilla del 1852, e della \"Santissima Vergine del Rosario\" datata al 1779."}
{"id": "2539099", "revid": "358246", "url": "https://it.wikipedia.org/wiki?curid=2539099", "title": "Centrale termoelettrica di Torrevaldaliga Nord", "text": "La centrale ENEL di Torrevaldaliga Nord \u00e8 una centrale termoelettrica a carbone con una capacit\u00e0 totale di 1980 MW installati. Si trova presso la localit\u00e0 TorreValdaliga, nel comune di Civitavecchia. Dal 2003, anno di avvio dei lavori di riconversione, \u00e8 andata a sostituire il vecchio impianto che prevedeva una centrale termoelettrica ad olio combustibile da 4 gruppi con una capacit\u00e0 totale di 2640 MW.\nComposizione.\nLa centrale \u00e8 formata da tre sezioni funzionanti a vapore, prodotto dalla combustione in caldaie ultrasupercritiche di polverino di carbone (fonte Enel \u2013 Dichiarazione Ambientale 2005-2007) con una capacit\u00e0 di 660 MW cadauna. Attualmente, dopo il rinnovo dell'Autorizzazione Integrata Ambientale avvenuto il 05.04.2013, la centrale di Torrevaldaliga Nord funziona per 7500 ore l'anno, brucia 4,5 milioni di tonnellate/anno di carbone e 150.000.000 Sm3 di gas naturale (per le fasi di avviamento) (fonte Dec.Min.114 del 05.04.2013), producendo, quali scarti di processo, 450.000 t/a di ceneri, 250.000 t/a di gesso e 5.000 t/a di fanghi di trattamento (fonte Enel \u2013 Domanda di AIA - Relazione tecnica dei processi produttivi).\nLa sezione di trattamento fumi \u00e8 composta da: \n che servono per realizzare l'abbattimento delle polveri (potere filtrante dichiarato del 99,9%).\nNel rapporto del 2013 sui grandi inquinatori 2012, redatto da Greenpeace, l'impianto \u00e8 stato classificato al secondo posto in Italia in termini di emissioni di CO2, emettendone ogni anno circa 10.730.000 tonnellate (Fonte Dec. Via 680/2003). Secondo il sistema per lo scambio delle quote di emissione dell'UE (ETS UE), questa centrale termoelettrica si trova al primo posto dell'elenco del 2018 per quanto riguarda le emissioni di CO2.\nPer lo stoccaggio del carbone presso la centrale sono stati realizzati 2 carbonili a cupola (pianta circolare di circa 140 m di diametro e altezza di circa 40 m) da circa 138.000 t ciascuno, che assicurano alla centrale un'autonomia di circa 18 giorni nelle condizioni di massimo carico.\nLe cupole hanno una struttura portante in alluminio e copertura con pannelli di alluminio.\nFra il cordolo e l'inizio della copertura sono state realizzate le aperture, per assicurare un adeguato ricambio di aria. \u00c8 inoltre prevista una apertura continua alla base della cupola di altezza di circa 2 m, tale da garantire una superficie di immissione area pari a circa 900 m2. (fonte Enel \u2013 Domanda di AIA - Relazione tecnica dei processi produttivi).\nLa centrale dovr\u00e0 essere riconvertita abolendo il carbone. E' in corso un acceso dibattito sul territorio perch\u00e8 Enel vorrebbe convertirla a gas mentre numerose associazioni chiedono la conversione a idrogeno verde, alimentando l'elettrolizzatore con eolico offshore al largo di Civitavecchia e pannelli solari sul sito della centrale. \nCiminiera.\nI gas combusti sono espulsi in atmosfera attraverso una ciminiera multiflusso di 250 metri d'altezza composta da tre canne metalliche (una per ogni sezione) aventi ciascuna diametro interno all'uscita di 5,7 m (fonte Enel \u2013 Domanda di AIA - Relazione tecnica dei processi produttivi), in modo da disperdere le particelle inquinanti negli strati pi\u00f9 alti dell'atmosfera e diluirle su una porzione pi\u00f9 ampia di territorio."}
{"id": "2539102", "revid": "1543377", "url": "https://it.wikipedia.org/wiki?curid=2539102", "title": "21 Guns", "text": "21 Guns \u00e8 un singolo del gruppo musicale statunitense Green Day, pubblicato il 25 maggio 2009 come secondo estratto dall'ottavo album in studio \"21st Century Breakdown\".\nDescrizione.\nIl singolo \u00e8 stato diffuso dalle radio per la prima volta il 25 maggio dello stesso anno, tuttavia la canzone era gi\u00e0 stata mandata in onda in alcune stazioni radio come la KROQ di Los Angeles mentre il lancio del singolo \u00e8 avvenuto il 21 giugno..\nLa traccia \u00e8 stata inclusa nella colonna sonora del film \"Transformers - La vendetta del caduto\", pubblicata il 23 giugno 2009. Inoltre \u00e8 disponibile come canzone scaricabile nel videogame \"Rock Band\" dal 7 luglio, insieme a \"East Jesus Nowhere\" e \"Know Your Enemy\".\nVideo musicale.\nIl videoclip, diretto da Marc Webb, \u00e8 stato girato a Los Angeles il 6 giugno 2009 e mostrato in anteprima su MySpace il 22 giugno successivo a mezzanotte (EST).\nIl gruppo si trova in una stanza bianca di un motel con Christian (Josh Boswell) e Gloria (Lisa Stelly), i due protagonisti del concept-album \"21st Century Breakdown\". Gloria \u00e8 sconvolta dall'arrivo della polizia e chiude le imposte per impedire loro di entrare, ma \u00e8 terrorizzata da una raffica di pallottole che penetra attraverso la stanza. Poco dopo, mentre Billie Joe accompagna l'assolo con la sua chitarra, alcune scintille partono dai muri della stanza.\nMentre gli spari continuano a passarle di fianco Gloria nota che la spia del telefono della stanza lampeggia. Porta la cornetta all'orecchio e ascolta per qualche istante, prima di gettarlo in un acquario. Gli spari, nel frattempo, continuano a danneggiare tutto quello che si incontra nella stanza. Christian e Gloria chiudono gli occhi e camminano indenni l'uno verso l'altro, si abbracciano e si baciano (nella stessa posizione raffigurata sulla copertina dell'album).\nA un certo punto durante il video le parole scritte sui muri della stanza compongono alcuni versi di \"See The Light\", l'ultima canzone del disco.\nAlla fine del video si affievolisce la luce attorno a Billie Joe Armstrong, che suona la nota conclusiva.\nIl video ha trionfato in tre categorie agli MTV Video Music Awards 2009: Miglior video rock, Miglior regia e Miglior fotografia.\nAccoglienza.\n\"21 Guns\" ha raggiunto la ventiduesima posizione della Billboard Hot 100, diventando il maggior successo del gruppo dai tempi di \"Wake Me Up When September Ends\", oltre che il loro penultimo, escluso \"Oh Love\", ad entrare nella principale classifica statunitense dei singoli; \u00e8 inoltre il loro ultimo successo nella top 40.\nLa canzone \u00e8 stata candidata a due Grammy Award: Miglior performance rock di un duo o un gruppo e Miglior canzone rock.\nAltre versioni.\nUna versione della canzone \u00e8 stata inclusa nel musical ispirato all'album American Idiot e, insieme al cast del musical, i Green Day si sono esibiti cantando proprio 21 Guns ai Grammy Awards."}
{"id": "2539108", "revid": "188402", "url": "https://it.wikipedia.org/wiki?curid=2539108", "title": "Skolta Esperanto Ligo", "text": ""}
{"id": "2539110", "revid": "287204", "url": "https://it.wikipedia.org/wiki?curid=2539110", "title": "Luis Fernando Roese Ortiz", "text": ""}
{"id": "2539115", "revid": "2091899", "url": "https://it.wikipedia.org/wiki?curid=2539115", "title": "Cattedrale di Vilnius", "text": "La cattedrale metropolitana dei Santi Stanislao e Ladislao (in lituano \"Vilniaus \u0160v. Stanislovo ir \u0160v. Vladislovo arkikatedra bazilika\") \u00e8 il principale luogo di culto cattolico di Vilnius, in Lituania, e cattedrale dell'arcidiocesi di Vilnius.\nStoria.\nCostruita nell'omonima piazza su progetto dell'architetto Laurynas Gucevi\u010dius, fu innalzata tra il 1779 ed il 1783 in seguito alla distruzione dell'antica cattedrale, semicrollata nel 1769; quest'ultima ne sostituiva una pi\u00f9 antica, bruciata nel 1530. Essa pu\u00f2 essere annoverata come un monumento precoce del primo Neoclassicismo.\nDescrizione.\nEsterno.\nPreceduta da un portico esastilo coronato da un frontone, la facciata \u00e8 impreziosita da sculture di Tommaso Righi; la pi\u00f9 importante raffigura la \"Sant'Elena\" con la Croce in mano. Lungo le due fiancate laterali si aprono due portici dorici. Di fianco alla facciata vi \u00e8 l'alto campanile a pianta ottagonale, sormontato da una guglia con croce dorata.\nInterno.\nL'interno della cattedrale di Vilnius \u00e8 in un austero stile neoclassico ed \u00e8 a sala, con tre navate della medesima altezza coperte da alte volte a crociera decorate con cornici in stucco e sorrette da pilastri a pianta quadrata. Su questi ultimi, vi sono dei quadri del XIX secolo raffiguranti i \"Dodici Apostoli\".\nEssendo la cattedrale priva di abside, il presbiterio, rialzato di alcuni gradini rispetto al resto della chiesa, occupa l'ultima campata della navata centrale. Esso \u00e8 su due livelli: il primo, quello pi\u00f9 basso, accoglie i nuovi arredi sacri in marmo installati in seguito al Concilio Vaticano II, che consistono nell'altare, nell'ambone e nella cattedra; il secondo livello, invece, ospita il monumentale altare maggiore ottocentesco, con timpano triangolare sorretto da sei colonne tuscaniche in marmo verde.\nAnnessa alla chiesa \u00e8 la cappella di San Casimiro, di gusto barocco. La parte pi\u00f9 importante di essa \u00e8 l'altare, ove si trovano un altorilievo raffigurante la \"Gloria della Vergine\" ed un'antica immagine bizantina di San Casimiro. La cappella, eretta da Matteo Castelli, ornata da statue di santi poste all'interno di alcune nicchie lungo le pareti, \u00e8 coperta da una cupola con lanterna.\nOrgano a canne.\nSulla cantoria in controfacciata, si trova l'organo a canne Alexander Schuke \"opus 403\", costruito nel 1969 riutilizzando la cassa realizzata nel 1780 da Nicolaus Jentzen.\nLo strumento, a trasmissione mista, meccanica per i manuali e il pedale, elettro-pneumatica per i registri, ha tre tastiere di 56 note ciascuna ed una pedaliera di 30 note. La monumentale cassa lignea \u00e8 riccamente decorata con sculture e statue e si articola in pi\u00f9 campi, con canne di principale con bocche \"a scudo\"."}
{"id": "2539122", "revid": "6923", "url": "https://it.wikipedia.org/wiki?curid=2539122", "title": "Alfa Romeo Gtv", "text": ""}
{"id": "2539128", "revid": "1233442", "url": "https://it.wikipedia.org/wiki?curid=2539128", "title": "Idrotecna", "text": "Idrotecna S.p.A. \u00e8 una azienda italiana che opera nel settore della gestione del ciclo dell'acqua, nella costruzione di impianti per la bonifica ambientale e per la produzione di energia elettrica.\nStoria.\nIdrotecna viene fondata l'11 settembre 1951 come \"Condil - Tubi Opere Idrauliche ed Affini S.p.A.\"da Societ\u00e0 Italiana per Condotte d'Acqua (50%) e da ILVA Altiforni e Acciaierie d'Italia S.p.A. (50%) per la progettazione, costruzione e gestione di opere idrauliche e di bonifica, con particolare predilezione per l'uso della ghisa.\nSuccessivamente trasformata in \"Condil S.p.A.\" diventa \"Condil - Condotte Lavori Idraulici S.p.A.\". Inizialmente controllata da Condotte d'Acqua (IRI-Italstat-Italgenco), viene poi ceduta a Iritecna.\nNegli anni novanta diventa Idrotecna S.p.A.: d'ora in avanti le attivit\u00e0 della societ\u00e0 si concentreranno sulla gestione delle opere per la captazione, la raccolta, il trattamento e la distribuzione dell'acqua e dei connessi impianti fognari e depurativi.\nPassata sotto il controllo di Fintecna, il 28 giugno 2002 viene ceduta per 1,39 miliardi a Societ\u00e0 Lavori Generali."}
{"id": "2539135", "revid": "767487", "url": "https://it.wikipedia.org/wiki?curid=2539135", "title": "Datarock", "text": "I Datarock sono un gruppo musicale norvegese di genere electro rock o New wave, in attivit\u00e0 dal 2000 ed attualmente sotto contratto per l'etichetta discografica Young Aspiring Professionals.\nLa loro musica \u00e8 influenzata dai Devo e dai Talking Heads. Nell'album Red la canzone True Stories \u00e8 un tributo esplicito ai Talking Heads riportando nel testo i titoli delle loro canzoni maggiormente conosciute. Su YouTube \u00e8 presente una loro cover unplugged della canzone dei Devo Mongoloid.Infine la canzone Fa-Fa-Fa \u00e8 stata scelta come colonna sonora \nda NBA Live 08"}
{"id": "2539136", "revid": "767487", "url": "https://it.wikipedia.org/wiki?curid=2539136", "title": "Hidden in Plain View", "text": "Gli Hidden in Plain View sono un gruppo pop punk/emo di cinque componenti formatosi nel nord del New Jersey. La band si \u00e8 formata nel 1999 e si \u00e8 sciolta nel 2007. Durante la sua carriera di sei anni e mezzo, il gruppo ha pubblicato due album studio e tre EP. Hanno partecipato a diversi tour quali il Warped Tour, oltre che l'Invasion Tours della Drive-Thru Records negli Stati Uniti, in Europa e in Giappone.\nStoria.\nProvenienti da diverse citt\u00e0 nelle vicinanze di Hopatcong, New Jersey, gli Hidden in Plain View si sono formati nel 1999, quando i membri fondatori degli \"8 over Par\" Joe Reo (voce) e Rob Freeman (chitarra/voce di sfondo) si sono uniti ai membri fondatori dei \"Jersey Nonsense\" Kenny Ryan (chitarra) e Chris Amato (basso), con Derek Reilly che si \u00e8 aggiunto alla batteria. \nSuccessivamente Reilly \u00e8 stato sostituito con Jay Snyder. .\nSebbene fosse stato annunciato un nuovo album dalla Note to Self, che da allora era stata promossa a LLR Recordings, gli Hidden in Plain View firmarono a giugno del 2003 un contratto con la nuova etichetta pop punk sud-californiana Drive-Thru Records. In contemporanea con l'annuncio del loro nuovo contratto, la LLR ristamp\u00f2 \"Operation: Cut-Throat\". La band, tuttavia, and\u00f2 avanti a registrare quattro tracce del loro album autointitolato per il debutto con la Drive Thru. Dopo la registrazione dell'EP, Snyder lasci\u00f2 la band per dare il via alla Negative Progression Records. L'EP \"Hidden in Plain View\" fu pubblicato a novembre del 2003, e nei titoli di copertina figurava il nome che aveva sostituito Snyder, ossia Spencer Peterson, residente a Newnan, Georgia e nato ad Oil City, Pennsylvania. Peterson si un\u00ec alla band a 19 anni, mentre era ancora uno studente dell'Atlanta Institute of Music.\nPer quanto riguarda le pubblicazioni, l'anno seguente fu in qualche modo meno impegnativo per il gruppo, che \u00e8 apparso solo nell'album di tributo ai Counting Crows \"Dead and Dreaming: An Indie Tribute to Counting Crows\" e sulla compilation di Natale della Drive-Thru Records \"Happy Holidays from Drive-Thru Records\"; nonostante ci\u00f2, la band ha eseguito estenuanti tourn\u00e9e sia negli Stati Uniti che in Gran Bretagna ed ha registrato il suo primo album studio. \"Life in Dreaming\", uscito all'inizio del 2005, \nPer la maggior parte del 2005 il gruppo \u00e8 stato in tour nazionali ed internazionali, suonando in 24 date del Warped Tour, visitando per la prima volta il Giappone e fungendo da co-headliner per l'Invasion Tour europeo della Drive Thru del 2005, che ha toccato in totale sedici citt\u00e0 in sette diversi paesi europei. Il 16 ottobre 2005, gli Hidden in Plain View hanno partecipato alla \"Dew Circuit Breakout\" di MTV2 (una battaglia tra band televisiva), gareggiando nella finale di New York City contro Pete Miser.\nIl 29 gennaio 2007 la band annunci\u00f2 lo scioglimento, dovuto a differenze creative e personali all'interno del gruppo. Il lavoro precedentemente registrato, intitolato \"Resolution\", fu comunque pubblicato dalla Drive-Thru Records il 24 luglio 2007. Il CD era gi\u00e0 trapelato sulla rete il 15 luglio 2007."}
{"id": "2539137", "revid": "599013", "url": "https://it.wikipedia.org/wiki?curid=2539137", "title": "Hana Mandlikov\u00e1", "text": ""}
{"id": "2539139", "revid": "363629", "url": "https://it.wikipedia.org/wiki?curid=2539139", "title": "Obiettivi Canon EF 28mm", "text": "I Canon EF 28mm sono obiettivi prodotti da Canon Inc. che condividono la stessa lunghezza focale. Queste lenti hanno un attacco EF e sono quindi compatibili con tutte le macchine fotografiche reflex della serie EOS.\nLe versioni esistenti sono:\nUna caratteristica peculiare di queste lenti \u00e8 che, quando utilizzate su di una DSLR con sensore APS-C, il loro angolo di campo diviene equivalente a 44,8mm valore questo pressoch\u00e9 identico a quello di 43mm, corrispondente alla lunghezza focale di un obiettivo normale ideale.\nCanon EF 28mm \u0192/1.8 USM.\nIl Canon EF 28mm f/1.8 USM \u00e8 un obiettivo di fascia media. \u00c8 dotato di molte caratteristiche avanzate tra cui: motore USM ad anello con full time manual, autofocus interno, elemento frontale fisso e lunghezza barilotto costante, finestrella distanza in metri e piedi, 2 lenti asferiche. Il corpo \u00e8 in plastica e la baionetta in metallo. Le prestazioni ottiche sono reputate buone o molto buone. Grazie all'elevata luminosit\u00e0, allo schema meccanico aggiornato ed al fatto di essere una lente progettata per il full frame rappresenta un'opzione lungimirante per chi cerca un normale luminoso da abbinare ad un corpo APS-C.\nNell'utilizzo con il flash questo obiettivo fornisce alla macchina l'informazione relativa alla distanza del soggetto messo a fuoco.\nCanon EF 28mm \u0192/2.8.\nIl Canon EF 28mm f/2.8 \u00e8 un obiettivo di fascia economica, risalente al 1987, quindi agli albori del sistema EOS e gode di una buona reputazione per quanto riguarda la qualit\u00e0 ottica. \u00c8 stato messo fuori produzione nel 2012, rimpiazzato in catalogo dal nuovo e pi\u00f9 costoso EF 28mm f/2.8 IS USM.\nCanon EF 28mm \u0192/2.8 IS USM.\nIl Canon EF 28mm f/2.8 IS USM \u00e8 un obiettivo di fascia media introdotto nel 2012. Al momento della sua introduzione \u00e8 il primo obiettivo grandagolare a focale fissa ad incorporare un sistema di stabilizzazione ottica. Rispetto al suo datato predecessore presenta un pi\u00f9 elevato livello costruttivo, permette una minima distanza di messa a fuoco ridotta a 23\u00a0cm (contro 30\u00a0cm) ed impiega un autofocus micro USM asservito da una CPU ad alta velocit\u00e0."}
{"id": "2539142", "revid": "62004", "url": "https://it.wikipedia.org/wiki?curid=2539142", "title": "Mauro Lucius Gra\u00e7a Parente Carvalho", "text": ""}
{"id": "2539143", "revid": "1543377", "url": "https://it.wikipedia.org/wiki?curid=2539143", "title": "Consiglio Olimpico d'Irlanda", "text": "Il Consiglio Olimpico d'Irlanda (ingl. Olympic Council of Ireland, gael. Comhairle Oilimpeach na H\u00e9ireann) o OCI, \u00e8 il comitato olimpico internazionale della Repubblica d'Irlanda.\nVenne fondato nel 1922 come \"Irish Olympic Council\" (\"Consiglio Olimpico Irlandese\"), con l'obiettivo di difendere e sviluppare il movimento olimpico sull'isola, in accordo con le linee guida del Comitato Olimpico Internazionale - la Carta Olimpica.\nNegli anni cinquanta Lord Killanin, che in seguito sarebbe diventato anche presidente del CIO, divenne presidente del \"Consiglio\". Il nuovo presidente fra i suoi primi atti annover\u00f2 proprio il cambio della denominazione in Consiglio Olimpico d'Irlanda (in lingua inglese \"Olympic Council of Ireland\", appunto), in modo che all'interno di essa apparisse chiaramente il nome dell'intera isola.\nSebbene la Carta Olimpica definisca che l'area di giurisdizione di ogni comitato olimpico nazionale debba coincidere coi confini politici della nazione all'interno dei cui confini si trova la sua sede , la situazione \u00e8 differente per quanto riguarda l'OCI e dalla sua fondazione sono numerosissimi gli atleti dell'Irlanda del Nord (e quindi di nazionalit\u00e0 britannica) che hanno fatto e fanno parte delle squadra irlandesi in innumerevoli discipline sportive; proprio per questo il sistema sportivo irlandese \u00e8 organizzato su una base geografica che fa riferimento all'insieme dell'isola d'Irlanda (\"All-Ireland\").\nIl Consiglio Olimpico d'Irlanda ha inviato per la prima volta atleti ai Giochi della VIII Olimpiade di Parigi, nel 1924. L'attuale presidente dell'organizzazione \u00e8 Pat Hickey, mentre la carica di segretario generale \u00e8 occupata da Dermot J. Sherlock."}
{"id": "2539145", "revid": "597500", "url": "https://it.wikipedia.org/wiki?curid=2539145", "title": "Rond\u00f2 Veneziano Chamber Orchestra", "text": "Rond\u00f2 Veneziano Chamber Orchestra \u00e8 il ventisettesimo album in studio dei Rond\u00f2 Veneziano pubblicato nel 2009 dalla Cleo Music AG. \nIl disco.\nMai ufficialmente reso disponibile per la vendita nei negozi, l'album \u00e8 attualmente in vendita solo ai concerti del gruppo.\nLa fotografia in copertina \u00e8 di Peter Hofstetter, artwork e il logo del gruppo sono di Enrico Sitelli."}
{"id": "2539147", "revid": "767487", "url": "https://it.wikipedia.org/wiki?curid=2539147", "title": "Life in Dreaming", "text": "Life in Dreaming \u00e8 il primo album studio degli Hidden in Plain View, pubblicato il 22 febbraio 2005 dalla Drive-Thru Records. \nDurante la sessione di registrazione, furono registrate due ulteriori canzoni che la band aveva scritto verso la fine del 2001. \"Hot &amp; Sexy\" fu pubblicata come B-side del vinile britannico di \"Ashes Ashes\". L'altra traccia, \"To Your Grave\", \u00e8 rimasta non pubblicata. L'edizione giapponese dell'album presenta, come bonus track, due tracce che erano state originariamente pubblicate nell'EP autointitolato \"Hidden in Plain View\", non in vendita in Giappone.\nTracce.\nBonus-track giapponesi:"}
{"id": "2539153", "revid": "1555966", "url": "https://it.wikipedia.org/wiki?curid=2539153", "title": "Magica melodia", "text": ""}
{"id": "2539158", "revid": "124689554", "url": "https://it.wikipedia.org/wiki?curid=2539158", "title": "Devianti", "text": "I Devianti (\"Deviants\") sono una specie immaginaria appartenente ai fumetti Marvel Comics creati da Jack Kirby che ha esordito nel luglio del 1976 nei volumi \"The Eternals\" allora editi da Editoriale Corno.\nStoria.\nI Devianti sono una sottospecie dell'uomo, creata eoni fa dai Celestiali insieme agli Eterni.\nI Devianti sono in conflitto con gli Eterni, in quanto in principio non tolleravano la bellezza e i poteri dati dai Celestiali e fecero di tutto per scatenare una guerra con essi. Quando per\u00f2 gli Eterni si videro costretti a richiamare i Celestiali in quanto in estrema inferiorit\u00e0 numerica (qualche milione contro circa un centinaio), questi li decimarono nuovamente distruggendo la loro capitale, Lemuria, che venne sommersa dalle acque e relegandoli ad una vita nelle profondit\u00e0 della Terra.\nFra le rovine di Lemuria i Devianti tentano ancora di riprendere il controllo del pianeta Terra tramando complotti e ampliando le loro vastissime conoscenze tecnologiche, credendo fermamente che i Celestiali non li abbiano estinti perch\u00e9 la Terra diventasse il loro pianeta.\nSkrull.\nI Celestiali hanno compiuto i loro esperimenti genetici anche sul pianeta degli Skrull, Skrullos. Gli attuali Skrull sono i discendenti dei Devianti, che hanno nettamente prevalso sulle altre due specie (Skrull originali e Skrull Eterni); gli Skrull mostrano infatti le stesse caratteristiche dei Devianti terrestri (mutano forma e sono particolarmente crudeli e aggressivi). Gli unici esponenti delle altre due specie sono lo Skrull Originale e lo Skrull Eterno (Kly'bn).\nCaratteristiche.\nI Devianti sono molto meno potenti dei perfetti Eterni, ma la loro enorme capacit\u00e0 riproduttiva ovvia a questo squilibrio.&lt;br&gt;Questi esseri hanno la caratteristica di essere una popolazione \"mutevole\": non esiste un solo individuo uguale all'altro, il codice genetico \u00e8 in continua mutazione, generazione dopo generazione.&lt;br&gt;Il loro aspetto \u00e8 generalmente antropomorfo ma per lo pi\u00f9 alterato e mostruoso: la loro pelle \u00e8 verdastra, marrone, rossastra, grigia etc. e pu\u00f2 essere ricoperta di squame, creste o simili. Alcuni sono dotati di corna, altri di code, di zanne, e/o simili.&lt;br&gt;La natura di queste creature \u00e8 spesso aggressiva e violenta, e non sembrano dotati di piet\u00e0 o di clemenza: nonostante ci\u00f2 sono anche pi\u00f9 intelligenti degli umani e dotati di favella.&lt;br&gt;I Devianti hanno alcune abitudini alquanto ferine: uccidere senza piet\u00e0 o per divertimento, mangiare animali vivi, ecc.\nMutati.\nA causa del codice genetico instabile, alcuni Devianti sono particolarmente mostruosi: questi esseri sono detti Mutati e vengono discriminati dagli altri Devianti, che li considerano degli intoccabili, li imprigionano e li uccidono in massa oppure li usano nelle arene come forma di intrattenimento, come guerrieri o schiavi. I Mutati hanno in genere ben poco di antropomorfo, sono veri mostri; pu\u00f2 succedere paradossalmente che abbiano aspetto totalmente umano (come il Reietto) o che abbiano intelligenza e buon cuore (come Karkas).\nPoteri e abilit\u00e0.\nI Devianti possono alterare il proprio codice genetico modificando l'aspetto fisico: possono ad esempio farsi spuntare corna o altri attributi fisici o addirittura assumere forma totalmente umana. Alcuni Devianti sono straordinariamente longevi, altri (soprattutto i Mutati) hanno poteri derivanti dagli attributi fisici (ad esempio un Deviante dotato di tentacoli potr\u00e0 facilmente imprigionare un nemico con questi) o sono particolarmente forti, agili e resistenti. I Devianti sono inoltre in grado di guarire in modo rapidissimo.\nAltri media.\nCinema.\nMarvel Cinematic Universe.\nI Devianti appaiono come antagonisti nel film del Marvel Cinematic Universe \"Eternals\", distribuito nel 2021."}
{"id": "2539161", "revid": "1516087", "url": "https://it.wikipedia.org/wiki?curid=2539161", "title": "Alfasud (azienda)", "text": "L'Industria Napoletana Costruzione Autoveicoli Alfa Romeo - Alfasud S.p.A. era una azienda italiana che operava nel settore automobilistico, costruendo autovetture Alfa Romeo nello stabilimento di Pomigliano d'Arco.\nStoria.\nAlfasud nacque il 17 gennaio 1968 con azionisti Alfa Romeo (88%), Finmeccanica (10%) e IRI (2%), per volont\u00e0 dello Stato Italiano al fine di favorire l'occupazione delle regioni del Sud Italia. Il progetto cost\u00f2 poco pi\u00f9 di 300 milioni di lire finanziati da Cassa per il Mezzogiorno, Istituto di Credito per le Imprese di Pubblica Utilit\u00e0, Istituto Mobiliare Italiano, Istituto per lo Sviluppo Economico dell'Italia Meridionale e Banco di Napoli. Nel 1982 cambi\u00f2 nome in INCA Investimenti.\nLa prima autovettura prodotta fu l'Alfa Romeo Alfasud, modello medio-piccolo che segn\u00f2 l'ingresso della casa del Biscione in tale segmento, commercializzata nel 1972."}
{"id": "2539167", "revid": "767487", "url": "https://it.wikipedia.org/wiki?curid=2539167", "title": "Kevin Kruger", "text": ""}
{"id": "2539168", "revid": "124123", "url": "https://it.wikipedia.org/wiki?curid=2539168", "title": "Bernardino Gadolo", "text": " \nBiografia.\nPietro Gadolo studi\u00f2 a Brescia e poi nell'Universit\u00e0 di Padova laureandosi in diritto canonico. Nel 1479 frequent\u00f2 il convento camaldolese di San Michele in Isola, presso Murano, conoscendovi l'abate Pietro Dolfin, dove nel 1481 decise di farsi monaco e pronunci\u00f2 i voti il 22 giugno 1482, assumendo il nome di Bernardino. In un momento non precisato tra 1487 e 1491 divenne priore - intanto nel 1480 il Dolfin era stato nominato generale dell'Ordine trasferendosi a Camaldoli - e viaggi\u00f2 pi\u00f9 volte per gli incarichi legati al suo ufficio, ma la sua attivit\u00e0 fu prevalentemente dedicata allo studio e ai contatti epistolari con diversi umanisti contemporanei, come il Bembo, il Poliziano e Pico della Mirandola.\nNel 1492 cur\u00f2 un'edizione della \"Regula pastoralis\" di Gregorio Magno stampata a Venezia da Girolamo de' Paganini e nel 1495 uscirono i quattro volumi di una Bibbia latina, stampata a Venezia dall'editore Paganino de' Paganini, curata dal Gadolo e dedicata al cardinale Todeschini Piccolomini, futuro papa Pio III. Nel 1497 e 1498 rispettivamente uscirono a Venezia i due volumi dei \"Commentaria\" alla Genesi e ai libri profetici di san Girolamo, stampati da Giovanni e Gregorio de' Gregori. Dei suoi scritti originali restano delle lettere latine, una memoria sulle origini dell'Ordine camaldolese dedicata a Jacopo Filippo Foresti e un'agiografia di san Romualdo, mentre \u00e8 irreperibile una sua satira \"Bembis\" indirizzata contro l'umanista Bonifacio Bembo.\nNel 1498 fu chiamato a Firenze dal Dolfin a capo del convento di Santa Maria degli Angeli, suscitando i malumori dei monaci fiorentini, che avrebbero voluto un priore scelto tra i fiorentini e guardavano con sospetto a un veneto, essendo allora Firenze in rotta politica con la Repubblica veneziana. Egli stesso disapprov\u00f2 la politica del Savonarola, ne vide la tragica fine e mor\u00ec un anno dopo il rogo del frate domenicano."}
{"id": "2539174", "revid": "113878356", "url": "https://it.wikipedia.org/wiki?curid=2539174", "title": "Gruppo del Nuvolau", "text": "Il Gruppo del Nuvolau \u00e8 un gruppo montuoso delle Dolomiti, situato nel comune di Cortina d'Ampezzo e in parte nel comune di San Vito di Cadore, tra il passo Falzarego a nord-ovest e il passo Giau a sud-est, a cavallo tra la Val Cordevole e la Val Boite. Tra i meno estesi dei gruppi delle Dolomiti, \u00e8 caratterizzato da formazioni rocciose ardite e ricche di punte, tra cui spiccano le audaci \"Cinque Torri di Averau\" e culmina con l'Averau (detto anche \"Nuvolau Alto\") a 2.647\u00a0m s.l.m.\nClassificazione.\nSecondo la SOIUSA il Gruppo del Nuvolau ha la seguente classificazione:\nSuddivisione.\nLa SOIUSA suddivide il Gruppo del Nuvolau in due sottogruppi:\nCime.\nLe cime principali del gruppo sono:\nRifugi.\nIl gruppo dispone di diversi rifugi alpini, tra cui i seguenti:"}
{"id": "2539176", "revid": "767487", "url": "https://it.wikipedia.org/wiki?curid=2539176", "title": "The Day the Clown Cried", "text": "The Day the Clown Cried (\"Il giorno in cui il clown pianse\") \u00e8 un film incompiuto e inedito del 1972 diretto e interpretato da Jerry Lewis. Basato su una sceneggiatura scritta a quattro mani da Joan O'Brien e Charles Denton, il film \u00e8 uno dei pi\u00f9 celebri casi di film \"inedito\" della storia del Cinema, grazie alle polemiche inerenti alle sue premesse e contenuti; tratta della storia di un clown da circo (Lewis) imprigionato in un campo di concentramento nazista durante la seconda guerra mondiale.\nIl film anticipa, per certi versi, le tematiche del pi\u00f9 recente e pluripremiato lungometraggio di Roberto Benigni \"La vita \u00e8 bella\" (1997).\nTrama.\nSeconda guerra mondiale. Il clown tedesco Helmut Dorque, sebbene una volta famoso e acclamato, \u00e8 ormai un artista decaduto e poco considerato. Dopo esser stato cacciato dalla compagnia per aver accidentalmente causato un incidente durante uno spettacolo, si confida con la moglie, che gli consiglia di mettersi in proprio. Ubriaco, Helmut viene arrestato dalla Gestapo in un bar per aver insultato la Germania e aver preso in giro il F\u00fchrer Adolf Hitler. Dopo un interrogatorio al quartier generale della Gestapo, viene imprigionato in un campo di concentramento per prigionieri politici. Passano quattro anni di prigionia, nei quali Dorque millanta agli altri carcerati il suo passato di clown famoso. Il suo unico amico in carcere \u00e8 un tedesco dal cuore buono di nome Johann Keltner, la cui ragione di detenzione non viene mai esplicitamente rivelata. Gli altri detenuti chiedono a Dorque di esibirsi per loro, ma lui rifiuta. Incolleritisi, i detenuti lo spingono nel fango in cortile a riflettere sulla sua decisione. Improvvisamente, vede un gruppo di bambini ebrei ridere di lui dall'altro lato del campo, dove gli ebrei vengono tenuti lontani dagli altri prigionieri. Felice di essere ancora apprezzato da qualcuno, Helmut si esibisce per loro fino a quando il nuovo comandante del campo gli ordina di cessare immediatamente lo spettacolo.\nDopo che le SS hanno interrotto la sua performance, Dorque viene selvaggiamente picchiato, mentre i bambini vengono spinti via con violenza dal filo spinato. Inorridito, Keltner si getta su una delle guardie, ma viene presto fermato e ucciso all'istante. Dorque, intanto, \u00e8 messo in cella d'isolamento. Trovando un modo per sfruttare le sue doti comiche, il comandante gli assegna il compito di tenere alto il morale dei bambini ebrei mentre vengono fatti salire sui treni diretti ai campi di sterminio, dietro la promessa di una revisione del suo caso. Per uno scherzo del destino, Dorque finisce accidentalmente insieme a un gruppo di bambini su un treno diretto ad Auschwitz e, giunto nel campo, viene destinato ad accompagnare i bimbi alle camere a gas.\nAnche se riluttante, Helmut accetta il compito in cambio della promessa di libert\u00e0. Accompagnandoli alle \"docce\", cerca di farli ridere e di divertirli il pi\u00f9 possibile. Dopo che tutti i bambini sono entrati, l'insopportabile rimorso lo spinge ad entrare egli stesso nella camera a gas con loro. Una volta dentro, cerca di farli ridere per l'ultima volta, prima di morire anch'egli sotto gli effetti dello Zyklon B insieme a tutti i bambini.\nProduzione.\nNel 1971, mentre stava esibendosi al teatro Olympia di Parigi, Lewis incontr\u00f2 il produttore Nathan Wachsberger, che gli propose di dirigere ed interpretare il film sotto il completo finanziamento della sua compagnia, gli Europa Studios. In precedenza, la stessa offerta era stata fatta a diverse altre star come Bobby Darin, Milton Berle e Dick Van Dyke che avevano tutti rifiutato. Lewis inizialmente era dubbioso se accettare o meno la parte, specialmente dopo aver letto il copione, e raccont\u00f2 nella sua autobiografia \"Jerry Lewis in Person\", che: \"\u00abIl pensiero di interpretare Helmut mi terrorizzava\u00bb.\" In aggiunta, sentiva di non essere adatto per la parte, a causa delle forti tematiche trattate nella pellicola.\nAlla fine per\u00f2, accett\u00f2 dopo aver letto la sceneggiatura definitiva di Joan O'Brien e Charles Denton. Nel febbraio del 1972, visit\u00f2 le rovine dei campi di concentramento di Auschwitz e Dachau e gir\u00f2 qualche immagine di esterni per il film; intanto riscriveva e rielaborava incessantemente il copione. Perse anche svariati chili per le scene nel campo di prigionia. Le riprese iniziarono in Svezia nell'aprile 1972, ma la produzione fu funestata da diversi problemi. L'equipaggiamento venne perso e ritrovato in seguito, e i finanziamenti stentavano ad arrivare.\nLewis fu ripetutamente rassicurato da Wachsberger, il quale per\u00f2, non si fece mai vedere sul set. Il produttore non solo non diede il denaro per il film, ma la sua opzione sulla produzione della pellicola sfum\u00f2 prima dell'inizio delle riprese. Lewis fin\u00ec col dover pagare di tasca propria la maggior parte delle spese, ma le controparti coinvolte nella produzione del film non raggiunsero un accordo per la distribuzione dello stesso, che non usc\u00ec mai nelle sale.\nLewis possedeva l'unica copia esistente in videocassetta del film, una versione non rifinita, che tenne chiusa a chiave nella cassaforte del suo ufficio. Il luogo dove \u00e8 custodito il negativo originale del film \u00e8 sconosciuto a tutt'oggi. Lo stesso Lewis ha sempre evitato di far menzione del film in tutte le sue interviste, e i giornalisti vennero avvisati di non parlarne in sua presenza. Qualche anno prima della morte, Jerry Lewis ha donato il film insieme al resto della sua collezione personale alla Biblioteca del Congresso di Washington, con la garanzia che lo stesso non sarebbe mai stato mostrato al pubblico almeno fino al 2025.\nCritica.\nSebbene mai uscito nei cinema, il film \u00e8 diventato una sorta di leggenda quasi immediatamente dopo la sua fallita produzione.\nNel maggio 1992, un articolo della rivista \"Spy Magazine\" riporta la testimonianza dell'attore comico Harry Shearer, che vide un montaggio provvisorio del film nel 1979:\nL'articolo procede citando Joan O'Brien, la quale dice che il pre-montaggio del film era un vero disastro; in parte a causa delle modifiche apportate al copione dallo stesso Lewis che volle rendere il personaggio di Helmut, in origine cinico e arrogante, troppo melodrammatico e \"Chaplinesco\".\nProiezioni private.\nNel corso degli anni solo una ristretta cerchia di persone ha potuto visionare il girato, perlopi\u00f9 durante apposite proiezioni riservate organizzate dallo stesso Lewis. Ecco un elenco delle persone che hanno avuto la possibilit\u00e0 di vedere il montaggio preliminare del film o, al limite qualche scena dello stesso:\nAggiornamenti.\nIl 12 gennaio 2013, Lewis apparve ad un evento \"domanda&amp;risposta\" del Cinefamily tenutosi al Los Angeles Silent Movie Theatre. Quando gli venne chiesto dal giornalista Bill Allen (della rivista \"Rad\"), se sarebbe mai stato possibile vedere in futuro \"The Day the Clown Cried\", Lewis rispose negativamente, e spieg\u00f2 la ragione di questa sua ferma decisione con le parole: \u00ab...sono imbarazzato da quel film. Mi vergogno di quel lavoro, e fui grato all'epoca di avere avuto il potere di non farlo uscire, e non lascer\u00f2 mai che nessuno lo veda. Era tremendo, tremendo, tremendo\u00bb.\nInterrogato nel medesimo anno circa la pellicola mentre si trovava al Festival di Cannes per promuovere \"Max Rose\", Lewis ribad\u00ec il concetto: \u00abEra un brutto film. Non lo vedrete oggi e non lo vedr\u00e0 mai nessun altro\u00bb.\nIn un articolo dell'agosto 2015 apparso sul \"Los Angeles Times\", venne dichiarato che una copia del film \u00e8 presente presso la Biblioteca del Congresso, ma che essa non sar\u00e0 mostrata in pubblico per altri dieci anni per volere dello stesso Lewis. La copia del film sarebbe stata donata proprio da Lewis. Nel 2025 ci sar\u00e0 la prima e unica proiezione pubblica del film.\nIl 3 febbraio 2016, la televisione di stato tedesca ARD mand\u00f2 in onda un documentario di 2 ore intitolato \"Der Clown\". In esso, il regista Eric Friedler raccolse interviste, materiale di repertorio, e ricre\u00f2 \"ad hoc\" alcune scene tratte dal copione di \"The Day the Clown Cried\" coinvolgendo attori svedesi che avevano partecipato al film originale di Lewis. Infine, il documentario mostra la prima intervista completa ed approfondita rilasciata da Jerry Lewis circa \"The Day the Clown Cried\" dopo quasi 43 anni."}
{"id": "2539178", "revid": "3791", "url": "https://it.wikipedia.org/wiki?curid=2539178", "title": "Comitato Olimpico Irlandese", "text": ""}
{"id": "2539179", "revid": "254059", "url": "https://it.wikipedia.org/wiki?curid=2539179", "title": "Carlotta Savelli", "text": "Biografia.\nNata a Roma da Paolo Savelli, I principe di Albano (nonno dell'omonimo cardinale Paolo Savelli), e da Caterina Savelli signora di Ariccia.\nSpos\u00f2 in prime nozze Pietro Aldobrandini, duca di Carpineto (omonimo dello zio, il cardinale Pietro Aldobrandini), di cui fu sposa dalla giovane et\u00e0 fino alla morte nel 1621 dal quale ebbe due figlie.\nDecaduta la sua famiglia nel 1630, visse prima in Calabria e poi a Napoli.\nCon il secondo matrimonio il 4 ottobre 1633 spos\u00f2 Scipione Spinelli divenendo principessa di Cariati e a cui diede nove figli, fra i quali, Giovanbattista Spinelli, che nel 1652 spos\u00f2 Giovanna Caracciolo.\nNel 1638 come feudataria di Verzino (KR) diede ai contadini sfollati dal terremoto, provenienti soprattutto dai paesi di Carpanzano e Scigliano nel cosentino, la localit\u00e0 Scalzaporri. Il paese che ne nacque venne chiamato Savelli in onore della benefattrice, inoltre, sempre a Savelli una via del paese \u00e8 dedicata in suo onore.\nMor\u00ec a Napoli nel 1692 a 84 anni d'et\u00e0."}
{"id": "2539183", "revid": "121907582", "url": "https://it.wikipedia.org/wiki?curid=2539183", "title": "Orlando Rampolli", "text": "Biografia.\nMembro della 36\u00aa Brigata Garibaldi \"Alessandro Bianconcini\", fu uno dei protagonisti della storica \"battaglia di Ca' di Guzzo\".\nNella seconda met\u00e1 del 1948, a seguito della emissione nei suoi confronti di un mandato di cattura per l\u2019omicidio del sarto Guulio Cavulli, espatri\u00f2 clandestinamente in Cecoslovacchia dove visse fino al 1953 col nome falso di Arturo Mantovani, per fare poi ritorno a Imola nel 1953.\nMor\u00ec suicida nel 1967, sparandosi un colpo di fucile dopo che gli era stato diagnosticato un tumore.\nA \"Teo\" \u00e8 dedicato il libro di Vitaliano Ravagli e Wu Ming \"Asce di guerra\"."}
{"id": "2539186", "revid": "123081875", "url": "https://it.wikipedia.org/wiki?curid=2539186", "title": "Pizona", "text": "Pizona \u00e8 un'area non incorporata nella Contea di Mono in California. \u00c8 attraversata dal torrente Pizona e si trova a 16 miglia nord-nordest delle \"Glass Mountain\", a un'altezza di 2145\u00a0m."}
{"id": "2539198", "revid": "122579040", "url": "https://it.wikipedia.org/wiki?curid=2539198", "title": "Alfabeto croato", "text": "L'alfabeto croato (\"hrvatska abeceda\"), conosciuto anche come \"alfabeto latino di Gaj\", \u00e8 l'alfabeto utilizzato per scrivere la lingua croata.\nFu codificato nel 1830 dal linguista croato Ljudevit Gaj nel libro \"Kratka osnova horvatsko-slavenskog pravopisanja\" (\"Fondamenti di ortografia croato-slava\") ed \u00e8 l'alfabeto attualmente utilizzato dalla lingua croata.\nOltre che la lingua croata, esso viene affiancato al cirillico per la scrittura in caratteri latini della lingua bosniaca, della lingua serba, dello standard serbo-croato usato prima della dissoluzione della Jugoslavia e della lingua bulgara parlata dai Bulgari del Banato. Una forma lievemente modificata \u00e8 utilizzata per scrivere la lingua slovena.\nLettere e pronuncia.\nLa maggior parte delle lettere si pronuncia come in italiano.\nI grafemi \"d\u017e\", \"lj\" e \"nj\" sono considerati singole lettere (digrammi). L'alfabeto all'inizio comprendeva anche il digramma \"dj\", sostituito poi dalla lettera \u0110 (da non confondere con l'analogo simbolo usato nella lingua islandese, cui corrisponde la pronuncia ).\nLe lettere \"q\", \"w\", \"x\" e \"y\" compaiono soltanto in prestiti stranieri."}
{"id": "2539201", "revid": "287204", "url": "https://it.wikipedia.org/wiki?curid=2539201", "title": "Sistema delle contraddizioni economiche", "text": "Il Sistema delle contraddizioni economiche, noto anche come Filosofia della miseria, \u00e8 un'opera di Pierre Joseph Proudhon pubblicata nel 1846.\nIn risposta ad essa Marx scrisse la \"Miseria della filosofia\".\n\"Mi rimane da dire perch\u00e9, in un libro di economia politica, ho dovuto partire dall'ipotesi fondamentale di ogni filosofia. E, innanzi tutto, ho bisogno della ipotesi di Dio per fondare l'autorit\u00e0 della scienza sociale.\"\nCollegamenti esterni.\nP. J. Proudhon, Sistema delle contraddizioni economiche, Edizioni \u00abAnarchismo\u00bb, Catania 1975, p. 498"}
{"id": "2539223", "revid": "1391549", "url": "https://it.wikipedia.org/wiki?curid=2539223", "title": "Aspen Springs", "text": "Aspen Springs \u00e8 una area non incorporata nella Contea di Mono in California. Si trova ad un'altezza di 7109 piedi pari a 2167\u00a0m."}
{"id": "2539291", "revid": "2206847", "url": "https://it.wikipedia.org/wiki?curid=2539291", "title": "Economia verde", "text": "Si definisce economia verde (in inglese \"green economy\"), o pi\u00f9 propriamente economia ecologica, un modello teorico di sviluppo economico che prende origine da un'analisi bioeconomica del sistema, dove oltre ai benefici economici (aumento del Prodotto Interno Lordo) di un certo regime di produzione si prende in considerazione anche l'impatto ambientale, cio\u00e8 i potenziali danni prodotti dall'intero ciclo di trasformazione delle materie prime a partire dalla loro estrazione, passando per il loro trasporto e trasformazione in energia e prodotti finiti fino ai possibili danni ambientali che produce la loro definitiva eliminazione o smaltimento. Tali danni spesso si ripercuotono, in un meccanismo tipico di retroazione negativa, sul PIL stesso diminuendolo a causa della riduzione di resa di attivit\u00e0 economiche che traggono vantaggio da una buona qualit\u00e0 dell'ambiente come agricoltura, pesca, turismo, salute pubblica, soccorsi e ricostruzione in disastri naturali.\nStoria.\nNel 1911 Frederick Soddy (Matter and Energy) in contrasto con l'economia neoclassica (dipendente dalla meccanica newtoniana) spiega la dipendenza economica-politica dai fondamenti della termodinamica, ma in campo economico solo nel 1971 con Nicholas Georgescu-Roegen (The Entropy Law and The Economic Process) e soprattutto nel 1973 con Herman Daly (Toward a Steady State Economy) che introduce nel pensiero economico le scienze ecologiche e il fondamento operativo del concetto di sostenibilit\u00e0. Reiner K\u00fcmmel nel 2000 chiarisce scientificamente il modello di crescita economica proposto teoricamente da Robert Solow evidenziando l'importanza dell'energia (nel progresso tecnico) rispetto alla marginalit\u00e0 degli input di capitale e lavoro. L'aumento di efficienza termodinamica diventa pi\u00f9 evidente nella microeconomia d'impresa con l'aumento dei margini di profitto, il lavoro utile generato da energia e materie prime incrementa la produttivit\u00e0 a maggiore beneficio delle societ\u00e0 industriali; nasce cos\u00ec il Modello di Ayres-Warr (The Economic Growth Engine) nel 2009. Jeremy Rifkin, nel 2011 (La terza rivoluzione industriale) e nel 2014 (L'internet delle cose, l'ascesa del \"commons\" collaborativo e l'eclissi del capitalismo), teorizza una rivoluzionaria economia verde e digitale.\nL'idea di un'economia verde nasce dalla stesura nel 2006 del Rapporto Stern che propone un'analisi economica che valuta l'impatto ambientale e macroeconomico dei recenti cambiamenti climatici denunciandone il peso negativo sul PIL mondiale. Ad esso si associano le crescenti preoccupazioni per l'esaurimento dei combustibili fossili col raggiungimento del cosiddetto picco del petrolio ed il prezzo del greggio che supera nel luglio 2008 i 147 dollari al barile e l'aggravarsi quindi del problema energetico globale. A pesare ulteriormente sul precario quadro ambientale sono anche le analisi sullo sfruttamento delle risorse rinnovabili del pianeta che negli ultimi anni propongono un consumo annuo mondiale superiore alle capacit\u00e0 del pianeta stesso di rinnovarsi intaccando inevitabilmente le scorte disponibili.\nNel 2009 il presidente degli Stati Uniti d'America, Barack Obama . L'economia verde si caratterizza sin dall'inizio come un nuovo modello di sviluppo che contrasta il modello economico 'nero' basato sui combustibili fossili (come carbone, petrolio e gas naturale) servendosi della conoscenza delle varie economie ecologiche che affrontano il problema dell'interdipendenza tra l'economia umana e l'ecosistema naturale prendendo subito in considerazione l'effetto avverso dell'attivit\u00e0 economica sul cambiamento climatico e il recente riscaldamento globale.\nNel mezzo della crisi economica globale iniziata nel 2008 dall'aumento dei prezzi del petrolio, che induce aumenti dei prezzi di molti alimenti, e il taglio dei consumi voluttuari, con la conseguente recessione economica (causata anche dalla crisi dei mutui sub-prime in USA), .\nDescrizione.\nQuesta analisi propone come soluzione misure economiche, legislative, tecnologiche e di educazione pubblica in grado di ridurre il consumo d'energia, di rifiuti, di risorse naturali (acqua, cibo, combustibili, metalli, ecc.) e i danni ambientali promuovendo al contempo un modello di sviluppo sostenibile attraverso l'aumento dell'efficienza energetica e di produzione che produca a sua volta una diminuzione della dipendenza dall'estero, l'abbattimento delle emissioni di gas serra, la riduzione dell'inquinamento locale e globale, compreso quello elettromagnetico, fino all'istituzione di una vera e propria economia sostenibile a scala globale e duratura servendosi prevalentemente di risorse rinnovabili (come le biomasse, l'energia eolica, l'energia solare, l'energia idraulica), la promozione/adozione di misure di efficienza energetica e procedendo al pi\u00f9 profondo riciclaggio di ogni tipo di scarto domestico o industriale evitando il pi\u00f9 possibile sprechi di risorse. Si tratta dunque di un modello fortemente ottimizzato dell'attuale economia di mercato almeno nei suoi intenti originari.\nL'economia verde include dunque la generazione di energia verde basata sull'energia rinnovabile come sostituto per i combustibili fossili e il risparmio energetico grazie all'efficienza energetica. Essa si considera in grado sia di creare lavori verdi , sostenibile prevenendo problematiche ambientali quali l'inquinamento ambientale, il riscaldamento globale, l'esaurimento delle risorse (minerarie ed idriche), e il degrado ambientale.\nValutazione.\nIl successo o meno dell'economia verde dipende direttamente dall'efficacia o meno dei comportamenti e dei provvedimenti tecnologici adottabili e sui loro impatti macroeconomici. \nSe da una parte il riciclaggio di ogni scarto industriale e domestico costituisca un indubbio miglioramento di efficienza di produzione con risparmio netto di materie prime ed energia, maggiori dubbi e perplessit\u00e0 nascono sull'efficacia dell'utilizzo delle fonti energetiche rinnovabili, per molti non ancora mature da poter sostituire i combustibili fossili, se si eccettua l'energia nucleare, in termini di rapporto costo/efficienza e quindi necessariamente soggette ad ulteriore sviluppo di ricerca.\nSussidi governativi.\nPer questo i sostenitori dell'economia verde ritengono che abbia bisogno di sussidi governativi e anche di che diano motivazioni alle imprese per investire in ricerca e produzione di prodotti e servizi verdi e agli utenti di acquistare/usufruire di tali prodotti/servizi. Molti provvedimenti legislativi, e la recente \"American Recovery and Reinvestment Act del 2009\", forniscono questo tipo di incentivi di mercato.\nEconomia verde e meccanismi del commercio OMC.\nSecondo i sostenitori dell'economia verde esistono incompatibilit\u00e0 tra il \"New Deal\" verde su scala globale e i meccanismi di commercio internazionale in termini di incentivi al mercato. L'accordo sui sussidi dell'Organizzazione mondiale del commercio (Subsidies Agreement) impone regole severe contro i sussidi governativi, specialmente per le merci da esportazione. Queste incompatibilit\u00e0 ostacolano ogni provvedimento governativo in favore di un'economia verde globale.\nDubbia economia verde.\nLa fabbricazione di bioetanolo partendo dalla fermentazione dell'amido di mais o la soia (in USA) e di biodiesel dai semi di altre piante come la colza o il girasole (in Europa) e la palma da olio (nel Borneo) sono state denunciate da . Negli USA la produzione di bioetanolo da mais ha un EROEI attorno all'unit\u00e0 (viene prodotta un'unit\u00e0 di energia sotto forma di bioetanolo partendo da fonti fossili come il gasolio per trattori), con infine l'immissione complessiva in atmosfera (rapporto tra assorbimento da parte delle piante ed emissioni quando i motori bruciano il biocarburante) di una quantit\u00e0 di CO2 soltanto lievemente diversa da quella prodotta dai combustibili fossili.\nCon l'impiego di trattori elettrici, connessi (anche indirettamente, tramite batterie) con una fonte di alimentazione rinnovabile (eolico, idroelettrico, solare), , anche come sussidio agli agricoltori. .\nParadosso verde.\nL'economista tedesco Hans-Werner Sinn nel 2008 ha coniato il termine \"paradosso verde\" per definire quelle politiche ambientali che applicate hanno prodotto risultati ambientali opposti."}
{"id": "2539292", "revid": "767487", "url": "https://it.wikipedia.org/wiki?curid=2539292", "title": "Andr\u00e9 Beaudin", "text": "Dopo aver frequentato la Scuola d'arti decorative parigina dal 1911 al 1915, part\u00ec per il fronte. Dopo la guerra, decise che avrebbe fatto solo il pittore e con l'aiuto degli amici Max Jacob e Juan Gris, svilupp\u00f2 un proprio stile superando il Cubismo verso una purezza ed eleganza di ritmi, con la rivalutazione della luce, l'abbassamento di tono dei colori che si fanno quasi trasparenti e la ricerca di forme che l'avevano colpito durante un viaggio in Italia (soprattutto Cimabue, i pittori \"primitivi\" con le loro figure su fondo oro dal XIII al XV secolo e le vetrate della Basilica di San Marco), con il passare degli anni sempre pi\u00f9 elementari e sicure.\nNel 1919 spos\u00f2 la pittrice Suzanne Roger, nel 1923 fece la prima mostra personale, nel 1962 ricevette il Premio Nazionale delle Arti."}
{"id": "2539295", "revid": "31360", "url": "https://it.wikipedia.org/wiki?curid=2539295", "title": "Green economy", "text": ""}
{"id": "2539297", "revid": "123648782", "url": "https://it.wikipedia.org/wiki?curid=2539297", "title": "Alexander Camaro", "text": "Camaro realizz\u00f2 numerose opere nello spazio pubblico. Importante \u00e8 il suo intervento nella Philharmonie di Berlino di Hans Scharoun e per la Biblioteca statale sempre a Berlino."}
{"id": "2539314", "revid": "287204", "url": "https://it.wikipedia.org/wiki?curid=2539314", "title": "Reg Butler", "text": "Ha studiato all'Architectural Association School of Architecture a Londra dal 1937 al 1939. \nIl suo percorso artistico lo condusse verso le tendenze innovative delle nuove generazioni inglesi. \nButler si distinse per la attenzione alla essenzialit\u00e0 della linea, in grado di conferire un certo lirismo fantastico sia alle figure sia alle strutture che le sorreggono e le circondano. \nSe in una prima fase venne influenzato dagli insegnamenti di Henry Moore, successivamente si accost\u00f2 all'arte di Calder.\nDurante la seconda guerra mondiale assunse la posizione di obiettore di coscienza.\nLa sua carriera sub\u00ec una svolta con la vittoria ottenuta al concorso di scultura patrocinato dall\"'Institute of Contemporary Arts\" londinese nel 1953; in questa occasione lo scultore present\u00f2 un bozzetto del monumento dedicato al Prigioniero Politico Ignoto. Il bozzetto e i relativi disegni oltre ad alcuni modelli vennero presentati l'anno seguente alla Biennale di Venezia. L'opera fu caratterizzata dalla evidenziazione delle tre figure chiave contemplanti verso coordinate significative avvolte da un simbolico reticolato.\nGrazie alla notoriet\u00e0 ottenuta con le sue opere divenne insegnante alla \"Slade School of Art\". \nTra le sue opere pi\u00f9 recenti si annoverarono le \"Donne in piedi\" e gli \"Studi per la grande Torre\" che lo traghettarono verso elementi simbolici, geniali, ironici. La sua tematica ricorrente fu la presentazione di figure femminili come la \"Ragazza su una base rotonda\" cariche di umorismo che evidenziarono una vena creativa in comune con \nHans Bellmer e Allen Jones.\nMolte opere di Reg Butler sono presenti nel Museum of Modern Art di New York e la Tate Gallery di Londra."}
{"id": "2539315", "revid": "767487", "url": "https://it.wikipedia.org/wiki?curid=2539315", "title": "Odersbach", "text": "Odersbach \u00e8 un quartiere di Weilburg.\n\u00c8 situato nella parte occidentale della citt\u00e0.\nOspita un campeggio ed un ostello della giovent\u00f9."}
{"id": "2539325", "revid": "62004", "url": "https://it.wikipedia.org/wiki?curid=2539325", "title": "Olga Bryzgina", "text": ""}
{"id": "2539329", "revid": "287204", "url": "https://it.wikipedia.org/wiki?curid=2539329", "title": "Documenta 6", "text": "La documenta 6 fu una grande mostra d'arte che ebbe luogo dal 24 giugno fino al 2 ottobre 1977 a Kassel a cui presero parte 655 artisti con 2700 opere. Ci furono 343.410 visitatori.\nOpere permanenti a Kassel.\nLuogo: Freigel\u00e4nde der Heinrich-Sch\u00fctz-Schule, Freiherr-vom-Stein-Stra\u00dfe,\nLuogo: Friedrichsplatz\nOrt: Zwehrenturm - Herkules - Orangerie - Karlsaue - Laser-Environment \u00fcber die Stadt (nur tempor\u00e4r in Betrieb)\nOrt: Friedrichsplatz/Sch\u00f6ne Aussicht, Gustav-Mahler-Treppe"}
{"id": "2539330", "revid": "35692", "url": "https://it.wikipedia.org/wiki?curid=2539330", "title": "NCsoft", "text": ""}
{"id": "2539332", "revid": "1226", "url": "https://it.wikipedia.org/wiki?curid=2539332", "title": "Paris after Dark", "text": ""}
{"id": "2539333", "revid": "73843", "url": "https://it.wikipedia.org/wiki?curid=2539333", "title": "Evgenij Petrov", "text": ""}
{"id": "2539334", "revid": "232", "url": "https://it.wikipedia.org/wiki?curid=2539334", "title": "Wirsitz", "text": ""}
{"id": "2539337", "revid": "62004", "url": "https://it.wikipedia.org/wiki?curid=2539337", "title": "Nikolaj Vasil'evi\u010d Trusov", "text": ""}
{"id": "2539341", "revid": "182193", "url": "https://it.wikipedia.org/wiki?curid=2539341", "title": "Mint Julep", "text": "Il mint julep \u00e8 un cocktail originario del Sud degli Stati Uniti a base di menta e whisky di tipo Bourbon, servito con abbondante ghiaccio tritato. \"Mint\" significa appunto menta e \"julep\" \u00e8 un termine che deriva dal persiano \"gulab\" e significa acqua (ab) di rose (gul) e per estensione indica uno sciroppo acquoso dolce e profumato, in italiano giulebbo o giulebbe , alla menta. Quindi il mint julep \u00e8 una sorta di granita con sciroppo neutro aromatizzato alla menta e Bourbon, con un ciuffo di foglioline di menta come guarnizione, allo scopo di stimolare anche l'olfatto.\nStoria.\nSi vuole che l'origine del \"mint julep\" sia oscura e mai definitivamente conosciuta. La prima apparizione del \"mint julep\" in un libro appare nell'autore John Davis pubblicato a Londra nel 1803 ed \u00e8 descritto come una dracma di liquore con della menta, bevuto al mattino dagli abitanti della Virginia, negli Stati Uniti\nNon \u00e8 specificato da Davis che il liquore sia proprio Bourbon. Dunque questa \u00e8 la conferma che il \"mint julep\" origina nel 1800, negli Stati Uniti del Sud. La diffusione della bevanda fu dovuta al senatore statunitense Henry Clay del Kentucky che la introdusse a Washington D.C. al bar Round Robin del famoso Willard Hotel, durante la sua permanenza in citt\u00e0. Il termine \"julep\", negli Stati Uniti, propriamente indicava un po' d'acqua zuccherata che si dava per inghiottire meglio le compresse di qualche farmaco. Gli americani durante il secolo 1900 gustarono non solo il \"julep\" a base di Bourbon ma anche il \"julep\" a base di gin, fatto con il ginepro e il gin, una bevanda dissetante di cui si sta perdendo memoria\nPreparazione.\nLo sciroppo alla menta viene preparato in diversi modi:\nLa quantit\u00e0 di zucchero \u00e8 a piacere, meglio che sia il meno possibile o anche niente, al massimo un cucchiaino a persona. La quantit\u00e0 di acqua \u00e8 circa quella di una tazza da t\u00e8, circa 200 ml. a persona.\nLa quantit\u00e0 di Bourbon varia da 60 a 100 ml. circa a persona. Riguardo al potere dissetante si beve circa 300 ml. di liquido (considerando anche il ghiaccio) dei quali in media 80 ml. di alcool. Essendo una bevanda dissetante la quantit\u00e0 di alcool dovrebbe essere minima per avere un grado alcoolico totale circa come le classiche bevanda dissetanti italiane, a base di molta acqua e poco vino. \u00c8 chiaro che potendo variare a piacere la quantit\u00e0 di menta, acqua e Bourbon, esiste una preparazione classica, dopodich\u00e9 ognuno fa il mint julep variando la quantit\u00e0 degli ingredienti a seconda del proprio gusto.\nTradizionalmente il mint julep veniva servito in bicchiere d'argento oppure peltro, ma sono d'uso comune anche bicchieri di vetro del tipo \"vecchio stile\" (\"Old Fashioned glass, lowball glass, rocks glass\") bassi e larghi, oppure il bicchiere tipo tumbler chiamato \"Collins glass\", alto e largo, o ancora l'\"Highball glass\", che costituisce una via di mezzo fra i due precedenti.\nIl Kentucky Derby.\nNegli Stati Uniti il \"mint julep\" dal \"1938\" \u00e8 pi\u00f9 rinomato come bevanda del Kentucky Derby, una corsa di cavalli. Ogni anno circa 120\u00a0000 \"mint julep\" sono serviti al Churchill Downs durante i due giorni della Kentucky Oaks e del Kentucky Derby. Per pi\u00f9 di 18 anni, il dissetante \"mint julep\" dei \"primi tempi\" (\"Early Times Mint Julep Cocktail\") \u00e8 stato designato come la bevanda ufficiale del derby del Kentucky.\nAl derby del Kentucky del 2006, Churchill Downs ha servito dei \"mint julep\" fatti in proprio al costo di 1000 dollari l'uno. I \"mint julep\" furono serviti in bicchieri dorati con fregi in argento e fu usato un Bourbon speciale, della riserva Woodford, la menta importata dall'Irlanda, il ghiaccio dalle Alpi Bavaresi e lo zucchero australiano. Il ricavato fu devoluto ai cavalli da corsa in pensione.\nNel maggio 2008 Churchill Downs ha fatto costruire il pi\u00f9 grosso bicchiere per \"mint julep\". Churchill Downs assieme a Early Times ha ordinato al gruppo Weber. di fabbricare un bicchiere largo 1,8 metri (6 \"foot\") e alto 2,3 metri (7,5 \"foot\"). Il bicchiere \u00e8 stato costruito in plastica acrilica per alimenti approvata dalla Food and Drug Administration (FDA), l'ente americano di controllo dei cibi e dei farmaci, su disegno della coppa ufficiale del derby del 2008. Ha una capacit\u00e0 di 780 litri (206 galloni americani) e distribu\u00ec il \"mint julep\" al derby per mezzo di un elaborato sistema di pompaggio.\nVarianti.\nIl Kremlin Colonel \u00e8 un \"mint julep\" con vodka al posto del Bourbon; tale drink si differenzia dal Vodka Stinger perch\u00e9 per la preparazione di quest'ultimo si utilizza cr\u00e8me de menthe al posto delle foglie di menta.\nUso gastronomico.\nVariando la ricetta del mint julep senza ghiaccio e zucchero e aggiungendovi un cucchiaio o due di olio, si ottiene una mistura che pu\u00f2 essere usata per condire grigliate di gamberoni, pesce in genere e carni, o per preparare l'antipasto di cocktail di gamberi. Questo tipo di preparazioni negli Stati Uniti prende il nome di \"Mint Julep Bistr\u00f2\" ed \u00e8 tipica di New Orleans."}
{"id": "2539342", "revid": "62004", "url": "https://it.wikipedia.org/wiki?curid=2539342", "title": "Pavel Aleksandrovi\u010d Brutt", "text": ""}
{"id": "2539344", "revid": "1428919", "url": "https://it.wikipedia.org/wiki?curid=2539344", "title": "Patrick Dennis", "text": "Biografia.\nNasce a Evanston, nello Stato dell'Illinois, e qui frequenta la Evanston High School dove inizia ad usare regolarmente lo pseudonimo con cui in seguito firmer\u00e0 parte dei suoi lavori (un altro pseudonimo con cui pubblicher\u00e0 vari romanzi, alcuni dei quali fortunati, fu Virginia Rowans).\nEbbe un'infanzia difficile : un padre che lo ripudia in quanto \"diverso\"\nNel 1942 si arruola nell'American Field Service, in cui presta servizio come autista di ambulanze in Nord Africa e in Arabia Saudita.\nLa vita privata di Patrick Dennis fu particolare e per certi versi rocambolesca, ma per i suoi contemporanei appariva come lo scrittore di successo che partecipava alle feste pi\u00f9 esclusive dell'epoca. Noto per i suoi comportamenti sopra le righe e per il vizio di spogliarsi in pubblico nei contesti meno adatti.\nIl 30 dicembre 1948 spos\u00f2 l'aristocratica Louise Stickney (da cui ebbe anche due bambini), ma in seguito fu anche al centro di relazioni omosessuali divenendo popolare sulla scena gay del Greenwich Village di New York (proprio come il suo personaggio Zia Mame era diventata un'icona gay ante litteram).\nTrascorre il suo vivere tormentato dal suo matrimonio di copertura , abbandonato dall'uomo che ama, incapace di gestire il suo patrimonio, tenta il suicidio a causa dell'impossibilit\u00e0 di accettare il suo orientamento sessuale che al tempo era considerato una malattia e veniva curata con l\u2019elettroshock. \nAttraverso i suoi scritti fa riferimenti all'omossesualit\u00e0, ma con sapienza (doppi sensi ecc) a tal punto che, n\u00e9 i controlli della censura, n\u00e9 i suoi lettori colgono questi aspetti.\nDopo varie vicende che lo portarono a perdere tutto il patrimonio accumulato durante la sua carriera di scrittore, trascorse l'ultima parte della sua vita servendo come maggiordomo (in incognito) in California. Ammalato di tumore muore all'et\u00e0 di cinquantacinque anni. \nNella sua carriera di autore Patrick Dennis pubblica sedici romanzi sotto diversi pseudonimi, alcuni dei quali divenuti best seller e tuttora considerati da alcuni come piccoli capolavori della letteratura comica americana (seppur la versatilit\u00e0 dell'Opera di Dennis si presti a un respiro pi\u00f9 ampio di quello comico). I suoi romanzi in realt\u00e0 vogliono raccontare della borghesia bigotta americana degli anni cinquanta.\nOpera.\nEdward Everett Tanner III inizia la carriera lavorando con successo come ghostwriter. In seguito d\u00e0 alle stampe un paio di romanzi pubblicati con lo pseudonimo di Virginia Rowans: \"Oh What a Wonderful Wedding\", pi\u00f9 fortunato, e \"House Party\", accolto pi\u00f9 tiepidamente.\nQuando la rivista \u00abLife\u00bb svela che Rowans e Dennis sono la stessa persona; Tanner III non apprezza la rivelazione; e nel 1961 firma l\u2019ultimo romanzo, Love and Mrs. Sargent, con lo pseudonimo Virginia Rowans e poi abbandona la scena letteraria per dare spazio a Patrick Dennis.\nIl suo successo \u00e8 consacrato nel 1955, anno in cui viene dato alle stampe quello che \u00e8 oggi il suo libro pi\u00f9 noto, \"Zia Mame\" ( titolo originale: \"Auntie Mame: An Irriverent Escapade\" ). Il libro venne inizialmente rifiutato da ben diciannove editori, che lo consideravano \"invendibile\" per il suo carattere singolare e non convenzionale (inizialmente il romanzo si componeva di una serie di racconti relativamente autonomi, struttura di cui rimane comunque traccia anche nella versione definitiva nonostante l'escamotage narrativo escogitato dall'editor della casa editrice). Tuttavia, una volta edito dalla casa editrice Vanguard, \"Zia Mame\" si rivel\u00f2 un enorme successo editoriale, rimanendo nella classifica dei best seller del New York Times per due anni di fila e vendendo pi\u00f9 di due milioni di copie in lingua inglese e nelle altre quattro lingue in cui fu tradotto (tra cui l'italiano) prima di uscire fuori catalogo.\nIn Italia il romanzo ebbe una prima edizione, presso Bompiani, nel 1956, tradotto da Henry Furst e Orsola Nemi. Dopo una nuova edizione negli anni settanta a cura di Garzanti, il romanzo rimase fuori catalogo per molti anni, fino alla sua ripubblicazione avvenuta nel 2009 da parte di Adelphi, cui \u00e8 seguito un clamoroso successo che ha visto il libro salire ai vertici delle classifiche di vendita italiane rimanendovi per molti mesi.\nSeguono, l'anno successivo, \"Guestward Ho!\", e un nuovo romanzo pubblicato come Virginia Rowans, \"The Loving Couple\", che gli permisero di avere per un certo periodo ben tre romanzi posizionati nella top ten della classifica dei pi\u00f9 venduti del New York Times. The loving couple: her story (and his story) venne pubblicato in italia da Ugo Mursia nel 1959 con il titolo Una coppia a New York; \u00e8 la storia di una lite coniugale di una giovane coppia raccontata separatamente da lui (John) e da Lei (Mary); il romanzo \u00e8 stato ripubblicato nel 2010 da Mursia con il titolo Un'adorabile coppia. \nIn seguito l'autore scrisse, per soddisfare vincoli contrattuali, il seguito del suo pi\u00f9 fortunato romanzo, \"Around the World with Auntie Mame\" (1958), anch'esso proposto nella traduzione italiana con il titolo \"Intorno al mondo con Zia Mame\" da Bompiani nel 1960, dal successo pi\u00f9 moderato rispetto al precedente.\nSeguono altri romanzi, sia con lo pseudonimo di Virginia Rowans che con quello di Patrick Dennis, che, a parte il buon successo ottenuto da \"Little me\", che narra di Belle Schlumpfert, l\u2019immaginaria sorella di Mame, tradotto in Italia con il titolo \" Povera Piccina\" da Adelphi nel 2011, riscuotono solo modesto interesse.\nNel 1972 esce \"3-D\", (pubblicato nel Regno Unito come Anything You Like nel 1974), quasi una provocazione verso i critici che lo avevano spesso biasimato per la sua incapacit\u00e0 di creare personaggi che andassero oltre la macchietta a due dimensioni: stroncato dalla critica, sar\u00e0 anche l'ultimo romanzo scritto dall'autore."}
{"id": "2539345", "revid": "62004", "url": "https://it.wikipedia.org/wiki?curid=2539345", "title": "Michail Borisovi\u010d Ignat'ev", "text": ""}
{"id": "2539347", "revid": "287204", "url": "https://it.wikipedia.org/wiki?curid=2539347", "title": "Scopa elettrica", "text": ""}
{"id": "2539350", "revid": "125610200", "url": "https://it.wikipedia.org/wiki?curid=2539350", "title": "1. Gebirgs-Division (Wehrmacht)", "text": "La 1. Gebirgs-Division (1\u00aa divisione da montagna) era una divisione dell'esercito tedesco di truppe da montagna, l'equivalente degli Alpini italiani, operativa durante la seconda guerra mondiale. Combatt\u00e9 nella campagna di Polonia, durante l'operazione Barbarossa, nei Balcani e in Grecia.\nMembri famosi della divisione, che fin\u00ec la carriera operativa con il nome di 1. Volks-Gebirgs-Division, furono Alfred Leeb (figlio di Wilhelm Ritter von Leeb e caduto il 19 settembre 1939 in Polonia), Ferdinand Sch\u00f6rner (feldmaresciallo e detentore della Croce di Cavaliere della Croce di Ferro con Fronde di Quercia, Spade e Diamanti) e Wego Chiang (figlio di Chiang Kai-shek).\nStoria.\nDalla campagna di Polonia all'operazione Marita.\nL'unit\u00e0, composta prevalentemente da bavaresi e austriaci, venne creata il 9 aprile 1938 a Garmisch-Partenkirchen dalla preesistente Gebirgs-Brigade (brigata di montagna) formata il 1\u00ba giugno 1935, fino ad allora unico reparto di questo tipo presente nella Wehrmacht. Dopo essere stata impiegata nell'occupazione della Cecoslovacchia nell'ottobre del 1938, l'unit\u00e0 nel settembre 1939 prese parte alla campagna di Polonia inquadrata nel Gruppo d'armate Sud. Operando insieme alla 2. Gebirgs-Division, la divisione conquist\u00f2 il passo di Dukla e inizi\u00f2 la lunga marcia per impossessarsi di Leopoli, strategicamente importante per tentare di accerchiare l'esercito polacco che si stava ritirando nella Polonia meridionale. Un kampfgruppe messo in avanguardia raggiunse la periferia della citt\u00e0, oggi in Ucraina, il 14 settembre e subito iniziarono duri scontri che misero in seria difficolt\u00e0 l'intera divisione, che alla fine della vittoriosa battaglia, il 21 settembre, contava 243 morti e 400 feriti. La citt\u00e0 comunque non venne occupata perch\u00e9 in base al patto Molotov-Ribbentrop questa spettava a Stalin.\nAd ottobre la divisione si spost\u00f2 nell'Eifel prima in seno alla 4\u00aa Armata e poi alla 12\u00aa, fin quando nel giugno 1940, con la 6\u00aa Armata, venne coinvolta nella campagna di Francia, durante la quale marci\u00f2 in direzione dei fiumi Aisne e Loira. In aprile, terminati i combattimenti, gli uomini della divisione furono posti a guardia del confine svizzero, e un mese dopo, in vista dell'operazione Seel\u00f6we, l'invasione della Gran Bretagna, si spostarono ad Arras passando alla 16\u00aa Armata, ma i piani vennero cancellati dall'Alto comando della Wehrmacht.\nNell'aprile 1941 gli uomini della divisione furono impiegati nell'operazione Marita, prima sostando in Carinzia e poi attaccando la Jugoslavia sotto la 2\u00aa Armata del XXXXIX Corpo d'armata truppe da montagna.\nOperazione Barbarossa.\nLa 1. Gebirgs-Division fu trasferita in Slovacchia nel maggio 1941 per prendere parte all'operazione Barbarossa, l'invasione dell'Unione Sovietica, iniziata il mese successivo insieme alla 17\u00aa Armata. L'avanzata inizi\u00f2 da Leopoli e si ferm\u00f2 in ottobre a Uman' dove vennero accerchiati numerosi reparti sovietici, quindi prosegu\u00ec conquistando Donec'k nell'autunno 1941. L'avanzata continu\u00f2 fino al fiume Mius, con la 1\u00aa Armata corazzata, dove combatt\u00e9 dal marzo al maggio del 1942.\nA giugno la 1. Gebirgs-Division raggiunse il Donec per poi entrare due mesi dopo nel Caucaso nuovamente con la 17\u00aa Armata del Gruppo d'armate A. Qui, insieme ad elementi della 4. Gebirgs-Division, conquist\u00f2 il Monte Elbrus alto 5.600\u00a0m, la pi\u00f9 alta posizione mai raggiunta dalla Wehrmacht durante la seconda guerra mondiale. L'avanzata prosegu\u00ec fino alla fine dell'anno, ma all'inizio del 1943 i soldati della divisione dovettero ritirarsi fino al fiume Kuban'.\nL'attivit\u00e0 nei Balcani e in Grecia.\nNell'aprile del 1943 alla 1\u00aa Divisione da montagna fu ordinato di trasferirsi in Serbia per riposarsi e riorganizzarsi sotto il Gruppo d'armate E, organicamente assegnata al V Corpo da Montagna SS. Il 7 luglio i suoi elementi si trasferirono in Grecia e poi nell'Epiro, quindi all'inizio di settembre l'unit\u00e0 fu posta alle dipendenze dell'11\u00aa Armata italiana, e combatt\u00e9 a Corf\u00f9 e a Cefalonia dove rimase implicata negli scontri con la 33\u00aa Divisione fanteria \"Acqui\" in seguito all'armistizio dell'8 settembre e nei successivi massacri della fine del mese.\nAlla fine del 1943 la divisione fu inviata in Bosnia per muovere nell'aprile 1944 verso l'Ungheria, dove rimase fino a settembre, data che la vide presente nuovamente in Serbia, a Ni\u0161 e a Belgrado.\nLa fine della guerra.\nIl 5 novembre 1944 la 1. Gebirgs-Division torn\u00f2 in Ungheria, tra la Drava e il lago Balaton, nella riserva della 2\u00aa Armata corazzata entrando in azione solo alla fine dell'anno. Il 12 marzo 1945 fu adottato il nuovo nome 1. Volks-Gebirgs-Division (1\u00aa Divisione da montagna del popolo) con il quale intraprese l'operazione Fr\u00fchlingserwachen sul Balaton, uscendone sconfitta come il resto delle truppe tedesche.\nA partire dal 31 marzo la \"nuova\" divisione si ritir\u00f2 verso le Alpi occidentali insieme alla 6\u00aa Armata facente parte del Gruppo d'armate Ostmark, e si arrese all'Armata Rossa l'8 maggio 1945 mentre si trovava in Austria.\nCrimini di guerra.\nLa 1. Gebirgs-Division fu l'autrice di non pochi crimini di guerra durante la sua vita. Il primo si verific\u00f2 il 6 luglio 1943 in Albania in risposta ad un attacco partigiano diretto contro un'autocolonna di mezzi presso Barmash che caus\u00f2 gravi perdite: 107 civili di Barmash e Borov\u00eb furono uccisi per rappresaglia e le loro case bruciate. Qualche settimana pi\u00f9 tardi, il 25 luglio, altri 153 civili del villaggio greco di Mousiotitsas vennero fucilati per aver nascosto ingenti quantit\u00e0 di armi e munizioni destinate ai partigiani. Ancora, il 16 agosto i soldati della divisione attaccarono il villaggio di Kommeno causando 317 morti tra la popolazione, e tra il 19 e il 29 settembre, in risposta ad un altro attacco partigiano e con l'aiuto di una milizia della Ciamuria, 201 abitanti di Paramythia subirono la stessa sorte.\nL'unit\u00e0 ebbe una parte molto importante nell'eccidio di Cefalonia dove, agli ordini del generale Hubert Lanz, uccise molti soldati italiani della 33\u00aa Divisione fanteria \"Acqui\" che avevano, in seguito all'armistizio dell'8 settembre 1943, rifiutato la cessione delle armi scegliendo di proseguire i combattimenti. L'ultimo episodio noto di attacchi a civili risale al 1\u00ba ottobre 1943 quando, in risposta all'assassinio di un tenente colonnello per mano della resistenza greca, ne vennero uccisi 200 rastrellati nei villaggi attorno al luogo della morte dell'ufficiale.\nGli uomini del primo battaglione del 99\u00ba reggimento, agli ordini del maggiore Siegfried Dodel, si resero responsabili della fucilazione degli ufficiali della 151\u00aa Divisione fanteria \"Perugia\" avvenuta a Sarand\u00eb (Porto Edda) e Ku\u00e7. In particolare a baia Limione, una piccola insenatura a nord di Sarand\u00eb, il 4 ottobre 1943 fu fucilato il comandante della Perugia, generale Ernesto Chiminello, e il capo di Stato Maggiore, maggiore Sergio Bernardelli. Il giorno successivo furono fucilati altri 58 ufficiali. Infine, tre giorni dopo, a Ku\u00e7 furono fucilati gli ultimi 32 ufficiali della divisione Perugia.\nOrdine di battaglia.\nsettembre 1939: campagna di Polonia\naprile 1941: operazione Marita\nAutunno 1942: Caucaso\n1943: Balcani e Grecia\nDecorazioni.\nQuattro uomini della 1. Gebirgs-Division vennero decorati con la Spilla per il combattimento corpo a corpo in Oro, 85 con la Croce Tedesca in Oro e uno con quella d'Argento, mentre 25 furono insigniti della Spilla d'Onore dell'Esercito. La Croce di Cavaliere della Croce di Ferro se la meritarono in 35 (anche se cinque casi non sono confermati), tre delle quali erano con Fronde di Quercia.\nRudolf Dietz fu anche l'unico membro della divisione che fu insignito dell'Ordine di Michele il Coraggioso di terza classe il 31 marzo 1943.\nComandanti.\nDati tratti da:"}
{"id": "2539351", "revid": "62004", "url": "https://it.wikipedia.org/wiki?curid=2539351", "title": "Vladimir Aleksandrovi\u010d Karpec", "text": ""}
{"id": "2539353", "revid": "1873017", "url": "https://it.wikipedia.org/wiki?curid=2539353", "title": "Hiroyuki Hamada", "text": "Fu il fondatore del karate Nihon Koden Shindo Ryu e maestro di Felton Messina.\nStoria.\nNel 1939, all'et\u00e0 di 15 anni inizi\u00f2 a praticare lo stile di karate Okinawense chiamato: Tomari-Ha. Nel marzo 1943, raggiunse il diploma al liceo, dopo aver perso due anni di scuola a causa della seconda Guerra mondiale, lo stesso tempo lo utilizz\u00f2 per allenarsi nel Karate. In quell'anno inizi\u00f2 lo studio di stili okinawensi della corrente dello Shuri-Te. Fra l'aprile 1943 e marzo 1944 si dedic\u00f2 a tempo pieno alla pratica e al perfezionamento del Karate.\nNell'aprile 1944 entr\u00f2 nei marine giapponesi. Dagli inizi della guerra al 1945 fece parte di una delle squadre dell'Aeronautica di Kurashiki. Quando ricevette la notizia della sconfitta giapponese, riflett\u00e9 per 10 giorni sulla possibilit\u00e0 di praticare il Seppuku. Dopo quei dieci giorni si decise fermamente a vivere ed aiutare gli altri attraverso il Karate-Do. Nell'Agosto 1945, fece ritorno nella citt\u00e0 di Satsumasendai."}
{"id": "2539355", "revid": "1632387", "url": "https://it.wikipedia.org/wiki?curid=2539355", "title": "Larva", "text": "La larva (termine derivato dall'omografo latino \"larva\", col significato di maschera, che ha assunto il significato zoologico solo nel 1735 con Linneo) \u00e8 un embrione animale che conduce vita libera e che diventer\u00e0 adulto attraverso una o pi\u00f9 metamorfosi che possono essere drastiche o graduali.\nLa larva pu\u00f2 avere spesso sembianze completamente differenti dall'individuo adulto e pu\u00f2 passare attraverso vari stadi di trasformazione.\nNomi di varie larve animali.\nNomi di vari stadi animali spesso chiamati larve:\nLarve di insetti.\nGli Insetti si dividono in differenti gruppi tassonomici anche in base al loro sviluppo dopo l'uscita dall'uovo fino allo stadio adulto o immagine. I principali sono:\nIl termine \"larva\" in senso tecnicamente stretto \u00e8 riservato ai primi stadi giovanili degli olometaboli, mentre nel caso della metamorfosi incompleta si usa il termine \"neanide\".\nUno dei casi olometabolici pi\u00f9 noti ed evidenti \u00e8 la metamorfosi dei bruchi in farfalle adulte. Un altro noto esempio \u00e8 dato dalla comune mosca della carne che depone le sue uova nelle carni macellate e nei cadaveri di animali, da cui usciranno piccole larve vermiformi di colore bianco (bigattini o cagnotti) lunghi qualche millimetro, che si nutriranno del prodotto putrefatto crescendo fino a circa un cm. In pochi giorni le larve si impupano per uscirne dopo qualche giorno sotto forma di mosca adulta.\nLa vita larvale pu\u00f2 essere molto pi\u00f9 lunga di quella adulta: in casi limite come l'effimera l'adulto non si nutre neppure e muore in poche ore dopo essersi riprodotto, prendendo il termine comune effimero, di breve durata (etimologicamente, di un sol giorno) per denominare l'intero ordine di appartenenza.\nLarve di altri invertebrati.\nLa presenza di larve \u00e8 la regola generale per tutti i gruppi di invertebrati e lo sviluppo avviene in modo a volte molto complesso.\nLarve di vertebrati.\nSi indicano talvolta come larve anche gli stadi giovanili liberi di pesci e anfibi, che subiscono profonde trasformazioni prima di diventare adulti.\nIn particolare, negli anfibi, dove si passa dalla respirazione a mezzo di branchie alla respirazione a mezzo di polmoni. Esempi tipici sono i girini delle rane e tra i pesci le anguille.\nCollegamenti esterni.\nLarve e pupe di insetti endopterigoti "}
{"id": "2539356", "revid": "62004", "url": "https://it.wikipedia.org/wiki?curid=2539356", "title": "Pavel Sergeevi\u010d Tonkov", "text": ""}
{"id": "2539358", "revid": "1543377", "url": "https://it.wikipedia.org/wiki?curid=2539358", "title": "Diffusione dell'HIV/AIDS in Africa", "text": "La diffusione dell'HIV, virus responsabile dell'endemia di AIDS, in Africa, avviene in modi molteplici e di diversa natura. L'Africa \u00e8 il continente pi\u00f9 colpito dal virus, ma non per questo si pu\u00f2 parlare di una singola epidemia africana. Nonostante solamente il 12% della popolazione mondiale viva in Africa, si stima che ben il 60% delle persone malate di AIDS viva nel continente. La combinazione di HIV e tubercolosi \u00e8 la maggior causa di morti tra gli infetti nei paesi subsahariani; ma questa combinazione di virus non \u00e8 assolutamente limitata all'Africa: la tubercolosi \u00e8 la malattia infettiva che uccide il maggior numero di donne in et\u00e0 riproduttiva nel mondo, e il maggior numero di persone affette da HIV o AIDS.\nContesto socio-politico.\nI fattori che contribuiscono alla diffusione del virus dell'HIV sono molti. Come prima cosa, l'ammissione di usare preservativi e di essere stati infettati porta con s\u00e9 una stigma sociale. Inoltre, molti rifiutano il fatto che il virus dell'HIV sia la causa dell'AIDS: Thabo Mbeki e Robert Mugabe hanno entrambi suggerito che l'AIDS venga contratta attraverso povert\u00e0 e malnutrizione. Se questo non fosse sufficiente, sono nate numerose leggende metropolitane riguardanti l'uso di preservativi, per esempio alcuni pensano che questo metodo contraccettivo sia stato prodotto allo scopo di limitare la crescita delle popolazioni africane e che l'uso dei preservativi deprivi l'uomo della sua tradizionale virilit\u00e0 nel contesto della sua comunit\u00e0. Nei 35 paesi africani con la pi\u00f9 alta diffusione di infezioni, l'aspettativa di vita media \u00e8 di 48.3 anni - 6.5 anni in meno di quanto sarebbe in assenza di HIV e AIDS. Negli 11 paesi dove la diffusione del virus \u00e8 al di sopra del 13%, l'aspettativa di vita \u00e8 47.7 anni - 11.0 anni in meno di quanto sarebbe senza le infezioni.\nI governi di numerosi paesi subsahariani hanno incominciato a cercare una soluzione al problema dopo averlo ignorato per anni. La porzione dei fondi allocati per la sanit\u00e0 in Africa, \u00e8 sempre stata meno di quanto servisse, sia prima che dopo l'indipendenza delle varie nazioni africane. Il sistema sanitario che molti paesi hanno ereditato dall'era del colonialismo \u00e8 indirizzato pi\u00f9 verso la cura delle malattie, che verso la prevenzione. Robusti programmi di prevenzione sono fondamentali per diminuire le infezioni di HIV a livello nazionale, ma i cambiamenti necessari per spingere il sistema sanitario in questa direzione sono enormi e difficili. La mancanza di fondi \u00e8 la difficolt\u00e0 pi\u00f9 ovvia e apparente, nonostante si stia cercando di distribuire aiuto umanitario per i paesi in via di sviluppo con molte infezioni da HIV e AIDS.\nL'Africa \u00e8 inoltre afflitta da una mancanza di infrastrutture mediche, da una rampante corruzione sia da parte del governo che da parte delle agenzie in carica di distribuire gli aiuti; e da dottori provenienti da altri paesi che si coordinano con difficolt\u00e0 coi governi locali. Il Programma delle Nazioni Unite per l'AIDS (UNAIDS) ha fatto diverse stime per la situazione in Africa fino al 2025. I risultati variano, andando da uno stallo nella crescita del numero delle morti e un eventuale declino, fino alla predizione di una crescita catastrofica del numero di morti con potenzialmente 90 milioni persone infette in Africa. In assenza della dieta, sanit\u00e0 e medicine (come per esempio medicine anti-retrovirali) che sono disponibili nei paesi industrializzati, molte persone infette col virus dell'HIV in Africa contrarranno l'AIDS. Ci\u00f2 vuol dire che numerose persone saranno rese incapaci di lavorare e richiederanno notevole attenzione medica. Questo a sua volta potrebbe causare un collasso economico e sociale.\nUn risultato dell'epidemia in tutti i paesi pi\u00f9 colpiti \u00e8 stato l'aumento di orfani, i quali sono costretti a vivere in orfanotrofi o, nell'ipotesi peggiore, per strada. Gli orfani senza genitori devono imparare a badare a s\u00e9 stessi mentre allo stesso tempo devono provvedere cure mediche per i genitori rimasti in vita ma infetti dall'AIDS. Il risultato di questo ciclo \u00e8 che spesso i bambini vengono deprivati di un'infanzia vera e propria e spesso di un'educazione, che a sua volta avr\u00e0 un effetto avverso sulla loro auto stima. L'UNAIDS, l'Organizzazione Mondiale della Sanit\u00e0 e il Programma delle Nazioni Unite per lo Sviluppo hanno documentato una diminuzione nell'aspettativa di vita e nel Pil dei paesi africani con una diffusione del virus del 10% o pi\u00f9. In un articolo intitolato \"Death Strikes A Continent\" (La Morte Colpisce Un Continente), Johanna McGeary descrive la seriet\u00e0 del problema. McGeary spiega che i membri pi\u00f9 giovani e forti della societ\u00e0 sono i pi\u00f9 colpiti dal virus: gli adulti muoiono e lasciandosi dietro bambini e anziani.\nNon \u00e8 possibile definire dei \"gruppi a rischio\" perch\u00e9 chiunque sia sessualmente attivo diventa automaticamente a rischio. Anche bambini piccoli vengono infettati dalle loro madri senza che esse lo sappiano. \u00c8 difficile trovare anche solo una famiglia che non sia stata danneggiata dal virus. Molte persone non sanno come o quando hanno contratto il virus, molti non sanno di essere infetti, e molti che sanno non lo rivelano a nessuno e muoiono mentendo. (\"Time Magazine\", Johanna McGeary 2001). Ci sono molti elementi nelle culture africane che scoraggiano la profilassi: \"Anche quando una donna vuole proteggersi, solitamente non le \u00e8 permesso: non \u00e8 raro vedere uomini picchiare donne che rifiutano il sesso o che richiedono di usare un preservativo\" (\"Time Magazine\", Johanna McGeary 2001). Una minoranza di scienziati pensa che forse addirittura il 40% delle infezioni da HIV in adulti africani vengano contratte non attraverso rapporti sessuali ma attraverso pratiche mediche pericolose.. Secondo i dati dell'Organizzazione Mondiale della Sanit\u00e0, 2.5% delle infezioni di HIV sono da riportarsi a pratiche mediche pericolose, mentre la stragrande maggioranza \u00e8 attribuita a rapporti sessuali non protetti.\nL'impatto delle epidemie di AIDS.\nLe epidemie africane di HIV e AIDS hanno effetti importanti sulla societ\u00e0, sulle economie e sulla politica del continente. (Fonte: Tony Barnett and Alan Whiteside, \"\"AIDS in the 21st Century: Disease and Globalization\",\" (MacMillan Palgrave 2003)). L'impatto economico dell'AIDS si traduce in una crescita economica pi\u00f9 lenta, una distorsione della spesa, la crescita degli aiuti umanitari provenienti dall'estero, e in un cambiamento della struttura demografica della popolazione. Ci sono anche sospetti che un calo nell'aspettativa di vita possa, a lungo termine, cambiare le ragioni dietro alle decisioni economiche della popolazione, contribuendo a un calo dei risparmi e dei tassi di investimento. Nonostante ci\u00f2 molti di questi impatti rimangono possibili in teoria ma non presenti in pratica. Degli economisti in Sud Africa hanno sviluppato i modelli sofisticati usati per predire l'impatto delle epidemie, e Nicoli Nattrass in \"The Moral Economy of AIDS in South Africa\" (L'Economia Morale dell'AIDS in Sud Africa) stima che il governo del Sud Africa ha la possibilit\u00e0 di provvedere terapie antiretrovirali per tutti i suoi pazienti, senza ampliare il suo budget.\nL'AIDS si \u00e8 intersecata con secche, disoccupazione e altre fonti di stress per creare quello che viene definito da Alan Whiteside e Alex de Waal come \"un nuovo tipo di carestia\", caratterizzato dall'impossibilit\u00e0 da parte di famiglie povere e malate di AIDS di accumulare cibo in sufficienza durante periodi in cui il cibo scarseggia. Il risultato dell'impatto sociale dell'HIV/AIDS \u00e8 evidente quando si considera la crisi continentale degli orfani. Circa 12 milioni di bambini nell'Africa subsahariana sono orfani perch\u00e9 come risultato dell'AIDS. La parentela dei bambini orfani solitamente si prende cura di loro, specialmente le nonne, anche se in spesso \u00e8 difficile per i parenti fare fronte ai bisogni degli orfani. L'UNICEF e altre agenzie internazionali pensano che trovare una soluzione a questo crisi sia una priorit\u00e0 umanitaria.\nI medici e il personale dell'assistenza sociale fanno particolare attenzione a non distinguere i bambini resi orfani dall'AIDS da altri bambini in bisogno di aiuto, principalmente perch\u00e9 temono questi bambini possano venire stigmatizzati. Per questo motivo si sta cercando di mettere in atto politiche e programmi sociali che renderanno possibile l'aiuto e la protezione di tutti gli orfani e bambini bisognosi. L'effetto che la crisi di HIV/AIDS ha avuto sulle scuole nell'Africa subsahariana \u00e8 un ulteriore dimostrazione dell'impatto sociale negativo dell'epidemia. La \"Basic Education Coalition\" (Coalizione per l'Educazione Elementare) sottolinea l'importanza di investire nel settore dell'educazione, per riuscire a fermare l'AIDS. La BEC sostiene che l'educazione sia fondamentale per prevenire nuove infezioni, e che se non si ferma l'epidemia di AIDS adesso, l'AIDS metter\u00e0 un fermo all'educazione.\nAl momento l'alienazione degli studenti stigmatizzati da HIV/AIDS ha reso impossibile un'educazione incentrata sulla prevenzione disponibile a tutti. Questo fatto \u00e8 specialmente vero per gli orfani: quando gli orfani perdono entrambi i genitori, 22% dei bambini si trovano esclusi dalle scuole, e forzati a vivere per strada. Il numero di insegnanti rispetto al numero di alunni \u00e8 incredibilmente basso, e varia da un insegnante ogni 50 alunni, fino a scuole che hanno un solo insegnante per 120 alunni: per questo motivo molte scuole cercano di espellere studenti, anche illegalmente. Si \u00e8 stimato che in Uganda, un terzo degli studenti \u00e8 stato mandato a casa da scuola perch\u00e9 non potevano pagare la retta, o anche per il semplice fatto che non avevano le provviste scolastiche necessarie, o perch\u00e9 non avevano abbastanza soldi per comprare l'uniforme scolastica.\nLo stress addizionale che gli orfani di HIV/AIDS devono sopportare (lavorare strenuamente in casa, prendersi cura dei propri genitori, o essere l'unico della famiglia in grado di lavorare e guadagnare soldi) contribuisce in maniera significante a comportamenti che mettono a rischio la condotta scolastica (mancanza di concentrazione a scuola, compiti lasciati incompleti, scoppi di lacrime e rabbia, chiudersi in s\u00e9 stessi): come risultato il 32% degli orfani in aree urbane e il 68% degli orfani in aree rurali non sono iscritti alla loro scuola locale. Nonostante questi fatti, sta diventando pi\u00f9 comune che un bambino orfano perda meno giorni di scuola di un bambino non colpito direttamente dall'epidemia. La sensazione di \"normalit\u00e0\" che la scuola d\u00e0 ai bambini, in quanto costante nelle loro vite, insieme a asti gratuiti (un programma obbligatorio solo in Botswana), attira i bambini verso le scuole, anche quando l'ambiente scolastico non \u00e8 sempre amichevole e accogliente.\nL'impatto politico dell'epidemia non \u00e8 stato studiato a fondo. C'\u00e8 stata una molta preoccupazione che alti livelli di HIV tra soldati e leader politici possa portare al collasso di strutture statali essenziali e ad un conflitto. Laurie Garrett \u00e8 pubblicamente associato a questa opinione. \u00c8 anche chiaro che l'epidemia ha coinciso con l'arrivo della democrazia in gran parte dell'Africa, e che i governi e gli eserciti hanno imparato a sopportare gli effetti dell'epidemia.\nMisurare l'epidemia.\nLe misurazioni della diffusione dell'epidemia includono tutte le persone con HIV e AIDS, e ci danno una rappresentazione ritardata dell'epidemia aggregando le persone infette da HIV da molti anni. L'incidenza, invece, misura il numero di nuove infezioni, di solito nel periodo dell'anno precedente l'analisi. Non esiste un metodo pratico ed efficace per misurare l'incidenza nell'Africa subsahariana. La diffusione del virus in donne incinte dai 15 ai 24 anni, che frequentano cliniche prenatali viene talvolta usata come approssimazione. Le cliniche responsabili per la raccolta di questi dati sono raramente attive in aree rurali e inoltre i dati raccolti non tengono in considerazione le persone che ricorrono alla medicina alternativa. L'estrapolazione di dati di scala nazionale dalla diffusione del virus in cliniche prenatali \u00e8 basata su assunzioni che possono rivelarsi non valide in certe regioni rendendo i dati in nostro possesso ancora pi\u00f9 incerti.\nRecentemente si \u00e8 cercato di raccogliere dei dati pi\u00f9 esatti attraverso questionari a livello nazionale e con rilevamenti effettuati casa per casa. Queste ricerche, che rilevarono dati da persone di entrambi i sessi, da aree urbane e rurali, hanno contribuito a refinire i livelli di diffusione per alcuni paesi sia in Africa che altrove. I risultati dei questionari non possono essere definiti perfetti: le persone intervistate possono scegliere di non partecipare nella raccolta di dati per esempio perch\u00e9 temono di essere siero-positive e non desiderano sapere i risultati dei propri test. I questionari effettuati casa per casa escludono la forza lavoro straniera, un gruppo ad alto rischio di contagio. Per tutte queste ragioni \u00e8 possibile che esista una differenza significante tra i dati ufficiali e la diffusione reale di HIV in alcuni paesi.\nOltretutto, le terapie antiretrovirali riducono la quantit\u00e0 del virus presente nel sangue, quindi riducendo il rischio di trasmissione. I pazienti che incominciano una terapia per l'HIV devono solitamente continuarla per il resto delle loro vite, ma in aree dove i farmaci sono molto costosi molti pazienti sono costretti a interrompere la terapia. Il motivo principale per il costo dei farmaci antiretrovirali \u00e8 il loro brevetto, che permette alle case farmaceutiche di rifarsi dei soldi spesi per la ricerca e di ottenere un profitto, da essere usato per lo sviluppo di nuovi farmaci. Organizzazioni internazionali di soccorso come Voluntary Service Overseas, Oxfam e Medici Senza Frontiere hanno posto il dubbio che i profitti generati dalla vendita di farmaci antiretrovirali non coincidano col costo della ricerca.\nFarmaci generici con gli stessi effetti dei farmaci antiretrovirali brevettati vengono distribuiti dalle case farmaceutiche in India, Sudafrica, Brasile, Thailandia e in Cina. Questi farmaci possono essere distribuiti a prezzi bassi in paesi in via di sviluppo perch\u00e9 nel prezzo non \u00e8 compresa la tariffa da pagare alle cause farmaceutiche proprietarie del brevetto. I farmaci generici e donazioni di farmaci da parte di alcune compagnie, hanno costretto i proprietari dei brevetti ad abbassare i prezzi dei farmaci sotto brevetto. I pazienti che hanno incominciato la terapia antiretrovirale devono sottostare test regolari per misurare la loro carica virale e il numero di cellule CD4 presenti. Per testare i pazienti occorre avere attrezzature mediche costose e una buona logistica. Questi costi aggiunti sono responsabili per l'alto prezzo della terapia antiretrovirale in alcuni paesi africani, alzando il costo da $140 per persona per anno (solamente il costo dei farmaci) a $800 per persona per anno.\nPer molti africani, che si trovano a vivere al disotto della soglia di povert\u00e0 di $2 al giorno, l'unica opzione \u00e8 cercare di ottenere la terapia gratis attraverso il governo o agenzie di soccorso umanitario. L'Organizzazione Mondiale della Sanit\u00e0 ha incominciato un programma speciale chiamato \"\"3 by 5\" il cui scopo \u00e8 di espandere il numero di africani facenti uso di terapie antiretrovirali fino ad almeno tre milioni entro la fine del 2005. Organizzazioni internazionali di aiuto umanitario hanno supportato una crescita nel numero di farmici generici in vendita nei paesi in via di sviluppo, in modo da avere un sistema stabile ed efficiente per supportare l'iniziativa \"3 by 5\"\". L'iniziativa americana creata per combattere la diffusione dell'AIDS, la PEPFAR (\"President's Emergency Plan for AIDS Relief\"), sta concentrando due terzi delle sue risorse in Africa, cercando di aiutare malati di AIDS.\nA partire dal 2004 i costi della PEPFAR si sono innalzati da $2,2 miliardi a $3,3 miliardi nel 2006. Nel 2007 L'iniziativa ha richiesto un budget di $4 miliardi. Un'iniziativa italiana avviata nel 2002, il programma DREAM, mira a fornire gratuitamente test e counseling, terapia antiretrovirale, visite mediche, monitoraggio dei principali parametri di laboratorio, diagnosi precoce per i bambini.\nAnalisi regionale.\nAfrica Orientale e Centrale.\nI paesi presi considerati appartenenti all'Africa orientale e centrale, in questo articolo sono l'Uganda, il Kenya, la Tanzania, la Repubblica Democratica del Congo, il Gabon, la Guinea Equatoriale, la Repubblica Centrafricana, il Ruanda, il Burundi, l'Eritrea e l'Etiopia. Nel 1982, l'Uganda fu il primo Stato nella regione a dichiarare la presenza di casi di HIV. Il Kenya fu il secondo nel 1984 e la Tanzania divenne il terzo Stato nel 1985.\nAlcune aree dell'Africa Orientale mostrano un netto calo nella diffusione delle infezioni di HIV. All'inizio degli anni novanta, il 13% dei residenti Ugandesi risultavano positivi al test per l'HIV; alla fine del 2003 il numero \u00e8 calato del 4,1%. Sembra che questa tendenza si stia verificando anche in Kenya: la diffusione \u00e8 calata dal 13,6% (1997-1998) al 9,4% (2002). Dati provenienti dall'Etiopia e il Burundi sembrano indicare lo stesso trend. La diffusione di HIV rimane comunque alta, ed \u00e8 troppo presto per decidere se queste inversioni di tendenza saranno permanenti. Molti governi in questa regione hanno stabilito programmi educazionali sull'AIDS a partire dalla met\u00e0 degli anni ottanta, insieme all'Organizzazione Mondiale della Sanit\u00e0 e ad organizzazioni non governative (NGO).\nQuesti programmi sono solitamente chiamati \"L'ABC della prevenzione dell'HIV\": una combinazione di astinenza (A), fedelt\u00e0 al proprio partner (B - \"be faithful\" in inglese), e l'uso di condom (C). Sembra che queste campagne di educazione nazionale abbiano ottenuto i risultati sperati. in Uganda pi\u00f9 del 99% della popolazione \u00e8 consapevole dell'AIDS, e pi\u00f9 di tre ugandesi su cinque sanno citare due o pi\u00f9 metodi di prevenzione. I giovani stanno inoltre aspettando pi\u00f9 a lungo prima di avere il loro primo rapporto sessuale. Non ci sono mezzi di diffusione di HIV al di fuori di quello umano. La diffusione dell'epidemia attraverso la regione \u00e8 legata allo spostamento della popolazione in cerca di lavoro da aree rurali alle citt\u00e0, dove la diffusione di HIV \u00e8 solitamente pi\u00f9 alta.\nNon \u00e8 raro per i lavoratori di essere infettati con HIV in citt\u00e0 e villaggi, e di diffondere il virus in zone rurale quando tornano a casa. Ci sono dimostrazioni pratiche di come ci sia una forte relazione tra la traiettoria di strade e ferrovie, e la direzione in cui il virus si diffonde. I camionisti sono venuti ad essere cos\u00ec considerati un gruppo ad alto rischio, dato che lunghi viaggi portano con s\u00e9 alte probabilit\u00e0 di commettere atti ad alto rischio, come avere rapporti con prostitute. Le infezioni tra camionisti raggiungevano il 33% della categoria verso la fine degli anni ottanta in Uganda, Kenya e Tanzania.\nAfrica Occidentale.\nI paesi presi considerati appartenenti all'Africa occidentale, in questo articolo sono la Mauritania, il Senegal, la Gambia, Capo Verde, la Guinea-Bissau, la Guinea, la Sierra Leone, la Liberia, la Costa d'Avorio, il Ghana, il Togo, il Benin, la Nigeria, il Mali, il Burkina Faso, il Niger e il Camerun.\nQuesta regione ha alti livelli di infezione di entrambi i ceppi di HIV, HIV-1 e HIV-2. L'epidemia di HIV in Africa occidentale inizi\u00f2 nel 1985 con casi confermati di HIV in Costa d'Avorio, Benin e Mali. L'anno dopo i primi casi furono confermati in Nigeria, Burkina Faso, Ghana, Camerun, Senegal e Liberia. Nel 1987 l'epidemia si espanse fino a raggiungere la Sierra Leone, Togo e il Niger; la Mauritania nel 1988; la Gambia, la Guinea-Bissau e la Guinea nel 1989, e infine Capo Verde nel 1990. I paesi dell'Africa occidentale con la diffusione di HIV pi\u00f9 bassa sono il Chad, il Niger, il Mali, la Mauritania, mentre la diffusione \u00e8 tra le pi\u00f9 alte in Burkina Faso, Costa d'Avorio e Nigeria.\nLa Nigeria \u00e8 il paese con il maggior numero di persone infette da HIV, secondo solo al Sudafrica, anche se il tasso di infezione (il numero di pazienti relativo all'intera popolazione), basato su una stima della popolazione della Nigeria, \u00e8 molto pi\u00f9 basso di quello del Sud Africa: il tasso di infezione in Nigeria \u00e8 attorno al 7%, mentre \u00e8 vicino al 30% in Sud Africa. La maggior parte dei pazienti in questa regione deve la propria infezione alla prostituzione. Nella capitale del Ghana, Accra, per esempio, l'80% delle infezioni di HIV in uomini giovani sono state acquisite da prostitute. In Niger, la diffusione nazionale del virus tra adulti era solamente l'1% della popolazione, ma ci\u00f2 nonostante ricerche condotte su prostitute in diverse regioni hanno riportato dati secondo cui il tasso dell'infezione sarebbe tra il 9 e il 38%.\nAfrica Meridionale.\nFino alla met\u00e0 degli anni ottanta praticamente nessuno nell'Africa meridionale aveva sentito parlare di HIV e AIDS - oggi l'Africa meridionale \u00e8 la regione pi\u00f9 affetta dal virus a livello mondiale. Degli undici stati della regione - Angola, Namibia, Zambia, Zimbabwe, Botswana, Mozambico, Sudafrica, Lesotho, Swaziland e Madagascar - almeno sei stati hanno tassi di infezione stimati al di sopra del 20%. L'Angola ha il tasso di infezione pi\u00f9 basso, al 5%. Ci\u00f2 non \u00e8 il risultato di una riuscita campagna nazionale contro l'AIDS, ma \u00e8 da attribuirsi alla lunga guerra civile Angolana (1975-2002). In molte comunit\u00e0 africane, cos\u00ec come in altre comunit\u00e0 nel mondo, non \u00e8 abitudine limitarsi ad un solo compagno. Oltre alle relazioni poligame, che sono prevalenti in alcune parti dell'Africa, si fa uso di pratiche che involvono rapporti sessuali con molti partner diversi.. La rete delle conoscenze sessuali tende ad essere particolarmente estesa soprattutto fra uomini, un fatto che \u00e8 tacitamente accettato da molte comunit\u00e0. Norme culturali e sociali spesso indicano che mentre le donne devono rimanere fedeli, gli uomini sono alle volte persino incoraggiati ad avere altre relazioni, senza riguardo per il loro stato civile. Altri elementi che contribuiscono alla diffusione di HIV/AIDS sono la disoccupazione, e le migrazioni della popolazione che si sposta per fare fronte a crisi o conflitti militari.\nCi sono alcune indicazioni che sembrano segnalare il numero delle infezioni sia in declino. Nel suo rapporto datato dicembre 2005, l'UNAIDS ha riportato che c'\u00e8 stato un calo di infezioni nello Zimbabwe; nonostante ci\u00f2 molte agenzie indipendenti non credono in questi dati provenienti da figure legate a Robert Mugabe; specialmente perch\u00e9 la diffusione delle infezioni \u00e8 in crescita in tutti gli altri stati dell'Africa meridionale, forse con la sola eccezione del Botswana. Quasi il 30% delle persone indetta da HIV vive in un'area occupata solamente dal 2% della popolazione mondiale. La maggior parte delle infezioni di HIV in Africa meridionale sono del ceppo HIV-1, il ceppo pi\u00f9 comune, che predomina ovunque con l'eccezione dell'Africa occidentale, dove c'\u00e8 una maggioranza di HIV-2. Il primo caso di HIV fu riportato in Zimbabwe nel 1985."}
{"id": "2539360", "revid": "62004", "url": "https://it.wikipedia.org/wiki?curid=2539360", "title": "Evgenij Valentinovi\u010d Berzin", "text": ""}
{"id": "2539364", "revid": "62004", "url": "https://it.wikipedia.org/wiki?curid=2539364", "title": "Denis Nikolaevi\u010d Men'\u0161ov", "text": ""}
{"id": "2539367", "revid": "62004", "url": "https://it.wikipedia.org/wiki?curid=2539367", "title": "Aleksandr Viktorovi\u010d Kolobnev", "text": ""}
{"id": "2539369", "revid": "62004", "url": "https://it.wikipedia.org/wiki?curid=2539369", "title": "Dmitrij Borisovi\u010d Kony\u0161ev", "text": ""}
{"id": "2539371", "revid": "62004", "url": "https://it.wikipedia.org/wiki?curid=2539371", "title": "Vladislav Jur'evi\u010d Bobrik", "text": ""}
{"id": "2539375", "revid": "123671694", "url": "https://it.wikipedia.org/wiki?curid=2539375", "title": "Girolamo Aleandro (il Giovane)", "text": "Biografia.\nNacque a La Motta, ora Motta di Livenza, il 29 luglio 1574, mor\u00ec a Roma il 9 marzo 1629. Nipote per parte di padre del celebre cardinale omonimo, e per parte di madre dell'Arcivescovo di Atene, Attilio Amalteo, che sostenne una parte notevole nella riconquista cattolica dell'Europa centro-orientale, venne da questo, nel 1600, chiamato a Roma, dove fu prima a lungo segretario del cardinale Ottavio Bandini, poi del cardinale Francesco Barberini e dello stesso papa Urbano VIII. Discepolo a Padova di Guido Panciroli, ebbe, precocissimo, fama di buon poeta latino e italiano, e pi\u00f9 tardi nomea d'epistolografo principe in latino; partecip\u00f2, in difesa del Marino, alla celebre polemica suscitata dallo Stigliani contro \"L'Adone\"; fu tra i fondatori e i sostenitori dell'Accademia degli Umoristi; ma va ricordato soprattutto come antiquario per le sue dissertazioni di archeologia applicata al giure, alla storia del costume e della religione, solo in parte edite.\nFra le opere letterarie si segnalano soprattutto le poesie latine, dall'Aleandro medesimo stampate a s\u00e9guito di quelle dei tre Amaltei, Venezia 1627, e \"La difesa dell'Adone\", uscita postuma a Venezia nel 1649.\nAleandro mor\u00ec a Roma il 9 marzo 1629, a soli cinquantacinque anni. Agostino Mascardi, che gli era legato da viva amicizia, lo commemor\u00f2 alla Sapienza, dove, la prima volta che tenne lezione dopo la sua morte, lesse un carme latino intitolato \"In Hieronymi Aleandri funere extemporalis\", poi stampato con la sesta delle dissertazioni romane \"De affectibus\" (Parigi, Cramoisy, 1639, p. 71)."}
{"id": "2539378", "revid": "817111", "url": "https://it.wikipedia.org/wiki?curid=2539378", "title": "Henri Thomasson", "text": "Biografia.\nAllievo di Georges Ivanovi\u010d Gurdjieff, scopr\u00ec il suo insegnamento grazie a m.me Henriette Lannes, che a partire dal 1947 lo introdusse all'interno dei gruppi guidati a Parigi dalla signora Jeanne de Salzmann. I due anni trascorsi a fianco di Gurdjieff, trasformarono la sua vita, che a partire da quel momento, egli consacr\u00f2 allo studio e alla pratica delle idee legate al \"Lavoro\", il particolare insegnamento trasmesso dal Maestro ai propri allievi.\nFu esponente di primo piano dell\"'Institut Gurdjieff\" e fu tra i responsabili dei Gruppi di Lione, su incarico dello stesso Gurdjieff. Scrisse numerosi libri sul \"Lavoro\", alcuni dei quali sono stati tradotti in Italiano e pubblicati negli anni Novanta dalla Casa editrice L'Ottava, fondata da Franco Battiato. Il cantautore siciliano fu uno dei principali allievi di Thomasson, che a partire dai primi anni Settanta, contribu\u00ec a costituire i primi nuclei italiani legati alla Gurdjieff Foundation, la Scuola che porta avanti in tutto il mondo il diretto insegnamento di Georges Ivanovitc Gurdjieff. Fu, infatti, proprio Thomasson a \"portare\" in Italia il \"Lavoro\" di Gurdjieff, attraverso la nascita delle \"Associazioni e Centri italiani studi sull'uomo G.I. Gurdjieff\", sezione italiana (tuttora operativa) della Fondazione Gurdjieff.Con lo pseudonimo Tommaso Tramonti, Thomasson scrisse le parole di alcuni celebri brani musicali dello stesso Battiato, fra cui \"L'esodo\", \"Clamori\" e \"Chanson Egocentrique\", ma anche il testo del brano \"Bing Bang Being\" di Giuni Russo. Nell'altro suo brano dal titolo \"Il vento folle\", la cantante palermitana sottolinea come intere parti di questo pezzo siano tratte dal libro \"Prima dell'alba\" di Thomasson.\nFra i libri dell'autore francese tradotti in Italiano, ci sono, appunto \"Prima dell'alba\" e \"Bagliori dell'anima\" (L'Ottava). In pratica, sia la nascita della casa editrice L'Ottava che l'orientamento di pubblicare certi libri legati alla spiritualit\u00e0 sono state scelte fortemente influenzate proprio da Thomasson, come spiega lo stesso Battiato, durante un'intervista concessa a Mino Damato durante una puntata di Domenica In andata in onda a met\u00e0 degli anni Ottanta, alla quale era ospite anche lo scrittore francese.\nIn lingua italiana sono stati pubblicati, a firma di Henri Thomasson anche il libro \"Il pellegrinaggio e altri scritti\" (a cura del Centro italiano studi sull'uomo G.I. Gurdjieff), oggi ripubblicato nel volume \"Battaglia per il presente\", e \"Umbria terra di magia\", con una introduzione di Franco Battiato. Thomasson pubblic\u00f2 anche una fiaba per bambini, dal titolo \"La vera storia di Kas-Kas il piccolo scoiattolo\", su musiche di Francesco Messina. Ad Henri Thomasson si deve la traduzione in lingua italiana del libro \"Frammenti di un insegnamento sconosciuto\" di P\u00ebtr Demianovi\u010d Uspenskij."}
{"id": "2539384", "revid": "3791", "url": "https://it.wikipedia.org/wiki?curid=2539384", "title": "Consiglio Olimpico Irlandese", "text": ""}
{"id": "2539387", "revid": "47767", "url": "https://it.wikipedia.org/wiki?curid=2539387", "title": "Lago di Stramentizzo", "text": "Il lago di Stramentizzo (\"Stramentizzo-Stausee\" in tedesco) \u00e8 un lago artificiale situato all'imbocco della val di Fiemme. Il bacino, formato dalla diga di Stramentizzo, trattiene le acque del torrente Avisio. La superficie del lago ricade per met\u00e0 nel comune di Castello-Molina di Fiemme (provincia di Trento), e per met\u00e0 nel comune di Anterivo (provincia di Bolzano).\nStoria.\nIl lago fu creato nel 1956, tramite la costruzione della diga di Stramentizzo nella forra dei Camini; l'impianto della diga, costruita per lo sfruttamento dell'energia idroelettrica, \u00e8 legato alla centrale di San Floriano, situata presso Egna in provincia di Bolzano.\nAlla sua creazione, l'invaso and\u00f2 a sommergere il paese di Stramentizzo, da cui il lago prende il nome; il villaggio venne ricostruito poco distante negli anni seguenti. \nAmbiente.\nDalla sua formazione, il lago ha accumulato alcuni problemi di natura ecologica; il bacino \u00e8 riempito in gran parte con gli scarichi fognari della val di Fiemme e con il materiale trascinato a valle dopo il disastro della Val di Stava, mai asportato.\nLa fauna ittica del lago include la trota fario, iridea e marmorata (e loro ibridi), il cavedano, la scardola e la sanguinerola."}
{"id": "2539393", "revid": "124235855", "url": "https://it.wikipedia.org/wiki?curid=2539393", "title": "Potos\u00ed", "text": "Potos\u00ed \u00e8 un comune (\"municipio\" in spagnolo) della Bolivia nella provincia di Tom\u00e1s Fr\u00edas (dipartimento di Potos\u00ed) con 174.973 abitanti (dato 2012). Famosa per la miniera d'argento, si trova ad un'altitudine di 4.090 metri ed \u00e8 considerata una delle pi\u00f9 alte citt\u00e0 del mondo.\nLa citt\u00e0 \u00e8 stata inserita nel 1987 nell'elenco dei Patrimoni dell'umanit\u00e0 dell'UNESCO, come riconoscimento della straordinaria quantit\u00e0 di monumenti industriali (come gli acquedotti e i laghi artificiali che fornivano acqua alle miniere d'argento) e architettonici presenti (come la \"Casa de la Moneda\", la chiesa di San Lorenzo e in generale il centro storico della citt\u00e0, in stile coloniale).\nStoria.\nFondata nel 1545 come citt\u00e0 mineraria, ben presto produsse ingenti ricchezze, diventando la pi\u00f9 grande citt\u00e0 delle Americhe a eccezione di Citt\u00e0 del Messico, con una popolazione di oltre 200.000 abitanti. In spagnolo esiste ancora un detto, \"vale un Potos\u00ed\", che significa \"vale una fortuna\", mentre per gli europei il Per\u00f9 \u00e8 ancora una mitica terra di ricchezze (la Bolivia faceva parte del vicereame del Per\u00f9 ed era conosciuta come Alto Per\u00f9, prima di ottenere l'indipendenza nel 1825).\nL'altra grande citt\u00e0 mineraria dell'Impero spagnolo era Zacatecas, in Messico\nPotos\u00ed \u00e8 l'unica citt\u00e0 americana citata nel famosissimo poema cavalleresco di Miguel de Cervantes, \"Don Chisciotte della Mancia\", con chiaro riferimento alle sue ricchezze. Da questo importante centro minerario proveniva infatti la maggior parte dell'argento spagnolo. Il lavoro degli indios, sfruttato brutalmente da Francisco de Toledo, provoc\u00f2 la morte di migliaia di persone, non solo per le condizioni estreme ma anche per l'avvelenamento da mercurio, provocato dal contatto col metallo delle mani e dei piedi nudi, oltre che dall'inalazione dei suoi vapori tossici.\nNel XVIII secolo la scoperta di importanti giacimenti nel Messico settentrionale, sfruttabili a costi inferiori, inferse un duro colpo al centro minerario di Potos\u00ed. Agli inizi del XIX secolo allorquando le miniere si esaurirono, la citt\u00e0 contava solo 21.000 abitanti. In quel periodo il prodotto principale estratto nel territorio circostante era gi\u00e0 divenuto lo stagno. Vari tentativi sono stati compiuti da allora per trovare nuovi filoni argentiferi, con risultati il pi\u00f9 delle volte inferiori alle aspettative. Ancor oggi alcune montagne dei dintorni continuano ad essere perforate alla ricerca del prezioso metallo. A causa delle precarie condizioni lavorative e della carenza di elementari misure protettive, i minatori hanno una bassissima aspettativa di vita, mediamente di solo 40 anni; i decessi sono causati principalmente da silicosi e dalle morti dovute a crolli delle miniere (si stima che nei secoli in cui dur\u00f2 lo sfruttamento del lavoro indio siano morti alcune centinaia di migliaia di uomini a causa dei crolli).\nDurante la guerra d'indipendenza boliviana (1809 - 1825) Potos\u00ed pass\u00f2 di volta in volta nelle mani dell'esercito reale spagnolo e dei partigiani. Grossolani errori e abusi da parte dell'esercito ausiliario da Buenos Aires comandato da Juan Jos\u00e9 Castelli portarono ad una crescente voglia di indipendenza e provocarono non poco risentimento. La situazione degener\u00f2 a tal punto che la citt\u00e0 non poteva ormai pi\u00f9 essere difesa, nonostante gli sforzi di un secondo esercito argentino comandato da Manuel Belgrano.\nAttivit\u00e0 socio-economica.\nNel Dipartimento di Potos\u00ed, si trova il \"Colle ricco di Potos\u00ed\" di tradizionale ricchezza mineraria (oro, argento e stagno), il quale caratterizz\u00f2 la zona con totale dedicazione alla esplorazione mineraria. Nonostante la quantit\u00e0 di minerali presenti all'interno delle miniere si sia drasticamente ridotta, l'attivit\u00e0 dei \"mineros\" (minatori in spagnolo) prosegue: esse continuano a essere una fonte di guadagno, seppur non copioso come un tempo, sia per i minatori che per le agenzie turistiche.\nNella maggioranza le donne non parlano spagnolo bens\u00ec le lingue native andine, vale a dire quechua o aymara.\nCantoni.\nIl comune \u00e8 suddiviso in quattro cantoni:"}
{"id": "2539394", "revid": "303585", "url": "https://it.wikipedia.org/wiki?curid=2539394", "title": "Aeroporto di Biscari", "text": ""}
{"id": "2539399", "revid": "125102114", "url": "https://it.wikipedia.org/wiki?curid=2539399", "title": "Personal Jesus", "text": "Personal Jesus \u00e8 un singolo del gruppo musicale britannico Depeche Mode, il primo estratto dal settimo album in studio \"Violator\" e pubblicato il 28 agosto 1989.\nIspirazione.\nMartin Lee Gore dice di essersi ispirato al libro di Priscilla Presley \"Elvis and Me\", nelle sue parole perch\u00e9: \nIl pezzo, di forte identit\u00e0 blues rock, \u00e8 arrangiato con l'ausilio della musica elettronica e presenta un testo abbastanza originale ed ambiguo, metaforizzando con la fede e la religione. Questa miscela ne fa una canzone particolare ed alternativa.\nVersioni della canzone.\nLa canzone ha quattro versioni, ciascuna con la seguente durata:\nLa versione di 3:47 (usata anche per il video) toglie la parte finale della versione 4:56 (nonch\u00e9 quella usata per \"Violator\") che \u00e8 strumentale. Questa \u00e8 anche la versione usata per le raccolte \"The Singles 86-98\" e \"The Best of Depeche Mode, Volume 1\". Le altre due sono state usate per le versioni in disco singolo: quella da 3:23 per il disco 7\", mentre quella di 5:51 per quello 12\".\nNe sono poi stata fatti remix, tra i quali vale la pena citare la versione acustica e il Pump Mix realizzato da Fran\u00e7ois Kevorkian, presente in \"Remixes 81-04\".\nVideo musicale.\nIl videoclip \u00e8 diretto da Anton Corbijn, ed . Ambientato in un ranch presso Almer\u00eda, Spagna, i Depeche Mode cantano in quello che sembrerebbe essere un bordello, accompagnati da prostitute. \nLa scena dell'ombra di Gore che respira \u00e8 stata censurata da MTV con altre scene.\nPersonal Jesus 2011.\nIl 30 maggio 2011 \u00e8 stato pubblicato un remix di \"Personal Jesus\" realizzato dagli Stargate ed estratto come unico singolo dalla raccolta \"\".\nVideo musicale.\nIl videoclip del brano, diretto da Patrick Daughters, mostra un gruppo di persone che portano una ragazza ritenuta una strega su un ponte. Le sequenze successive mostrano le persone che legano la ragazza e la fanno calare gi\u00f9 dal ponte per verificare se \u00e8 in grado di sopravvivere. Tutto ad un tratto la corda si spezza e la donna sprofonda negli abissi; i due monaci presenti ordinano al gruppo di ricercare invano la ragazza. Quando ormai essi si rassegnano e decidono di tornare a casa, la ragazza esce improvvisamente dall'acqua e, volando sopra le loro teste, fa scatenare su di loro una pioggia ustionante, portandoli dunque ad una fuga veloce.\nIl video ha debuttato sul canale Vevo dei Depeche Mode il 6 maggio 2011.\nTracce.\nTutte le tracce sono state scritte da Martin Lee Gore.\nOmaggi.\nUn episodio della serie televisiva \"Scrubs - Medici ai primi ferri\" si chiama \"My Own Personal Jesus\", un chiaro riferimento alla canzone. Nel film \"Matrix\", Neo apre la porta della sua camera, il cui numero \u00e8 101 (ossia un album e un film sui Depeche Mode), quindi d\u00e0 un disco a Choi che ringraziandolo gli risponde: \"Alleluia! Sei il mio salvatore, il mio Ges\u00f9 Cristo personale!\".\nCover di Johnny Cash.\nNel 2002 l'artista country Johnny Cash registr\u00f2 una reinterpretazione di \"Personal Jesus\" per il suo album \"\". Il produttore Rick Rubin chiese al chitarrista dei Red Hot Chili Peppers John Frusciante di riarrangiare una versione acustica del brano di Martin Gore, costituito da un semplice riff di chitarra acustica che rende la canzone uno scheletrico blues. Frusciante suon\u00f2 la chitarra nella traccia, insieme al chitarrista dei Tom Petty &amp; The Heartbreakers Mike Campbell. La versione di Cash venne pubblicata su singolo nel marzo 2003 come B-side di un'altra cover, \"Hurt\" dei Nine Inch Nails.\nCover dei Marilyn Manson.\nNel 2004 i Marilyn Manson realizzarono una cover della canzone in chiave industrial metal, inserita poi, come inedita, nella loro raccolta \"Lest We Forget\".\nVideo musicale.\nNel video, la band suona in diverse locazioni: vicino ad un patibolo in un deserto, in un club ed in una chiesa."}
{"id": "2539400", "revid": "124491185", "url": "https://it.wikipedia.org/wiki?curid=2539400", "title": "Riccia", "text": "Riccia (\"A R\u00eccce\" o \"A Terre\" nel dialetto locale) \u00e8 un comune italiano di abitanti della provincia di Campobasso, in Molise.\nStoria.\nEpoca medievale.\nCon la conquista angioina nel XII secolo, Riccia divenne importante avamposto medievale, con la costruzione del castello sopra la vecchia fortificazione sannita, come punto di controllo del commercio.\nIl feudo fu posseduto dall'abbazia di San Pietro di Torremaggiore nel XII secolo, e rimase in tale condizione anche durante il passaggio di Federico II di Svevia. Dopo la morte dell'Imperatore il feudo pass\u00f2 alla famiglia De Parisio a seguito della donazione fattagli da papa Alessandro IV. Nel XIV secolo con la dominazione angioina, Riccia fu concessa al giurista Bartolomeo Di Capua, primo duca di Termoli, appartenente alla casa degli Altavilla. Avendo parteggiato per Luigi I d'Angi\u00f2 contro Carlo di Durazzo, fu privato dei feudi, appena il Durazzo sal\u00ec al trono partenopeo, e furono assegnati a Luigi De Capua, signore di Riccia nel 1282. Gli successe Andrea Di Capua nel 1397, uno dei signori pi\u00f9 influenti nella storia del vassallaggio molisano, che ebbe anche i feudi di Campobasso e Gambatesa. Fedele a Ladislao di Durazzo re di Napoli, si spos\u00f2 con Costanza di Chiaromonte.\nCostanza, figlia di Manfredi da Chiaromonte, conte di Modica e Ragusa, era stata concessa a Ladislao, dato che aveva una ricca dote che permise a Ladislao di continuare la guerra contro gli Angi\u00f2 e Luigi II. Con l'evolversi della guerra per\u00f2 i Chiaromonte persero i possedimenti di Sicilia, Costanza fu ripudiata da Ladislao, mentre Andrea Chiaromonte prendeva le redini della famiglia. Andrea Di Capua decise di prendere Costanza come moglie, avendo Ladislao concesso una dote di ducati.\nEt\u00e0 feudale e moderna.\nRiccia rimase fino alle soglie del XIX secolo feudo della famiglia De Capua, e poi di altre. Con Bartolomeo III Di Capua Riccia raggiunse l'apice dello splendore economico, dacch\u00e9 Bartolomeo ricevette numerosi benefici nel 1506 e venne nominato vicer\u00e9 della Capitanata e del Molise. Ebbe come fratelli Andrea duca di Termoli, e signore di Gambatesa, poi Giovanni capitano delle milizie aragonesi, Fabrizio arcivescovo di Otranto. Bartolomeo VI Di Capua fu l'ultimo feudatario, protonotaio del Regno e colonnello della Terra di Lavoro durante la battaglia di Velletri nel 1744, dove rimase ferito. Bartolomeo cerc\u00f2 di mantenere intatti i possedimenti originari dalla dote di Costanza di Chiaromonte, ma a causa di sperpero di denaro e debiti, Riccia venne affidata a funzionari reali insieme agli altri feudi dei Di Capua.\nAlla sua morte nel 1792 il Regio Fisco incamer\u00f2 i beni comunali, nel 1799 durante i moti giacobini venne assaltato il palazzo del governatore, a seguito del terremoto del Molise del 1805 tale palazzo venne inghiottito da una frana, insieme a parte del castello. Durante il periodo risorgimentale, moti ci furono nel 1848, seguiti dal brigantaggio, che si diffuse soprattutto dopo il 1861, e si distinsero Pelorosso, Varanelli e Caruso.\nCiononostante, Riccia ebbe un rapido sviluppo economico alle soglie del Novecento, essendo uno dei paesi pi\u00f9 numerosi del Molise centrale ove fu inclusa nella provincia di Campobasso.\nMonumenti e luoghi d'interesse.\nIl centro storico di Riccia si divide nel rione medievale, e in quello sviluppatosi nel XVIII-XX secolo. La prima parte \u00e8 a pianta elicoidale irregolare, con la parte pi\u00f9 alta sormontata dalla torre del castello; la strada principale \u00e8 via Castello, dove si trovano la Zecca antica, la chiesa della Madonna delle Grazie, e verso sud la chiesa dell'Annunziata, in via Bartolomeo Zaburri, mentre ad est in via Arco del Filosofo c'\u00e8 la parrocchia di Santa Maria Assunta. Si presume che questa parte antica della cittadina fosse l'arx italica, conquistata poi da Roma. Alcune scoperte archeologiche hanno riguardato le aree di Campo San Pietro, Pesco del Tesoro e Cerignano, e hanno fatto comprendere come questi insediamenti antichi risalgano gi\u00e0 alla popolazione italica dei Sanniti, i quali avevano eretto delle fortificazioni di confine. Alcuni storici sostengono che Riccia fosse sorta come piccola colonia romana durante la campagna militare di Lucio Cornelio Silla. Lo storico romano Frontino annota \"Aricia oppidum pro lege Sullana\". Tuttavia lo storico Nibby smentisce il fatto che Frontino si riferisse alla citt\u00e0 del Molise, parlando invece dell'Ariccia laziale Fatto sta che nei documenti del XII secolo il toponimo \u00e8 \"Saricia\", o \"Ricia - Aritae\" nel XIV secolo. Nel 642 d.C. giunsero nel Molise gli Schiavoni scampati all'eccidio di Rodoaldo nella battaglia dell'Ofanto, in epoca longobarda, quando venne edificata una prima rocchetta di guardia nel punto alto del paese.\nLa seconda porzione, pi\u00f9 moderna, detta \"Terranova\", \u00e8 delimitata dagli assi di via Roma e viale Marconi, l'organizzazione planimetrica \u00e8 pi\u00f9 regolare, rispetto al rione medievale, con assi ortogonali che si sviluppano attorno all'area del Municipio, ricavato dall'ex convento dell'Immacolata Concezione, dietro cui si trova il giardino del piazzale quadrangolare dedicato, a Umberto I di Savoia. Da via Garibaldi, in direzione ovest, si accede a nuovi quartieri residenziali, non ancora pienamente sviluppati, che sorgono nell'area del cimitero, dove si trova la chiesa del Carmine.\nArchitetture militari.\nCastello medievale.\nIl castello fu costruito dagli Angioini: nel 1285 Bartolomeo di Capua lo dette a Carlo d'Angi\u00f2, dipendente dal centro di Gambatesa. Nel 1400 fu abitato da Costanza Chiaramonte, ex contessa di Modica, ex Regina di Napoli, in quanto sposa nel 1389 di Re Ladislao I di Napoli D'Angi\u00f2, poi ripudiata tre anni dopo. Andata nel 1395 in seconde nozze con Andrea Di Capua conte d'Altavilla, primogenito del Principe di Riccia, Luigi di Capua, venne a vivere appunto a Riccia, dove mor\u00ec nel 1423. Sia Costanza Chiaramonte, che il marito Andrea ed il suocero Luigi di Capua sono sepolti a Riccia in una cappella gentilizia, all'interno della Chiesa di Santa Maria delle Grazie. Nel '500 pass\u00f2 a Bartolomeo III che lo trasform\u00f2 in vera roccaforte militare. Per\u00f2 nel 1799 una sollevazione popolare distrusse la facciata del castello.\nIl castello oggi \u00e8 conservato in forma non integra: mancano alcune parti del recinto fortificato e alcune torri. Il cortile \u00e8 ben conservato, cos\u00ec come il torrione e il palazzo ducale, che oggi ospita il Museo delle Arti.\nIl castello aveva pianta a recinto triangolare.\nTorre cilindrica.\nLa torre angioina \u00e8 a pianta circolare, suddivisa in due settori da una cornice. In cima ha due finestre. La sommit\u00e0 \u00e8 decorata da dentelli e merlature.\nAree naturali.\nBosco Mazzocca.\n\u00c8 un bosco di latifoglie (composto soprattutto di frassini e cerri) di propriet\u00e0 comunale, esteso circa 400 ettari e situato ad un'altezza media di 800 metri s.l.m. La sua superficie, che originariamente ammontava ad oltre 800 ettari, fu ridotta della met\u00e0 nel corso del XIX secolo per dare una risposta concreta alla fame di terra coltivabile che veniva da una popolazione in sensibile aumento e senza altre risorse. Fu quindi disboscata una larga fascia, ricavandone 576 quote di terreno che furono assegnate gratuitamente ai contadini poveri e senza terra. Un segno di questa parcellizzazione \u00e8 chiaramente visibile nella regolarit\u00e0 dei campi coltivati e delle stradine erbose di servizio che li affiancano e suddividono.\nAttualmente il bosco viene utilizzato in massima parte per fornire legna da ardere (con un uso civico a favore dei cittadini residenti) seguendo un piano di rotazione ventennale. La parte nord-orientale \u00e8 stata invece riservata all'alto fusto e alle attivit\u00e0 ricreative e ludiche.\nPercorsi di notevole interesse sono l'anello stradale che cinge la fustaia e la caratteristica stradina della Serrola che si snoda a serpentina sotto una galleria di alberi, costituendo un valido itinerario per i cicloamatori.\nIl Bosco Mazzocca \u00e8 facilmente raggiungibile percorrendo la SS 212 che, partendo da Riccia, lo attraversa longitudinalmente da nord a sud sino al confine con la provincia di Benevento.\nCultura.\nEventi.\nLa \"festa dell'uva\" (88\u00aa edizione nel 2019) si tiene ogni anno la seconda domenica di settembre e consiste in una sfilata di carri allegorici realizzati artisticamente con materiali poveri, perlopi\u00f9 naturali e reperiti nelle campagne circostanti il paese, decorati con chicchi di uva; tali carri, originariamente molto piccoli nelle dimensioni e semplici nella fattura, col passare degli anni sono divenuti pi\u00f9 grandi e sofisticati negli addobbi viticoli e nelle composizioni figurative; la sfilata \u00e8 preceduta da un corteo di gruppi folk e sbandieratori.\nLa festa patronale di Maria Santissima del Carmine prevede un fitto programma religioso e civile. \nRiccia dedic\u00f2 la sua prima chiesa alla Madonna delle Grazie, poi intitolata al Beato Stefano Corumano ed attualmente sconsacrata, ed il culto inizi\u00f2 intorno al 1520. \nRiccia \u00e8 un paese mariano, infatti tutte le chiese sono intitolate alla Madonna con i vari titoli a lei dedicati (Assunta, Immacolata, Annunziata, del Rosario, del Carmine). \nI devoti alla Madonna iniziano la venerazione dal mese di maggio partecipando ai riti previsti in tale mese che coinvolgono tutto il paese, soprattutto le contrade, ciascuna dotata di edicola religiosa. \nLa domenica che precede il 7 luglio, la venerata statua della Madonna del Carmine viene portata in processione dal suo Santuario, adiacente al cimitero, alla chiesa Madre (chiesa di Maria Assunta) pi\u00f9 grande e, quindi, pi\u00f9 adatta ad accogliere il gran numero di fedeli che dal 7 al 15 luglio partecipano alla novena a lei dedicata. Il 16 luglio, giornata della festa liturgica, un grande numero di fedeli, compresi i riccesi emigrati, si riunisce per partecipare alla lunga processione solenne che si snoda nelle vie principali del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2539401", "revid": "104485", "url": "https://it.wikipedia.org/wiki?curid=2539401", "title": "Rappresentanza sindacale unitaria", "text": "La rappresentanza sindacale unitaria (RSU), in Italia, \u00e8 un organismo collettivo rappresentativo di tutti i lavoratori, senza alcun riferimento alla loro iscrizione a un sindacato, che sono occupati in una stessa realt\u00e0 lavorativa.\n\u00c8 prevista sia nel settore privato sia nel settore pubblico, cos\u00ec come la rappresentanza sindacale aziendale (RSA).\nStoria.\nVennero introdotte in Italia nel 1991, dapprima nel settore privato, con l'intesa-quadro interconfederale CGIL-CISL-UIL del 1\u00ba marzo 1991 e, successivamente, con l'accordo del 23 luglio del 1993 tra le suddette organizzazioni sindacali e Confindustria (\"Protocollo Ciampi-Giugni\") in tutte le organizzazioni produttive private con pi\u00f9 di 15 dipendenti. Nelle imprese a partecipazione statale, l'istituzione delle RSU avvenne con l'accordo stipulato il 20 dicembre del 1993 tra parti sociali e Intersind. Le RSU furono poi istituite anche nel settore pubblico: infatti possono essere costituite in tutte le amministrazioni pubbliche con il d.lgs 4 novembre 1997 n. 396 (comma 2, art. 6) per\u00f2 nelle amministrazioni che occupino pi\u00f9 di 15 dipendenti (comma 8). Con riferimento al settore del pubblico impiego, l'iniziativa per la costituzione di una RSU \u00e8 riconosciuta disgiuntamente a tutte le organizzazione sindacali, per cui l'iniziativa per la costituzione di una R.S.U. pu\u00f2 provenire anche da un'unica sigla sindacale, senza alcun riferimento alla sua rappresentativit\u00e0. La facolt\u00e0 di istituire rappresentanze sindacali unitarie all'interno delle amministrazioni pubbliche \u00e8 menzionata nell'art. 42 del d.lgs 30 marzo 2001 n. 165.\nL'accordo Interconfederale del 20 dicembre 1993 ha per primo trasferito alle RSU le funzioni e le prerogative proprie delle RSA. Lo Statuto dei Lavoratori all'art. 20 prevedeva gi\u00e0 il diritto delle RSA a convocare le assemblee di lavoro retribuite sia congiuntamente che singolarmente. Nel 2017, le Sezioni Unite della Corte di Cassazione hanno esteso lo stesso diritto alle RSU, stabilendo che il diritto di convocare assemblee retribuite spetta alla RSA collegialmente che ai suoi singoli membri, purch\u00e9 eletti nelle liste di un sindacato che, nell'azienda di riferimento, sia, di fatto, dotato di rappresentativit\u00e0.\nLa rappresentanza conferisce a un'associazione sindacale il diritto a usufruire di un locale messo a disposizione dall'azienda e delle ore di permesso per sindacalisti gi\u00e0 previste per le RSA (dallo Statuto dei lavoratori), la facolt\u00e0 di indire assemblee retribuite e scioperi, nonch\u00e9 tutti gli altri obblighi e diritti previsti dallo Statuto dei Lavoratori e dalle altre leggi afferenti. Infatti l'articolo 19 dello Statuto dei lavoratori riconosce il diritto di rappresentanza alle associazioni sindacali che risultino firmatarie di contratti collettivi di lavoro applicati nell'unit\u00e0 produttiva. In seguito a un caso complesso che ha visto come protagonista la FIAT, la Corte costituzionale con sentenza 23 luglio 2013 n. 231 ha dichiarato \"l'illegittimit\u00e0 costituzionale dell'articolo 19, primo comma, lettera \"b\"), della legge 20 maggio 1970, n. 300 (Norme sulla tutela della libert\u00e0 e dignit\u00e0 dei lavoratori, della libert\u00e0 sindacale e dell'attivit\u00e0 sindacale nei luoghi di lavoro e norme sul collocamento), nella parte in cui non prevede che la rappresentanza sindacale aziendale possa essere costituita anche nell'ambito di associazioni sindacali che, pur non firmatarie dei contratti collettivi applicati nell'unit\u00e0 produttiva, abbiano comunque partecipato alla negoziazione relativa agli stessi contratti quali rappresentanti dei lavoratori dell'azienda\". Ci\u00f2 significa, in parole pi\u00f9 semplici, che hanno diritto a costituire RSA le organizzazioni che abbiano avuto un peso sufficiente nelle trattative, a prescindere dal fatto che esse siano firmatarie o meno di contratti collettivi. Ci\u00f2 venne stabilito poich\u00e9 altrimenti di fatto il datore di lavoro era libero di scegliere la controparte con cui firmare il contratto collettivo e di conseguenza libero di scegliere l'organizzazione sindacale avente diritto a costituire l'RSA, prescindendo dall'effettiva volont\u00e0 dei lavoratori (violazione dell'art. 39 della Costituzione).\nIl menzionato Statuto inizialmente riconosceva questo diritto anche alle organizzazioni pi\u00f9 rappresentative a livello nazionale, a prescindere dalla firma sindacale di accordi collettivi (nazionali o provinciali) e dalla loro applicabilit\u00e0 all'unit\u00e0 produttiva, norma interpretata a favore di CGIL, CISL e UIL. Il cosiddetto monopolio della rappresentanza fu abolito con un referendum abrogativo nel 1995, a seguito del quale fu promulgato il DPR 28 luglio 1995, n. 312. La scelta dell'accordo collettivo applicabile non \u00e8 limitata n\u00e9 dall'effettiva attivit\u00e0 di produzione o servizi svolta dall'azienda, n\u00e9 dall'obbligo di garantire, almeno oltre una certo numero di dipendenti, una rappresentanza alle organizzazioni sindacali pi\u00f9 rappresentative (pi\u00f9 votate e con pi\u00f9 iscritti) in azienda e/o nel territorio nazionale.\nModalit\u00e0 di costituzione.\nLe RSU sono costituite all'interno della struttura lavorativa mediante elezioni. Nel pubblico impiego la disciplina \u00e8 dettata dall'accordo collettivo nazionale quadro del 7 agosto 1998.\nHanno diritto a votare tutti i lavoratori dipendenti con rapporto di lavoro a tempo indeterminato (art. 3 - Accordo quadro 1998 - Parte seconda)\nL'ARAN ha precisato che a seguito dell'Ipotesi di Contratto Collettivo Nazionale Quadro, per le modifiche all'accordo collettivo Quadro per la costituzione delle RSU per il personale dei comparti delle pubbliche amministrazioni e per la definizione del relativo regolamento elettorale del 7 agosto 1998 - sottoscritta il 28 novembre 2014 - sono stati ampliati i diritti di elettorato attivo e passivo del personale con rapporto di lavoro a tempo determinato. \nSono eleggibili i lavoratori appartenenti alle liste che possono essere presentate:\nPer la presentazione delle suddette liste \u00e8 richiesto un numero di firme variabile a seconda del livello occupazionale. Il sistema di voto \u00e8 proporzionale e segreto. Queste disposizioni non possono essere in alcun modo derogate da accordi successivi, quale che sia il livello di contrattazione (contratto collettivo nazionale di lavoro o contrattazione decentrata). Le modalit\u00e0 di voto sono stabilite a livello di contratto collettivo nazionale di lavoro (CCNL) o con specifici accordi tra le RSU e la controparte datoriale. In ogni caso devono essere stabiliti il periodo di validit\u00e0 degli organismi rappresentativi delle R.S.U. (di norma pari a tre anni) e le procedure di voto.\nComposizione.\nLa composizione, secondo quanto previsto dal protocollo del 23 luglio 1993 era determinata per 2/3 da elezione da parte di tutti i lavoratori, e per 1/3 da designazione o elezione da parte delle organizzazioni \"stipulanti il Ccnl\" che hanno presentato liste, in proporzione dei voti ottenuti. Questa norma era stata oggetto di dibattito perch\u00e9 era un sistema elettorale che poteva portare la maggioranza dei posti in RSU a sindacati firmatari di accordi, che non avevano invece ottenuto la maggioranza dei consensi fra i lavoratori.\nFavorendo il sindacato che sottoscriveva accordi collettivi, ne usciva violato:\nIl protocollo del 2013 e l'accordo del 2014 hanno superato la regola del terzo riservato stabilendo che le RSU siano elette con voto proporzionale.\nDiritti e poteri.\nLa Legge n. 300/70, riconosce una serie di diritti e poteri allo scopo di tutelare lo svolgimento dell'attivit\u00e0 sindacale all'interno dell'azienda:"}
{"id": "2539402", "revid": "287204", "url": "https://it.wikipedia.org/wiki?curid=2539402", "title": "L'allenatore", "text": "L'allenatore (\"Bleachers\") \u00e8 un romanzo di John Grisham pubblicato il 9 settembre 2003. Pubblicato in Italia nel novembre dello stesso anno.\nTrama.\nEddie Rake \u00e8 stato il leggendario allenatore degli Spartans, la squadra liceale di Football della cittadina immaginaria di Messina, nella profonda provincia americana. Rake era un coach estremamente esigente, che sottoponeva i suoi ragazzi ad allenamenti durissimi ed estenuanti, senza mai gratificarli di un elogio o un applauso. Ormai anziano e malato, l'allenatore sta per morire. La notizia si \u00e8 sparsa ed \u00e8 giunta ai suoi ex allievi-giocatori, che si radunano ogni sera sulle gradinate (bleachers) dello stadio per rivivere i momenti di gloria di una squadra che aveva vinto moltissimi campionati e aveva acceso un'enorme passione negli abitanti di Messina.\nAnche Neely Crenshaw, che di quegli Spartans fu una promessa non mantenuta, torna nella citt\u00e0 natale, dove trover\u00e0 gli ex compagni di squadra, il vecchio stadio in cui giocava, una ragazza che ha lasciato con troppa leggerezza, ma soprattutto trover\u00e0 le risposte alle domande che si \u00e8 sempre posto, arrivando a vedere l'odiatissimo ex allenatore sotto un'ottica completamente diversa."}
{"id": "2539403", "revid": "1543377", "url": "https://it.wikipedia.org/wiki?curid=2539403", "title": "Ziniar\u00e9", "text": "Ziniar\u00e9 \u00e8 un dipartimento del Burkina Faso classificato come citt\u00e0, capoluogo della provincia di Oubritenga, facente parte della Regione dell'Altopiano Centrale.\nSuddivisione.\nIl dipartimento si compone del capoluogo e di altri 48 villaggi: Badnogo, Bagadogo, Barkoudouba, Barkuitenga, Basbedo, Betta, Bissiga-Peulh, Boalin, Boulba, Gam-Silimimoss\u00e9, Gombogo, Gombogo-Peulh, Gondogo-Tandaaga, Gons\u00e9, Ipala, Kartenga, Koada-Yarc\u00e9, Koassanga, Kolgondiess\u00e9, Koulgandogo, Koulgando-Peulh, Ladwenda, Laongo-Yanga, Matt\u00e9, Moutti, Moyargo, Nabitenga, Nakamtenga I, Nakamtenga II, Namassa, Napamboubou-Saalin, Ouagatenga, Oubri-Yaoghin, Pilaga-Peulh, Rassempoughin, Sawana, Songp\u00e9lc\u00e9, Tamassa, Tambogo-Peulh, Tamissi, Tampougtenga, Tanghin-Gombogo, Tanghin-Goudry, Tanpoko-Peulh, Taonsgo, Tibin e Ziga.\nMuseo di Laongo.\nNella citt\u00e0 di Ziniar\u00e9 c'\u00e8 un museo \"a cielo aperto\" di sculture su pietra. A 30\u00a0km da Ouagadougou, prendendo la strada per Kaya in direzione orientale, si arriva al villaggio di Ziniar\u00e9 dove si trova il sito di \u201cLaongo\u201d; nato nel 1989 su iniziativa di un artista Burkinab\u00e9, Sidiki Ki, che riun\u00ec una ventina di artisti africani per scolpire nella roccia granitica che affiora da quelle parti, delle opere veramente uniche; il risultato \u00e8 sorprendente, in una zona completamente desolata si vedono affiorare queste rocce che prendono le forme pi\u00f9 strane: un uccello, una piramide, la testa di una persona che si intravede fra le crepe di una roccia, ecc. Da allora altri artisti vengono in questo posto per dare libero sfogo alla loro immaginazione. Questo sito fa parte del patrimonio culturale Burkinab\u00e9.\nhttp://www.fotogiulianelli.it/burkina/burkina_2/parco_delle_sculture.htm"}
{"id": "2539406", "revid": "287204", "url": "https://it.wikipedia.org/wiki?curid=2539406", "title": "Uyuni", "text": "Uyuni \u00e8 un comune (\"municipio\" in spagnolo) della Bolivia nella provincia di Antonio Quijarro (dipartimento di Potos\u00ed) con 18.515 abitanti (dato 2010).\nGeografia e storia.\nNel 1886 la prima ferrovia del Paese passava di qui: il primo treno transit\u00f2 circa tre anni dopo. Venne fondata come avamposto commerciale l'11 luglio 1889 sotto la presidenza di Aniceto Arce. Il municipio \u00e8 diviso in 8 distretti: 4 urbani e 4 rurali.\nNell'area sono presenti alcune coltivazioni agricole, ma di ridotta entit\u00e0, a causa della scarsit\u00e0 di acqua. Nella citt\u00e0 \u00e8 presente un esteso mercato all'aperto. Il problema della disponibilit\u00e0 di acqua non interessa soltanto l'agricoltura: circa l'80% della popolazione non dispone di un servizio di acqua potabile.\n\u00c8 famosa per il deserto di sale a cui d\u00e0 il nome (\"salar de Uyuni\"). Si tratta della salina pi\u00f9 grande (12.000 km2) e pi\u00f9 in alto (3.700 m) del mondo. Il sale qui estratto e lavorato serve a soddisfare il fabbisogno interno della Bolivia. Ora il turismo ha un peso notevole nell'economia locale in quanto la citt\u00e0 costituisce il punto di partenza per le escursioni al \"salar\".\nUyuni \u00e8 anche un importante snodo ferroviario e si trova all'incorocio di importanti linee: per La Paz (via Oruro), per Calama (Cile), per Potos\u00ed, e per Villaz\u00f3n (sul confine argentino).\nCantoni.\nIl comune \u00e8 suddiviso in 5 cantoni."}
{"id": "2539409", "revid": "941725", "url": "https://it.wikipedia.org/wiki?curid=2539409", "title": "Biblioteca nazionale austriaca", "text": "La Biblioteca Nazionale Austriaca (in tedesco: \u00d6sterreichische Nationalbibliothek, \u00d6NB) \u00e8 la biblioteca nazionale della Repubblica d'Austria. Fondata a met\u00e0 del XV secolo dagli Asburgo come biblioteca di Corte (\"Hofbibliothek\"), si chiam\u00f2 \"Biblioteca imperiale di Vienna\" fino al 1920. Ha sede nell'Hofburg, ma alcune raccolte sono conservate a palazzo Mollard-Clary.\nArchitettura.\nL'edificio odierno venne eretto in stile barocco su progetto di Johann Bernhard Fischer von Erlach dal figlio Joseph Emanuel, tra il 1723 e il 1737. \nPresenta un'imponente facciata a tre ordini di grandi finestre impostata sul padiglione centrale sormontato dal gruppo scultoreo di \"Minerva sulla quadriga\". \nAll'interno lo scalone d'onore barocco conduce alla grandiosa \"Prunksaal\", la \"Sala Magnifica\", fatta erigere dall'imperatore Carlo VI d'Asburgo. Con i suoi 78 metri di lunghezza attraversa tutto l'edificio con una cupola centrale magnificamente affrescata da Daniel Gran nel 1730; \u00e8 rivestita da scaffalature in legno e vi si trovano statue di personaggi della storia austriaca e membri del casato degli Asburgo.\nStoria.\nCon 7,4 milioni di pezzi (fra cui 3,8 milioni di libri) \u00e8 la pi\u00f9 ricca biblioteca austriaca. Ha diritto al deposito legale e svolge l'attivit\u00e0 di controllo bibliografico. Possiede anche importanti raccolte di incunaboli, carte geografiche e globi, papiri, lingue artificiali, partiture musicali e immagini.\nLa collezione di testi \u00e8 riconducibile a diverse collezioni che vennero acquisite nel tempo, viene considerata originaria la collezione di testi degli Asburgo, risalente al XIV secolo. Questi erano custoditi in luoghi diversi, soprattutto nelle residenze di Vienna, Wiener Neustadt e Innsbruck e comprendevano manoscritti boemi, francese e italiani in diverse lingue, in parte miniati. Non esiste un anno preciso di inizio della raccolta, si assume come data d'inizio il 1368, a quell'anno \u00e8 riconducibile il primo passaggio di propriet\u00e0 di un testo, si tratta di un Evangeliario del miniatore boemo Giovanni da Troppau acquistato in quell'anno da Alberto III d'Asburgo. \nFra le tante opere esposte, il \"Breviarium cum Calendarium ad usum Ordinis San Agustini,\" codice membranaceo che suor Maria Ormani scrisse nel 1453, arricchito con cinquantacinque busti di santi e scene variegate nei capilettera, esemplare noto per la sua eccezionalit\u00e0, sia per la pregevole fattura, che per il fatto che Maria ha dipinto il suo ritratto con la firma e la data.\nDal 1992 la biblioteca \u00e8 sede di Ariadne, un centro di documentazione specializzato nella storia dei movimenti femminili e degli studi di genere, con particolare riferimento all\u2019area austriaca."}
{"id": "2539411", "revid": "256896", "url": "https://it.wikipedia.org/wiki?curid=2539411", "title": "Biblioteca imperiale di Vienna", "text": ""}
{"id": "2539412", "revid": "256896", "url": "https://it.wikipedia.org/wiki?curid=2539412", "title": "Biblioteca Imperiale di Vienna", "text": ""}
{"id": "2539414", "revid": "287204", "url": "https://it.wikipedia.org/wiki?curid=2539414", "title": "Comitati Olimpici Europei", "text": "L'associazione dei Comitati Olimpici Europei o COE \u00e8 l'organismo internazionale che riunisce i 50 comitati olimpici nazionali d'Europa che sono riconosciuti dal Comitato Olimpico Internazionale (CIO). La sede \u00e8 a Roma. Dal 2021 il presidente \u00e8 Spyros Capralos.\nStoria.\nL'impulso a formare un'organizzazione di Comitati nazionali olimpici proviene da un'idea che Giulio Onesti, assieme a Raoul Mollet e Raymond Gafner, espose durante un incontro del CIO tenutosi nel 1967 a Teheran; essa venne immediatamente attuata con la costituzione dell'Associazione dei Comitati Nazionali Olimpici.\nLa creazione di una prima associazione continentale dei Comitati Nazionali segu\u00ec a ruota, concretizzandosi durante un'assemblea a livello europeo tenuta a Versailles nel 1969; fu per\u00f2 solo a Lisbona, nel 1975, che l'Associazione si dot\u00f2 di un proprio statuto ed assunse la sua prima denominazione ufficiale, quella di \"Associazione dei Comitati Nazionali Olimpici Europei\" (\"ACNOE\").\nNel corso degli anni ottanta i compiti e le funzioni dell\"'ACNOE\" si estesero sempre pi\u00f9, anche a materie riguardanti l'attualit\u00e0 e l'organizzazione delle future edizioni dei giochi; fu in questo periodo che i Comitati Organizzatori divennero ospiti permanenti alle riunioni. Nel 1989, Jacques Rogge venne eletto alla presidenza e Mario Pescante gli fu affiancato alla segreteria; sotto la loro guida le attivit\u00e0 dell'associazione vissero un periodo di ulteriore espansione e venne aperta la sede permanente di Roma.\nAll'inizio degli anni novanta, a causa degli stravolgimenti politici verificatisi in Europa in seguito alla caduta del muro di Berlino, si formarono ben quindici nuovi Comitati Nazionali, che in poco tempo furono accolti nell'Associazione, facendola passare a quarantotto componenti. Nel 1995 l\"AENOC\" cambi\u00f2 definitivamente nome in Comitati Olimpici Europei (COE) e stabil\u00ec un'altra sede di rappresentanza a Losanna, nelle vicinanze della sede del CIO, mentre la sede operativa fu mantenuta in Italia.\nL'8 dicembre 2012 a Roma viene annunciata la decisione di dar vita ai Giochi europei, manifestazione multisportiva continentale a cadenza quadriennale, a partire dall'edizione del 2015 che fu ospitata a Baku.\nIl 24-25 Novembre 2017, durante la 46\u00aa Assemblea Generale tenutasi a Zagabria, Janez Kocijancic viene eletto Presidente.\nSede e Scopi.\nLa sede operativa del COE si trova a Roma - in piazza Lauro De Bosis, nei pressi della sede del CONI - ed i suoi principali obiettivi sono quelli di provvedere alla promozione e diffusione dei princ\u00ecpi olimpici nel vecchio continente, ad azioni di solidariet\u00e0 olimpica nei confronti dei comitati nazionali meno sviluppati e di pi\u00f9 recente costituzione, ai rapporti con le altre organizzazioni sportive e con quelle non sportive politiche ed istituzionali, agli accordi bilaterali con le altre associazioni olimpiche continentali, alla preparazione delle future edizioni dei Giochi olimpici ed alla commercializzazione dei prodotti ad essi legati.\nStruttura.\nL'associazione \u00e8 governata da un Presidente, coadiuvato da un Segretario Generale e due Vicepresidenti; ad essi si affiancano l'Assemblea Generale (che si riunisce ogni anno), un Comitato Esecutivo (che viene convocato almeno quattro volte l'anno), numerosi comitati tecnici, commissioni e gruppi di lavoro. I Comitati organizzatori delle future Olimpiadi partecipano come ospiti alle riunioni del COE.\nComitati affiliati.\nNella seguente tabella sono riportati i comitati che fanno dell'associazione con l'anno della fondazione e l'anno di riconoscimento ufficiale da parte del CIO, nel caso in cui non corrisponda con il primo."}
{"id": "2539416", "revid": "109959145", "url": "https://it.wikipedia.org/wiki?curid=2539416", "title": "Lago del Brennero", "text": "Il lago del Brennero (\"Brennersee\" in tedesco) \u00e8 un piccolo lago che si trova poco dopo il Passo del Brennero a 1,15\u00a0km dal confine tra Italia e Austria nella Wipptal nel Tirolo in Austria. \u00c8 compreso nel territorio del comune di Gries am Brenner.\nNel lago sono presenti carpe e trote.\nIl lago si trova a 1.310 metri d'altezza ed \u00e8 esteso circa 19 ettari.\nNei pressi del lago passano la strada B 182 e l'autostrada A 13."}
{"id": "2539420", "revid": "287204", "url": "https://it.wikipedia.org/wiki?curid=2539420", "title": "Orazio Mariani", "text": "Biografia.\nVelocista italiano, si aggiudic\u00f2 insieme a Gianni Caldana, Elio Ragni e Tullio Gonnelli l'argento ai Giochi olimpici di Berlino 1936 nella staffetta 4\u00d7100 m e due anni pi\u00f9 tardi lo stesso metallo nei 100 m agli Europei del 1938."}
{"id": "2539427", "revid": "331134", "url": "https://it.wikipedia.org/wiki?curid=2539427", "title": "Cyanoramphus saisetti", "text": ""}
{"id": "2539434", "revid": "92723", "url": "https://it.wikipedia.org/wiki?curid=2539434", "title": "Cifrario ADFGVX", "text": "Il cifrario ADFGVX, o Cifra Campale Germanica, era un sistema crittografico utilizzato dall'esercito tedesco verso la fine della Prima guerra mondiale. Inventato dal tenente Fritz Nebel (1891\u20131977) nel 1918, l'ADFGVX, che era l'evoluzione di un precedente cifrario denominato ADFGX, era un cifrario a trasposizione con frazionamento che combinava una versione modificata della scacchiera di Polibio con una trasposizione colonnare singola.\nIl cifrario prese il nome dalle 6 lettere che potevano comparire nel testo cifrato: A, D, F, G, V, X. Furono scelte queste lettere perch\u00e9 la loro trasposizione in codice Morse d\u00e0 luogo a sequenze completamente differenti le une dalle altre, riducendo quindi la possibilit\u00e0 di errore umano durante la trasmissione dei messaggi cifrati via telegrafo.\nIl cifrario ADFGX.\nNella primavera del 1918 le truppe tedesche stavano pianificando una serie di attacchi in forze per sfondare le linee nemiche (\"Offensive di primavera\") e dirigersi verso Parigi. Per rendere sicura la trasmissione dei piani di attacco alle truppe fu deciso di cifrare le comunicazioni mediante l'uso di un cifrario inventato dal colonnello Nebel denominato ADFGX, dalle uniche lettere che apparivano nel testo cifrato (in alcune versioni venivano usate le lettere \"ADFMX\"); tale cifrario derivava da un precedente schema crittografico noto come GEDEFU 18 (\"GEheimschrift DEr FUnker 18\", o \"cifrario dei radiotelegrafisti 18\"). Le lettere del testo cifrato venivano selezionate da una scacchiera di dimensioni 5x5 (quindi con 25 possibili combinazioni) con l'unica differenza rispetto agli altri cifrari a trasposizione che per gli indici delle righe e delle colonne non erano usati numeri ma lettere (A, D, F, G e X, appunto).\nLa composizione iniziale della scacchiera avveniva mediante l'inserimento di un alfabeto mescolato in una scacchiera di Polibio di dimensioni 5x5, come nell'esempio sottostante:\nEssendo le possibili combinazioni solo 25, le 26 lettere dell'alfabeto non rientravano nello schema per cui fu scelto di cifrare le lettere \"I\" e \"J\" con lo stesso simbolo. La disposizione delle lettere nella scacchiera era data da una chiave che cambiava quotidianamente.\nEsempio di cifratura con l'ADFGX.\nPoniamo il caso che il messaggio da spedire sia \"ATTACK AT ONCE\". Utilizzando la scacchiera precedentemente vista, il messaggio \u00e8 convertito nella seguente forma frazionata:\n A T T A C K A T O N C E\n AF AD AD AF GF DX AF AD DF FX GF XF\nIl risultato \u00e8 poi oggetto di un'operazione molto simile a quella della trasposizione colonnare: lo si scrive in righe utilizzando una chiave di trasposizione. Nell'esempio qui sotto la chiave \u00e8 \"CARGO\":\n C A R G O\n _________\n A F A D A\n D A F G F\n D X A F A\n D D F F X\n G F X F \nAdesso le lettere della chiave vengono ordinate alfabeticamente, e con esse le relative colonne sottostanti. Quindi, da CARGO si passa a ACGOR, ottenendo la seguente nuova disposizione delle colonne:\n A C G O R\n _________\n F A D A A\n A D G F F\n X D F A A\n D D F X F\n F G F X\nA questo punto viene estratto il messaggio cifrato finale dallo schema colonna per colonna secondo l'ordine alfabetico della chiave:\n FAXDF ADDDG DGFFF AFAXA FAFX\nLe chiavi di trasposizione usate all'epoca erano lunghe una dozzina di caratteri ed erano cambiate, come le chiavi di frazionamento, ogni giorno.\nIl cifrario ADFGVX.\nIl cifrario ADFGX inizi\u00f2 ad essere utilizzato a partire dal 5 marzo 1918, ma gi\u00e0 a giugno lo schema fu rivisto con l'aggiunta di una lettera negli indici, la V, cos\u00ec da portare la dimensione della scacchiera a 6x6 per un totale di 36 possibili combinazioni: in questo modo era possibile cifrare l'intero alfabeto di 26 lettere pi\u00f9 le 10 cifre numeriche. Il nuovo cifrario fu denominato ADFGVX.\nQuella seguente \u00e8 una scacchiera completa dell'ADFGVX completa dei corrispondenti codici Morse delle lettere del cifrario:\nCrittanalisi.\nIl cifrario ADFGX fu crittanalizzato dal luogotenente francese Georges Painvin nell'aprile del 1918 utilizzando un metodo basato sulla ricerca delle ripetizioni delle coppie di simboli.\nIl problema nel violare questo cifrario era legato al fatto che le occorrenze delle lettere nel messaggio originale non potevano essere identificate semplicemente osservando la loro frequenza senza conoscere la relativa posizione in cui le due parti del codice erano situate. Tuttavia il numero di combinazioni possibili non era molto elevato, e questo si aveva anche quando la chiave era abbastanza lunga, per cui era possibile identificare le frequenze caratteristiche, se il messaggio era discretamente lungo, semplicemente esplorando le coppie di simboli di tutti gli intervalli possibili: da ci\u00f2 si deduceva la lunghezza della chiave e, conseguentemente, la larghezza della scacchiera.\nA questo punto, ottenute le frequenze di ciascuna coppia, si potevano dedurre le prime lettere a partire dalle pi\u00f9 frequenti nella lingua in cui il messaggio era scritto e ricavando quelle meno frequenti semplicemente facendo una ricerca in un dizionario. La scacchiera conteneva relativamente pochi simboli (26 lettere e 10 cifre) per cui era possibile terminarne il riempimento abbastanza facilmente.\nAnche il cifrario ADFGVX fu crittanalizzato da Painvin, che riusc\u00ec nell'impresa il 2 giugno 1918.\nI presunti meriti storici di Painvin.\nNonostante alcuni studiosi come Sophie de Lastours e David Kahn considerino i lavori di Painvin di grande aiuto per l'Alto Comando francese nell'ottenere informazioni vitali per respingere le incursioni del generale Ludendorff nelle Offensive di primavera, altri ritengono che le informazioni scoperte non furono cos\u00ec importanti come sembra. Nel 2002 Hilmar-Detlef Br\u00fcckner ha pubblicato sul \"Journal of Intelligence History\" la seguente analisi circa le considerazioni che de Lastours esprimeva nei suoi lavori:\n\"Purtroppo Sophie de Lastours segue la visione tradizionalista francese secondo la quale la decifratura del cifrario tedesco ADFGVX da parte di Painvin agli inizi del mese di giugno 1918 fu decisiva per la vittoria delle Forze Alleate nella Prima Guerra Mondiale dato che dette indicazioni temporali sull'imminente offensiva tedesca atta principalmente a raggiungere Parigi ma anche ad infliggere una sonora sconfitta agli Alleati. Tuttavia \u00e8 storicamente noto che l'attacco tedesco dell'11 giugno (noto come \"offensiva Gneisenau\") era stato architettato per indurre l'Alto Comando francese a richiamare truppe dalle aree pi\u00f9 a nord, dove i Tedeschi intendevano attaccare in un secondo momento.Per ottenere questo risultato doveva essere ingigantita tutta l'operazione: ci\u00f2 fu fatto dall'Alto Comando tedesco diffondendo false notizie circa l'intento di questo attacco, di volere arrivare cio\u00e8 a Parigi ed oltre. La disinformazione si rivel\u00f2 efficace... e apparentemente ancora oggi dimostra di esserlo. Ma l'offensiva tedesca non riusc\u00ec a sfondare le linee nemiche solo perch\u00e9 la Francia aveva un sufficiente numero di uomini tale da fermare l'assalto e non fu necessario, perci\u00f2, far arrivare nuovi rinforzi.Inoltre, si tende in genere a trascurare il fatto che la versione base del cifrario ADFGVX sia stata creata proprio per le Offensive di primavera che la Germania condusse nel 1918, mirate a sferrare il colpo finale alle Forze Alleate. Il cifrario ADFGX doveva infatti proteggere le comunicazioni tedesche contro i crittanalisti Alleati durante l'assalto e ci\u00f2 si \u00e8 effettivamente verificato. I telegrammi cifrati con l'ADFGX apparvero per la prima volta il 5 marzo, gli attacchi tedeschi iniziarono il 21 marzo. Quando Painvin present\u00f2 la prima decifratura del codice, il 5 aprile, la prima offensiva tedesca si era ormai esaurita.\""}
{"id": "2539437", "revid": "256896", "url": "https://it.wikipedia.org/wiki?curid=2539437", "title": "\u00d6sterreichische Nationalbibliothek", "text": ""}
{"id": "2539438", "revid": "326822", "url": "https://it.wikipedia.org/wiki?curid=2539438", "title": "Chitelascia Saccascia", "text": ""}
{"id": "2539441", "revid": "311247", "url": "https://it.wikipedia.org/wiki?curid=2539441", "title": "Stormo (unit\u00e0 militare)", "text": "Lo stormo \u00e8 un'unit\u00e0 aerea di un'aeronautica militare basata su un aeroporto e, di conseguenza, \u00e8 la suddivisione principale dell'organizzazione operativa periferica di tale forza armata.\nDi regola articolata in gruppi di volo, comprende in s\u00e9 tutte le unit\u00e0 logistiche di supporto necessarie per le operazioni di una base aerea. \u00c8 comandata da un colonnello pilota od un grado equivalente.\nDal punto di vista dell'organica, lo stormo viene equiparato al reggimento per le forze di terra.\nNell'Aeronautica italiana uno Stormo \u00e8 normalmente costituito da:\nLo Stato Maggiore dell'Aeronautica pu\u00f2 decidere di dare l'appellativo di \"stormo\" anche a Enti ed elementi di organizzazione con reparti da combattimento (come i Fucilieri dell'Aria), che tuttavia non dispongono di vettori aerei n\u00e9 pilotati n\u00e9 teleguidati, oppure a reparti la cui principale attivit\u00e0 \u00e8 rivolta al supporto operativo in operazioni reali, come ad esempio il 16\u00ba Stormo \"Protezione delle Forze\" o il 17\u00ba Stormo incursori.\nNel mondo.\nIl termine \"wing\" usato dalla Royal Air Force e molto nel Commonwealth, per l'Aeronautica tedesca \"Geschwader\", per quella francese \"escadre\". Nella Canadian Forces Air Command il termine corrispondente \u00e8 \"wing\" in inglese ed \"escadre\" in francese.\nNell'Aeronautica degli Stati Uniti d'America e nel Corpo dei Marines il termine corrispondente \u00e8 \"Group\", mentre \"Wing\" corrisponde alla brigata aerea dell'Aeronautica Militare Italiana, mentre nella US Navy \"Wing\" \u00e8 omologo del \"Group\" dell'USAF e del Corpo dei Marines.\nNell'Aeronautica militare cilena la stormo \u00e8 invece equivalente alla squadriglia dell'Aeronautica Militare Italiana, mentre la squadriglia al gruppo di volo dell'Aeronautica Militare Italiana e allo \"squadron\" dell'USAF e della Royal Air Force. "}
{"id": "2539446", "revid": "1983214", "url": "https://it.wikipedia.org/wiki?curid=2539446", "title": "Malla", "text": ""}
{"id": "2539449", "revid": "1305772", "url": "https://it.wikipedia.org/wiki?curid=2539449", "title": "Vento di ponente", "text": ""}
{"id": "2539451", "revid": "1048993", "url": "https://it.wikipedia.org/wiki?curid=2539451", "title": "Antonia Bird", "text": "Biografia.\nNel 1995 ebbe una nomination al BAFTA al miglior film per \"Il prete\", e per lo stesso film vinse un \"Teddy Award\" al Festival di Berlino 1995. Mor\u00ec nel 2013 all'et\u00e0 di 62 anni a seguito di un tumore della tiroide ."}
{"id": "2539452", "revid": "256896", "url": "https://it.wikipedia.org/wiki?curid=2539452", "title": "\u00d6NB", "text": ""}
{"id": "2539455", "revid": "2117580", "url": "https://it.wikipedia.org/wiki?curid=2539455", "title": "Regresso", "text": "Regresso, dal latino \"regredior\", nel significato di andare/ritornare ad una posizione precedente.\nAmbito giuridico.\nNel linguaggio giuridico indica la possibilit\u00e0 del condebitore, di colui cio\u00e8 che insieme ad altri \u00e8 ugualmente responsabile e per l'intero di uno stesso adempimento nei confronti del medesimo creditore, di richiedere agli altri soggetti tenuti ad adempiere la rifusione di quanto pagato o adempiuto ed \u00e8 strettamente connesso alla correlata azione giudiziale (azione di regresso).\nPresupposto dell'azione di regresso \u00e8 un credito (o adempimento di altra natura) vantato nei confronti di pi\u00f9 debitori solidalmente responsabili per l'intero nei confronti del medesimo soggetto. Il creditore in questo caso pu\u00f2 rivolgere e soddisfare la propria pretesa anche nei confronti di uno solo, ovviamente il pi\u00f9 solvibile, il quale \u00e8 comunque tenuto ad adempiere per l'intero.\nA sua volta il debitore che ha pagato si pone nei confronti degli altri debitori a lui solidali come il nuovo creditore della medesima prestazione, detratta la sua quota parte."}
{"id": "2539458", "revid": "767487", "url": "https://it.wikipedia.org/wiki?curid=2539458", "title": "Il prete", "text": "Il prete (\"Priest\") \u00e8 un film del 1994 diretto da Antonia Bird.\nTrama.\nIl giovane sacerdote Padre Greg Pilkington, viene trasferito presso la parrocchia di St. Mary, nel centro della citt\u00e0 di Liverpool. Quasi subito scopre la relazione tra il maturo Padre Matthew Thomas e la giovane governante della canonica Maria Kerrigan. Padre Thomas \u00e8 un forte sostenitore della sinistra e della Teologia della Liberazione, che lo porta a continui scontri e litigi con il vescovo, che tuttavia apprezza le sue capacit\u00e0.\nMentre credenze, conservatorismo e religiose tradizioni personali del giovane protagonista sono oggetto di disprezzo da parte del sacerdote pi\u00f9 anziano, anche per il suo voto di celibato, lui lotta con i propri impulsi omosessuali, soprattutto dopo l'incontro in un locale gay con un ragazzo, Graham, con cui avr\u00e0 un rapporto sessuale.\nNel frattempo, la studentessa Lisa Unsworth ha confidato a Padre Greg di subire violenze sessuali da suo padre, che conferma la storia della figlia. Entrambi hanno rivelato il loro segreto in confessionale, cos\u00ec padre Greg, per onorare la santit\u00e0 dei Sacramenti, \u00e8 costretto a non dire niente a nessuno. Tuttavia, cerca di mettere in guardia la madre di Lisa, affinch\u00e9 la figlia resti sempre sotto stretta sorveglianza, ma la donna ingenuamente crede che sua figlia si trovi al sicuro anche mentre resta sola col marito.\nQuando per\u00f2 la signora Unsworth scopre in flagrante il marito che violenta la figlia e si rende conto che il sacerdote sapeva tutto, si scaglia contro di lui, augurandogli di finire all'Inferno. A questo tormento si aggiunge anche l'arresto di Greg per aver fatto sesso con Graham in una macchina parcheggiata. Quando si dichiara colpevole di carica, la storia \u00e8 in evidenza sulla prima pagina del giornale locale e padre Greg, incapace di affrontare i suoi parrocchiani, si trasferisce in una parrocchia remota guidata da un prete che disapprova ci\u00f2 che \u00e8 successo al giovane sacerdote e che gli suggerisce di trovare la sua strada altrove, ma Padre Greg dichiara che non potrebbe fare altro nella vita.\nCos\u00ec Padre Matthew lo convince a tornare a St. Mary, e i due presiedono insieme una Messa, che per\u00f2 viene interrotta dalle forti proteste di coloro che si oppongono alla presenza di Padre Greg sull'altare. Cos\u00ec Padre Matthew gli chiede di lasciare la cappella. I due sacerdoti poi iniziano a distribuire l'Eucaristia, ma i restanti fedeli ignorano Padre Greg e si mettono tutti in fila per ricevere la comunione da Padre Matthew. Ma all'improvviso si alza dal suo posto Lisa, che si avvicina a padre Greg e dopo aver preso la comunione da lui, tra le lacrime, abbraccia il prete profondamente, segno che lo ha perdonato."}
{"id": "2539463", "revid": "40552", "url": "https://it.wikipedia.org/wiki?curid=2539463", "title": "Repubblica Socialista Sovietica di Moldavia", "text": ""}
{"id": "2539464", "revid": "729019", "url": "https://it.wikipedia.org/wiki?curid=2539464", "title": "New Democrat Coalition", "text": "La New Democrat Coalition \u00e8 un'associazione presente all'interno del Congresso degli Stati Uniti d'America formata dal Partito Democratico che si descrive come moderata.\nNascita.\nLa \"New Democrat Coalition\" \u00e8 stata fondata nel 1971 da Cal Dooley (California), Jim Moran (Virginia) and Timothy J. Roemer (Indiana) affiliati alla Democratic Leadership Council, i quali membri, incluso il Presidente Bill Clinton.\nMembri.\nEx-membri.\nQuesta lista contiene i membri della NDC che hanno lasciato il Congresso:\nMembri disaffiliati.\nQuesta lista contiene i membri della NDC che pur rimanendo al Congresso, hanno abbandonato la NDC:"}
{"id": "2539468", "revid": "1318658", "url": "https://it.wikipedia.org/wiki?curid=2539468", "title": "Michel Altieri", "text": "Biografia.\nNato a Bari, ma cresciuto tra Milano e New York, da padre italiano e da madre francese, Altieri viene scoperto da Luciano Pavarotti , si forma come attore e cantante tra l'Italia e gli Stati Uniti d'America ed . Incomincia a calcare le scene da bambino, prendendo parte a concorsi per giovani attori, parallelamente agli studi in Lettere, studia recitazione e canto a New York con Anna Strasberg (la moglie di Lee Strasberg, il fondatore dell'Actor's Studio) e Dennis Hopper e si diploma presso la \"International Theatre School\" del drammaturgo giapponese Kuniaki Ida e a Milano presso il \"Centro Teatro Attivo\". \u00c8 anche allievo di Narcisa Bonati del Piccolo Teatro di Milano, di Luca Jurman, Emiliana Perina ed il Maestro Mario Ciervo del Teatro San Carlo di Napoli.\nNel 2000 Luciano Pavarotti lo sceglie personalmente come protagonista della versione italiana dell'opera rock \"Rent\", prodotta da Nicoletta Mantovani, e per la regia originale di Broadway di Michael Greif. Altieri \u00e8 il primo performer bianco al mondo a interpretare il ruolo di \"Tom Collins\".\nSuccessivamente, per tre edizioni consecutive, interpreta Renzo Tramaglino ne \"I promessi sposi\" ed \u00e8 \"Dorian Gray\", per quattro edizioni, ne \"Il ritratto di Dorian Gray\", musical entrambi scritti da Tato Russo. Vince, come migliore attore, i premi \"Sandro Massimini\", l\"'Italian Musical Theatre Award\" e il \"Rome Europe Award\". Maurizio Porro del Corriere della Sera lo definisce \"una versione adulta del Tadzio di Morte a Venezia\".\nSi afferma inoltre come attore di prosa, nei panni di \"Rocco\" in \"Rocco e i suoi fratelli\", diretto da Antonio Syxty, di \"Cristiano\" nel \"Cyrano de Bergerac\", diretto da Corrado d'Elia, e di \"Alberto\" in \"Due dozzine di rose scarlatte\" di Livio Galassi.\nNel 2007, Dario Argento lo sceglie come protagonista del remake di \"Profondo rosso\" in versione musical, scritto da Claudio Simonetti. Per il cinema \u00e8 protagonista, nel ruolo di \"Fabio Di Celmo\", della pellicola \"La sottile linea della verit\u00e0\", presentata al \"Festival di Berlino\" del 2008 e nella quale partecipa Fidel Castro nei panni di se stesso. Per questa interpretazione riceve, in Campidoglio, il premio \"attore rivelazione\". Nel 2009 viene scelto dal premio Oscar Alan Menken come protagonista originale del musical Disney \"La bella e la bestia\", per la regia di Glenn Casale, prodotto dalla Stage Entertainment. Nel novembre 2009, alla presenza di Rossella Falk, viene premiato dalla Associazione Amici della Lirica di Milano per il successo della sua interpretazione de La Bestia. Il 30 maggio 2010, dopo 8 mesi in scena nello stesso teatro, \"La Bella e la Bestia\" raggiunge la cifra storica di 300.000 spettatori, e Altieri lascia il ruolo de La Bestia, dichiarandosi soddisfatto dei risultati ottenuti.\nNell'estate 2010 si trasferisce definitivamente a New York e viene lanciato nel mercato americano dal \"casting director\" Barry Moss che lo propone per il ruolo di Dracula di Bram Stoker nell'attesissima produzione al Little Shubert Theatre sulla 42\u00aa strada. Altieri ottiene la parte scelto dal regista scrittore Paul Alexander ad affiancare la leggenda di Broadway George Hearn (Van Halsing) e l'attrice di Hollywood Thora Birch (Lucy). Lo spettacolo debutta il 14 dicembre, e segna il primo caso di un attore italiano sui palchi di New york in lingua inglese. Nel giugno 2011, sempre a New York, interpreta Mammothland nel musical The Water Dream, Pre-Broadway tryout scritto da Shawn Cody, al fianco di Anthony Rapp, interprete originale di Rent sia nella versione tealtrale di Broadway che in quella cinematografica. Gira a Boston il film \"Spiral\" diretto da David Amrose e scritto da John Buffalo Mailer, dove interpreta uno dei co-protagonisti, Sanky.\nNel giugno 2012 viene scelto come protagonista di \"The Beautiful Beautiful Sea Next Door\" di Annah Feinberg, nel ruolo di Poseidon. Lo show, in scena al Gloria Maddox Theatre di New York per la regia di Barbara Harrison,vede tra gli interpreti Yasha Jackson (Law &amp; Order), Nick Lehane e Aaron Berk (Hedwing and the Angry Inch). Nella stagione teatrale 2012-2013 Altieri torna per un limitato periodo in Italia e sar\u00e0 protagonista del musical W Zorro, di Stefano D'Orazio, musiche Roby Facchinetti, regia Fabrizio Angelini (in collaborazione con Gianfranco Vergoni).\nNel 2014-2015 Michel interpreta nuovamente il ruolo de \"la Bestia\" oltre a Tony Manero in \"The Best of Musical\", concert show ideato e diretto da Chiara Noschese, mentre nel 2016 \u00e8 Oberon in Midsummer Night's Circus per la regia di Marco Bellocchio. Nel 2017 entra nel cast dello spettacolo \"Cyrano de Bergerac\" di Edmond Rostand, per la regia di Corrado d'Elia, vestendo i panni di Cristiano, nelle stagioni 2017/18/19 interpreta \"C.C.\" nel musical \"Flashdance\", per la regia di Chiara Noschese. Nel 2020 \u00e8 Collins nella reunion del cast originale del musical \"Rent\", diretto da Fabrizio Angelini.\nVita privata.\n\u00c8 stato sposato sette anni con l'attrice americana Jessica Polsky da cui ha divorziato nel febbraio 2013. , nel gennaio 2016 diventa cittadino statunitense."}
{"id": "2539478", "revid": "1226", "url": "https://it.wikipedia.org/wiki?curid=2539478", "title": "Misteri orfici", "text": ""}
{"id": "2539480", "revid": "392684", "url": "https://it.wikipedia.org/wiki?curid=2539480", "title": "Ricorda Maggie Rose", "text": "Ricorda Maggie Rose (\"Along came a spider\") \u00e8 un thriller dello scrittore statunitenseJames Patterson pubblicato nel 1993. \u00c8 il primo capitolo della serie sul detective/psicologo \"Alex Cross\". Dal romanzo \u00e8 stato tratto nel 2001 il film \"Nella morsa del ragno\", diretto da Lee Tamahori e interpretato da Morgan Freeman, nei panni di \"Alex Cross\", e Monica Potter, in quelli della detective \"Jezzie Flanagan\".\nTrama.\nIn una scuola di Washington per persone facoltose vengono rapiti due bambini, Maggie Rose e Michael Goldberg. Si scopre subito che il rapitore \u00e8 l'insegnante di matematica della scuola, Gary Soneji. Questo rapimento getta nello sconforto i servizi segreti perch\u00e9 due agenti erano stati affidati ai due bambini rapiti, visto che il padre di uno dei due aveva ricevuto delle minacce da dei narcotrafficanti. Soneji, che aveva come scopo quello di diventare importante, porta i due bambini in campagna. Visto che \u00e8 una persona molto intelligente ha architettato tutto nei minimi dettagli; somministra dell'anestetico alle vittime e poi le rinchiude sottoterra in attesa di chiedere il riscatto. Purtroppo uno dei due muore e viene trovato in un fiume poco tempo dopo.\nNel frattempo Alex Cross, detective della squadra omicidi e psicologo, viene trasferito dai casi di cui si stava occupando, degli omicidi di alcuni neri delle periferie della citt\u00e0, a questo caso pi\u00f9 importante su espressa richiesta del sindaco. In compagnia del fidato amico d'infanzia Sampson inizia le indagini ma viene ostacolato dal proprio capo, Pittman, con cui non ha proprio un buon rapporto.\nPoco tempo dopo viene chiesto un riscatto alla famiglia della bambina, dieci milioni, e cos\u00ec polizia e FBI si mettono subito in moto per pagare. Qui Cross conosce un'attraente collega, Jezzie Flangan, con la quale inizia una storia, la prima dopo la morte di sua moglie Maria tre anni prima. Quando arrivano le disposizioni per pagare il riscatto nel biglietto viene chiesto espressamente che a consegnarlo debba essere Cross. Cos\u00ec tutti si recano nel luogo prestabilito, Disneyland in Florida, dove per\u00f2 il ricattatore cambia le carte in tavola e decide di cambiare il luogo del pagamento. Intima a Cross di seguirlo e lo conduce ad un aereo, che proprio il ricattatore guida fino ad un'isola. Qui aspettano un paio d'ore e poi tornano indietro, per creare confusione. Il ricattatore (che secondo Cross \u00e8 un intermediario) una volta arrivati prende il riscatto e scappa ma Cross rompe il sedile a cui era stato ammanettato ma, proprio quando riesce a fermarlo, una seconda persona gli d\u00e0 una botta in testa e cos\u00ec sviene.\nDopo questo fallimento, che viene addossato interamente a Cross, il caso viene tolto al detective, che viene assegnato nuovamente ai delitti dei quartieri popolari. In uno di questi viene trovata, come se fosse lasciata appositamente dall'assassino, una scarpa di Maggie. Le dinamiche di questo omicidio sono per\u00f2 uguali a quelle dei neri descritte all'inizio del romanzo e cos\u00ec Cross riesce a capire che \u00e8 stato proprio Soneji a commetterli. Parte cos\u00ec, nuovamente, la caccia all'uomo e, grazie alla testimonianza di una vicina di una delle famiglie assassinate si arriva ad un nuovo nome, Gary Murphy, un mite abitante di una cittadina di campagna.\nCross, accompagnato da Sampson ed altri agenti, si muove per arrestarlo ma quando arriva Gary Murphy \u00e8 gi\u00e0 scappato. Negli attimi seguenti alla fuga Murphy, in un delirio di onnipotenza, entra in un Mc Donald's e sequestra tutte le persone all'interno, uccidendone un paio, essendo convinto che, grazie alla sua intelligenza superiore sarebbe riuscito a scappare. Per fortuna non \u00e8 cos\u00ec e, grazie pure all'intervento di Cross, Gary Soneji/Murphy viene arrestato.\nIn carcere per\u00f2 Soneji/Murphy sembra un'altra persona, docile e gentile, e cos\u00ec Cross inizia le sue sedute col detenuto in qualit\u00e0 di psicologo, nonostante la burocrazia ed i suoi superiori sembrino far di tutto per impedirglielo. Soneji/Murphy accetta anche di farsi ipnotizzare e, in questa occasione, Cross scopre quella che sembrerebbe essere una doppia personalit\u00e0, come dottor Jekyll e mister Hyde, una buona e tranquilla ed una cattiva, tormentata dall'idea di diventare famoso e vittima del proprio passato.\nDurante questo periodo, che dura pi\u00f9 o meno un anno, Cross coltiva anche la sua storia con Jezzie, che diventa ormai un punto fisso nella sua vita, al quale confidare i propri problemi ed i propri dubbi riguardo al caso, che continua ad ossessionare Cross nonostante sia stato chiuso. Infatti Maggie Rose non \u00e8 ancora stata trovata.\nNel processo a Soneji/Murphy Cross viene chiamato dalla difesa in qualit\u00e0 di testimone e gli viene chiesto un resoconto delle sue sedute con l'imputato, il profilo psicologico che ha elaborato e di ipnotizzarlo durante una seduta del processo perch\u00e9 era Gary Soneji il colpevole, non Gary Murphy. Nonostante l'ipotesi della doppia personalit\u00e0 sia sempre pi\u00f9 accreditata Soneji/Murphy viene considerato colpevole e viene rinchiuso in carcere. Dopo un po'di tempo Cross viene chiamato a casa e gli viene riferito che Gary Soneji voleva parlare con lui, cosa che non era mai successa perch\u00e9 lui aveva sempre parlato col docile Gary Murphy. Arrivato li Gary Soneji gli confessa che la sua era stata pura recitazione, gli racconta i dettagli del suo piano e gli rivela che Maggie Rose gli era stata portata via, cos\u00ec come non era stato lui a ritirare il riscatto.\nCross non rimane sconcertato da queste dichiarazioni perch\u00e9 nella dichiarazione della vicina che aveva portato alla cattura di Soneji/Murphy questa aveva parlato espressamente di due persone. Cos\u00ec, indagando negli archivi dell'FBI, Cross scopre che le persone che aveva rubato Maggie Rose a Gary Soneji non erano altro che Jezzie ed uno dei due agenti che avevano la custodia dei due bambini. Quello che mancano a Cross sono per\u00f2 le prove effettive e cos\u00ec, con la scusa di scappare un po' dalla faticosa routine porta Jezzie alle Isole Verdi e qui le confida che sa ci\u00f2 che ha fatto. Jezzie si sente presa in contropiede ma, visto nell'isola dove si trova non c'\u00e8 nessuno eccetto loro, gli racconta che erano rimasti tentati dai 10 milioni del riscatto e che sapevano gi\u00e0 dove Soneji/Murphy teneva i ragazzi perch\u00e9 i due agenti avevano gi\u00e0 notato l'insegnante durante i turni di sorveglianza e l'avevano tenuto d'occhio. Cross per\u00f2 si era organizzato e cos\u00ec, da un gruppo di piante, spunta Sampson che aveva registrato la loro conversazione. Jezzie e il suo complice vengono arrestati, con le accuse del sequestro di Maggie Rose, dell'omicidio dell'intermediario e dell'ultima persona, che era stata ingiustamente attribuita a Soneji.\nI colpi di scena non finiscono qui infatti Soneji riesce a scappare dal carcere, aiutato da una guardia che aveva manipolato, ed \u00e8 pi\u00f9 che deciso di farla pagare ad Alex Cross. Cos\u00ec inizia ad appostarsi davanti a casa sua ed una sera, quasi due settimane dopo, decide di colpire. Riesce a prendere di sorpresa l'agente che per\u00f2 ha dei buoni riflessi, oltre che un buon fisico, e riesce a colpire e far scappare Soneji, che l'aveva colpito alla schiena con un pugnale. I dolori non impediscono a Cross di voler far finita questa storia e cos\u00ec parte alla ricerca del pazzo. Una volta localizzato, riesce a catturarlo anche grazie all'aiuto di Sampson.\nGrazie alle confessioni di Jezzie e dell'agente, che vengono entrambi condannati a morte, Cross riesce a recuperare Maggie Rose in una fattoria dove era stata portata dai due agenti dei servizi segreti perch\u00e9 i proprietari, che sfruttavano gi\u00e0 altri bambini, la tenessero li a lavorare nei campi."}
{"id": "2539482", "revid": "1226", "url": "https://it.wikipedia.org/wiki?curid=2539482", "title": "EPHE", "text": ""}
{"id": "2539493", "revid": "1543377", "url": "https://it.wikipedia.org/wiki?curid=2539493", "title": "Stella Artois Championships 1998", "text": "Il Queen's Club Championships 1998 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 96\u00aa edizione del Queen's Club Championships, \nche fa parte della categoria International Series nell'ambito dell'ATP Tour 1998.\nSi \u00e8 giocato al Queen's Club di Londra in Inghilterra, dall'8 al 15 giugno 1998.\nCampioni.\nSingolare.\n Scott Draper ha battuto in finale Laurence Tieleman 7\u20136 (7\u20135), 6\u20134\nDoppio.\n Todd Woodbridge / Mark Woodforde vs. Jonas Bj\u00f6rkman / Patrick Rafter"}
{"id": "2539496", "revid": "767487", "url": "https://it.wikipedia.org/wiki?curid=2539496", "title": "Il collezionista (James Patterson)", "text": "Il collezionista \u00e8 un romanzo poliziesco dello scrittore statunitenseJames Patterson e fa parte di una serie di romanzi sul detective Alex Cross. Da questo romanzo nel 1997 Gary Fleder ha creato il film omonimo, \"Il collezionista\", con Morgan Freeman nei panni di Alex Cross e Ashley Judd in quelli della dottoressa Kate McTiernan.\nTrama.\nLa costa orientale degli USA \u00e8 sconvolta da una serie di sparizioni: ragazze belle, intelligenti e talentuose scompaiono nel nulla. I profiler concordano su un concetto \"chi le rapisce \u00e8 un collezionista, non un semplice assassino\". Sul caso indaga Alex Cross, poliziotto psicologo che mette anima e cuore nel suo lavoro. Quando anche sua nipote viene sequestrata la caccia si fa ancora pi\u00f9 serrata. Cross \u00e8 aiutato dalla dottoressa Kate McTiernan, unica donna fuggita dalle mani del rapitore.\nNel frattempo a Los Angeles uno stupratore, che massacra le sue vittime, semina terrore anche in questo caso tra le studentesse. Metodi diversi, ma vittime simili."}
{"id": "2539497", "revid": "184755", "url": "https://it.wikipedia.org/wiki?curid=2539497", "title": "DODAB", "text": "Il bromuro di diottadecildimetilammonio (noto in letteratura con l'abbreviazione DODAB, dall'inglese \"dioctadecyldimethylammonium bromide\") \u00e8 un agente tensioattivo cationico. Esso \u00e8 noto poich\u00e9 forma in acqua vescicole unilamellari (ULVs). Tra i vari metodi per la preparazione delle vescicole cationiche DODAB ricordiamo quello dell'acqua calda: si dissolve il DODAB in acqua calda superiore a 50\u00a0\u00b0C in modo da raggiungere il punto di fusione della catena Tm (transizione principale).\nIn generale i termogrammi DSC (Calorimetria differenziale a scansione) delle dispersioni non sonicate DODAB sono dominati da due picchi endotermici: uno relativo ad una pre-transizione (35-36\u00a0\u00b0C) e l'altro relativo alla transizione principale (42.7-45\u00a0\u00b0C). Inoltre pu\u00f2 essere presente, a particolari concentrazioni, un terzo picco relativo ad una post-transizione (52.2\u00a0\u00b0C).\nLa transizione principale \u00e8 attribuita ad una transizione di fase gel-liquido cristallina, in cui le catene alchiliche si trasformano da solid-like a liquid-like.\nPropriet\u00e0.\nLa concentrazione 10 mM di DODAB \u00e8 una concentrazione critica, sotto la quale le dispersioni consistono di grandi vescicole unilamellari polidisperse (ULVs), che a 43\u00a0\u00b0C esibiscono una transizione locale (fusione della catena) che pu\u00f2 essere interpretata come una transizione ULVs --&gt; MLVs come indicato dall'aumento dei modouli dinamici .\nTuttavia sopra i 10 mM le dispersioni sono principalmente costituite da ULVs in coesistenza con frammenti lamellari."}
{"id": "2539499", "revid": "287204", "url": "https://it.wikipedia.org/wiki?curid=2539499", "title": "I gemelli Fahrenheit", "text": "I gemelli Fahrenheit (\"The Fahrenheit Twins\") \u00e8 una raccolta di racconti dello scrittore olandese Michel Faber. Il volume si compone di 17 racconti, il primo dei quali, \"Casa sicura\", ha ottenuto un riconoscimento al Premio nazionale del racconto breve della BBC nel 2005. \nTrama dei racconti.\n\"Il ritorno di Andy\".\nAndy, un uomo che \u00e8 finito in coma dopo aver contratto una rara malattia, si sveglia all'improvviso dopo cinque anni. La moglie non sembra molto contenta di questo risveglio, cos\u00ec inopportuno per lei dopo che si \u00e8 abituata ad una vita come mamma e donna single. Dopo due giorni Andy viene rispedito a casa, dove ha l'occasione di rivedere i suoi due figli, ormai avvezzi all'assenza della figura paterna. Anche i due bambini non sembrano n\u00e9 entusiasti n\u00e9 sconvolti dalla guarigione \u201cmiracolosa\u201d, il pi\u00f9 piccolo sembra solo vagamente interessato a Andy. Una volta a letto, Andy e la moglie si comportano come due estranei, cio\u00e8 quello che effettivamente sono diventati dopo cinque anni di distacco completo tra di loro. Andy decide, con gran sollievo di entrambi, di evitare di fare l'amore con la moglie. In piena notte Andy, con addosso solo il pigiama, la vestaglia e le ciabatte, esce di casa, senza portarsi dietro niente, e si allontana da quel luogo ormai divenuto estraneo, chiedendosi se avrebbe mai ritrovato la strada del ritorno. \n\"Gli occhi dell'anima\".\nJeanette, una mamma single, abita con il figlio Tim a Rusborough. Il panorama che vede dalla finestra \u00e8 desolante; il quartiere \u00e8 pieno di ragazzi violenti, pericoli, droghe. Un giorno a casa della donna si presenta una rappresentante della ditta CAMBIA VISUALE, che offre un'alternativa alle finestre. Jeanette all'inizio non vorrebbe far entrare la donna, visto che non si fida delle ditte di finestre e dei loro costi. La rappresentante comunque riesce a farsi aprire la porta. La donna chiede a Jeanette se le piace il panorama che vede dalla finestra e se non preferisse vederne uno differente, affermando poi che le finestre sono gli occhi dell'anima. Jeanette sentendo queste parole comincia ad essere sempre pi\u00f9 diffidente sulle reali intenzione della rappresentante, che a quel punto decide di scoprire le sue carte. Fa installare dal tecnico che \u00e8 con lei uno schermo, posizionandolo a ridosso della finestra, poi consegna il telecomando a Jeanette, che lo accende. Dalla finestra adesso Jeanette vede un giardino di campagna, pieno di verde e di pace, con addirittura dei passerotti. La rappresentante spiega a Jeanette che quello che sta vedendo non \u00e8 un video, \u00e8 un programma satellitare che riprende un parco nel Rochester. Jeanette, talmente affascinata da quel nuovo magico panorama da volerlo a tutti i costi, decide di comprarlo, rassicurata dalle affermazioni della piazzista sull'integrit\u00e0 a prova di teppisti dello schermo. Quanto il piccolo Tim torna a casa, trova la mamma che piange e ride insieme, talmente felice della novit\u00e0 che ha acquistato, che gliela mostra tutta contenta.\n\"Nuotatori veri\".\nGail e suo figlio Ant, accompagnati dall'assistente sociale, si recano in piscina per uno dei loro incontri. A Gail infatti il piccolo Ant era stato tolto poco dopo la nascita, a causa della tossicodipendenza della giovane. I precedenti incontri tra i due non sono andati molto bene, infatti c'\u00e8 sempre una cortina di imbarazzo che li divide. Gail ed Ant si ritrovano in acqua, in mezzo agli altri nuotatori veri che affollano la piscina, e come per magia madre e figlio riescono a stabilire un contatto, cominciando a giocare insieme. Gail \u00e8 felicissima di questa improvvisa intimit\u00e0, ma proprio in quel momento comincia ad avvertire dei dolori al basso ventre che la costringono ad uscire dall'acqua per precipitarsi in bagno. Una volta di ritorno alla vasca, con orrore Gail si accorge che suo figlio non si scorge pi\u00f9, e teme una disgrazia, che si era gi\u00e0 immaginata ad occhi aperti mentre si trovava nel bagno degli spogliatoi. Gail si sente toccare la spalla, si volta ed ecco Ant, gi\u00e0 vestito di tutto punto, pronto per andare via. La ragazza sollevata lo prende in braccio, e si rende conto che l'intrusione nella sua intimit\u00e0 operata dal bambino \u00e8 qualcosa di talmente forte che ha bisogno di restarsene un po' sola. Peccato per\u00f2 che Ant chieda alla mamma: \"E adesso cosa facciamo?\"\n\"La spiegazione del cocco\".\nAl Magdalaya Hotel, un albergo di Giacarta, si stanno riunendo numerosi uomini ricchi e importanti, venuti l\u00ec da tutto il mondo, per assistere alla presentazione di Miss Soedhono. La sala conferenze dell'hotel \u00e8 piena, tutti i ricchi manager sono in religioso silenzio, mentre attendono l'arrivo di Miss Soedhono. La donna arriva, e comincia a spiegare dettagliatamente la fisiologia del cocco, in special modo di una particolare variet\u00e0 da lei creata, usando molti termini e descrizioni tecniche, al limite del comprensibile per i non addetti. Gli uomini reagiscono quasi esageratamente alle sue parole, cominciando a sudare, ad accaldarsi, come in preda ad un'esaltazione sessuale. L'acme della presentazione \u00e8 quando Miss Soedhono, dopo aver spaccato in due una noce di cocco, riunendo le due parti se la porta alla bocca, e ne ingoia il liquido bianco all'interno. Gli uomini d'affari davanti a questa scena esplodono mugulando, piagnucolando, ognuno secondo la sua natura. Miss Soedhono congeda i suoi ospiti ricordando loro che il prossimo incontro avverr\u00e0 l'anno dopo. A migliaia e migliaia di chilometri di distanza un uomo, che non ha potuto partecipare all'evento, si mangia le mani pensando che dovr\u00e0 attendere altri 365 giorni.\n\"Finezza\".\nIl dittatore di un non meglio precisato Paese dell'America Latina scopre di avere un cancro ed ordina al suo medico di trovargli un dottore che riesca a salvargli la vita tramite un intervento. Il medico informa il dittatore che l'unica persona papabile per questo lavoro \u00e8 la signora Sampras, che ufficialmente ha disertato il suo Paese scappando in America diversi anni prima, ma che in realt\u00e0 \u00e8 stata spedita in un campo di concentramento dal dittatore stesso, che si era poi scordato di averlo fatto. Il dittatore riesce a farsi portare la signora Sampras, che arriva cos\u00ec al cospetto dell'uomo che l'ha divisa da suo marito e da suoi figli. Il dittatore le fa vedere le radiografie del torace, chiedendo alla donna se sar\u00e0 capace di eseguire l'operazione. La donna afferma di s\u00ec, poi ricorda all'uomo che vuole vedere le fotografie dei suoi figli. Il dittatore l'accontenta alcuni giorni dopo, mostrando alla donna le foto dei figli ormai cresciuti e del marito. Il giorno dell'operazione, il dittatore mostra alla signora Sampras da una finestra l'arrivo al palazzo presidenziale della figlia della donna. Il dittatore spiega all'attonita signora Sampras che la ragazza \u00e8 l\u00ec per incontrarsi con lei, dopo la buona riuscita dell'intervento. Dopo essere stato anestetizzato, sul tavolo operatorio, il dittatore comincia a dire alla signora Sampras quello che sarebbe successo se lui fosse morto durante l'intervento, ma la donna lo ferma, dicendogli che non deve preoccuparsi di queste cose, e che hanno una lunga notte da trascorrere.\n\"La carne resta carne\".\nAshton Allan Clarke, il proprietario della conceria che d\u00e0 lavoro a tutta Altchester, ha creato in una stanza della sua magione L'Arca di No\u00e8, in cui raccoglie alcuni animali imbalsamati, ma non le solite volpi o uccelli, bens\u00ec una mucca, un toro, delle pecore, un cane, in modo da riprodurre una scena di vita campestre. Clarke manda a chiamare Mr Hirsch, il tassidermista del paese che si \u00e8 occupato di tutti quegli animali, per mostrargli che le mosche hanno depositato le larve in alcuni orifizi delle bestie imbalsamate. Il tutto per\u00f2 sembra solo un pretesto per la reale motivazione della convocazione: Clarke ha trovato (almeno cos\u00ec afferma lui, in realt\u00e0 pi\u00f9 tardi si scopre che la ragazza l'ha uccisa lui stesso) il corpo esanime di una fanciulla, e vorrebbe che Mr Hirsch la imbalsamasse. Il tassidermista resta comprensibilmente attonito di fronte a questa richiesta, e cerca di far ragionare Clarke, facendogli capire che la giovane ha dei parenti che vorranno sicuramente il loro corpo per poterlo seppellire degnamente. Mr Clarke per\u00f2, ormai fuori di s\u00e9, comincia ad urlare che la ragazza ormai non ha quasi pi\u00f9 valore, \u00e8 solo carne, e che deve essere lavorata subito, offrendo a Hirsch un sacco di soldi se accetta il lavoro. Mr Hirsch, con in mano una siringa piena di formaldeide usata poco prima per \u201ccurare\u201d le bestie infestate dai parassiti, si avventa su Mr Clarke e lo colpisce al cuore. Mr Clarke per\u00f2 non \u00e8 morto, infatti dopo qualche tempo rinviene e si mette subito alla ricerca di Mr Hirsch, che si \u00e8 portato via il cadavere della giovane, temendo infatti che vada a raccontare tutto alla polizia. Clarke, una volta dentro la carrozza, comincia a vedere delle mani che si strusciano al finestrino. Clarke pensa che siano i suoi operai che cercano di bloccarlo, fino a quando non vede una faccia: quella di una ragazza giovane (forse la stessa da lui uccisa); l'uomo allora, con il mano un coltello, si scaglia fuori dalla carrozza. Qualcuno lo afferra per la barba e lo trascina nel fiume. Il vetturino che guidava la carrozza di Mr Clarke affermer\u00e0 poi che l'uomo, forse in preda ai deliri provocati dalle esalazioni venefiche che lui stesso emanava, si \u00e8 buttato gi\u00f9 dalla vettura finendo cos\u00ec dritto dentro l'acqua. Il corpo di Clarke, finito dentro l'imboccatura di un grosso tubo di ghisa, col passare degli anni si trasforma in una creatura dalle sembianze delle pi\u00f9 strane possibile: una lontra. Quello strano corpo rimane visibile al museo di storia naturale fino a quando, come per una strana legge del contrappasso, lo stato di conservazione non viene mantenuto in modo ottimale e la decomposizione fa il suo corso.\n\"Men che perfetto\".\nLachlan, un ragazzo di 18 anni, fa il vigilante in un supermercato. Tutti i giorni, munito di carrello, finge di essere un cliente e si aggira nelle corsie alla ricerca dei possibili taccheggiatori. Mrs Weymouth, la responsabile del negozio, lo ferma per dirgli che a furia di gettare frutta, verdura e altri cibi nel carrello per fingere di essere un cliente qualsiasi, sta rovinando tutti i prodotti. Lachlan, dopo questo rimprovero, immagina di sparare all'arcigna Mrs Weymouth, mentre in realt\u00e0 accetta passivamente la sfuriata e se ne va. Lachlan continua a tenere d'occhio le persone dentro il supermercato, e si accorge di una giovane che si infila un semifreddo dentro i pantaloni. Il sorvegliante a questo punto ha un'altra visione: si immagina condurre la giovane in una stanzetta seminascosta e avere un rapporto sessuale con lei dopo averla minacciata di chiamare la polizia. Nella realt\u00e0, Lachlan si avvicina alla giovane che, vistasi scoperta, riconsegna al giovane la confezione del semifreddo, tutta deformata. Lachlan la informa che comunque dovr\u00e0 essere avvertita la polizia, che non pu\u00f2 fare una deroga. La ragazza riesce a convincere Lachlan a lasciar perdere promettendogli di copulare con lui. Per vincere le ultime resistenze del ragazzo, la giovane gli mette in mano il suo portachiavi, dicendo che fra tutte le chiavi c'\u00e8 anche quella della sua bicicletta, e gli indica una bici nel parcheggio del supermercato, affermando che non pu\u00f2 andarsene senza di quella. Dopo la chiusura, Lachlan esce, convinto di trovare la ragazza ad aspettarlo, e invece si rende conto di essere stato beffato. La bicicletta non \u00e8 della ragazza infatti, e mentre Lachlan cerca di prenderla per portarsela via, come ripicca per lo scherzetto subito, si fa avanti il legittimo proprietario. Lachlan scappa e raggiunge la sua auto, nuova fiammante e superaccessoriata, e nota sulla fiancata, incisa profondamente, la scritta: MEZZASEGA. Lachlan si chiede se la ragazza sia ancora nei paraggi, nascosta in attesa di poter andare a recuperare il suo mazzo di chiavi, caduto al ragazzo mentre armeggiava con la bicicletta, poi per\u00f2 preferisce andarsene. Mentre Lachlan si guarda allo specchietto, scopriamo una sua caratteristica inaspettata: il labbro leporino.\n\"Un buco con due estremit\u00e0\".\nSandra e Neil stanno tornando a casa dopo aver avuto un colloquio lavorativo infruttuoso. La coppia vive nel Loch Eye, pur non essendo nativi del luogo, e possiede un'azienda, la Loch Eye Pottery, i cui dipendenti dipingono su tazze e piatti i disegni fatti da Sandra. Mentre i due sono in macchina e stanno parlando animatamente, Neil investe un animale, forse un gatto selvatico. L'uomo \u00e8 convinto di averlo ucciso, mentre Sandra afferma di averlo visto scappare via, e vuole ritrovarlo a tutti i costi, forse per curarlo. I due cos\u00ec si avventurano nella boscaglia alla ricerca dell'animale, anche se Neil \u00e8 contrario, visto che si \u00e8 ricordato di aver lasciato la macchina nel mezzo di strada, a luci spente. La coppia si ritrova in un terreno disseminato di buche di conigli, e capisce che il gatto si \u00e8 avventurato dentro una di queste. Cos\u00ec, Sandra ad una estremit\u00e0 e Neil all'altra, i due cominciano, con dei bastoni, a spaventare l'animale in modo da farlo uscire. Sandra \u00e8 sempre pi\u00f9 ossessionata dall'idea che deve salvare in tutti i modi il gatto, allora comincia a scavare attorno alla buca, seguita dal marito, a mani nude. Quando il gatto rimane allo scoperto, Neil cerca di afferrarlo per la coda, provocando l'ira dell'animale che lo ferisce gravemente al braccio. Anche Sandra viene colpita dalla furia del gatto, che le pianta gli artigli nel petto. Incurante di tutto, anche del dolore, Sandra incita Neil a non fermarsi, anche dopo aver sentito i rumori di una macchina che impatta contro la loro. Dopo che la donna si \u00e8 inoltrata nel buio, alla ricerca del gatto, Neil la segue, ormai rassegnato.\n\"Un gesto di poco conto\".\nChristine \u00e8 una giovane madre che la depressione post partum sta annientando. Il marito sembra non accorgersi di nulla e nemmeno la polizia, da lei interpellata, d\u00e0 peso alle sofferenze della donna. Un piccolo incidente in cui il figlioletto si rompe un braccio non sar\u00e0 che il primo evento della sistematica distruzione del bambino.\n\"Tutto nero\".\nUn uomo sta riaccompagnando la figlia a casa della ex moglie da cui si \u00e8 separato a causa di un nuovo amore. La bambina per la prima volta aveva visto l'amante del padre, un commediografo nero di nome John.\n\"Il topo\".\nManny \u00e8 appassionato di un videogioco molto realistico; quando gli piomba in casa una giovane vicina di casa si ritrova a dover aiutarla a far sloggiare un topo insolente da casa."}
{"id": "2539505", "revid": "729019", "url": "https://it.wikipedia.org/wiki?curid=2539505", "title": "Battaglia di Palluau", "text": "La battaglia di Palluau \u00e8 stata una battaglia della prima guerra di Vandea combattuta il 15 maggio 1793 a Palluau.\nLa battaglia.\nFran\u00e7ois Charette dopo aver preso Leg\u00e9 abbandonata dal generale Boulard, lo ritrov\u00f2 il 15 maggio a Palluau. I vandeani divisero il loro esercito posizionando a nord Charette e Vrignault con il grosso delle truppe, Savin a ovest e Joly a sud-est per tagliargli la ritirata. A nord, un ufficiale vandeano avanz\u00f2 di fronte contro le linee repubblicane, che imitarono la battaglia di Fontenoy, facendoli tirare per primi, i vandeani risposero al fuoco con il loro unico cannone, che per\u00f2 non caus\u00f2 alcun danno. I repubblicani risposero pi\u00f9 efficacemente e i vandeani, eccetto gli uomini di Le Loroux, si rifugiarono nelle case.\nA sud, Joly e i suoi 900 uomini furono respinti e Savin, che nel frattempo era arrivato sul campo di battaglia, fece aprire il fuoco colpendo per errore i cavalieri di Charette, che ripiegando, mandarono in confusione la fanteria. Cos\u00ec sotto il fuoco dell'artiglieria i vandeani si diedero alla fuga.\nCharette riport\u00f2 i suoi uomini a Leg\u00e9, mentre Boulard, che aveva perso soltanto alcuni uomini, non pot\u00e9 approfittare della vittoria, a Les Sables-d'Olonne infatti i soldati disertarono per tornare nei loro paesi e Boulard fu incaricato di proteggere la citt\u00e0."}
{"id": "2539506", "revid": "1442080", "url": "https://it.wikipedia.org/wiki?curid=2539506", "title": "Stella Artois Championships 1998 - Singolare", "text": "Il singolare del Stella Artois Championships 1998 \u00e8 stato un torneo di tennis facente parte dell'ATP Tour.\nMark Philippoussis era il detentore del titolo, ma ha perso nel 1\u00ba turno contro Jordi Burillo.\nScott Draper ha battuto in finale 7\u20136 (7\u20135), 6\u20134 Laurence Tieleman.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2539512", "revid": "767487", "url": "https://it.wikipedia.org/wiki?curid=2539512", "title": "We Want In", "text": "We Want In \u00e8 l'ottavo album degli Outlawz, pubblicato il 5 agosto 2008."}
{"id": "2539513", "revid": "1226", "url": "https://it.wikipedia.org/wiki?curid=2539513", "title": "Il ritorno di Andy", "text": ""}
{"id": "2539514", "revid": "287204", "url": "https://it.wikipedia.org/wiki?curid=2539514", "title": "Alpe Adria", "text": ""}
{"id": "2539515", "revid": "412116", "url": "https://it.wikipedia.org/wiki?curid=2539515", "title": "Dioctadecyldimethylammonium bromide", "text": ""}
{"id": "2539517", "revid": "838137", "url": "https://it.wikipedia.org/wiki?curid=2539517", "title": "Stella Artois Championships 1998 - Doppio", "text": "Il doppio del Stella Artois Championships 1998 \u00e8 stato un torneo di tennis facente parte dell'ATP Tour.\nMark Philippoussis e Patrick Rafter erano i detentori del titolo, ma quest'anno hanno partecipato con partner differenti,\nPhilippoussis con Goran Ivani\u0161evi\u0107 e Rafter con Jonas Bj\u00f6rkman.\nPhilippoussis ha fatto coppia con Goran Ivani\u0161evi\u0107 e ha perso nel 1\u00ba turno contro Maks Mirny e Michael Sell.\nRafter ha fatto coppia con Jonas Bj\u00f6rkman e ha vinto il titolo condiviso con la coppia formata da Todd Woodbridge e Mark Woodforde.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2539523", "revid": "1305772", "url": "https://it.wikipedia.org/wiki?curid=2539523", "title": "Bogovinje", "text": "Bogovinje (in \u0411\u043e\u0433\u043e\u0432\u0438\u045a\u0435, in \"Bogovin\u00eb\") \u00e8 un comune rurale della Repubblica di Macedonia di 28.997 abitanti (dati del 2002). La sede municipale \u00e8 nella omonima localit\u00e0.\nGeografia fisica.\nIl comune confina con quelli di Tetovo a nord, Brvenica a est e Vrap\u010di\u0161te a sud.\nSociet\u00e0.\nEvoluzione demografica.\nSecondo i dati del censimento del 2002 il comune ha 28.997 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa squadra principale della citt\u00e0 \u00e8 il Drita Bogovinje."}
{"id": "2539532", "revid": "767487", "url": "https://it.wikipedia.org/wiki?curid=2539532", "title": "Sam Millington", "text": "Carriera.\nGiocatore.\nNel 1926 Millington firm\u00f2 un contratto con il , con il quale gioc\u00f2 per le sei stagioni successive, disputando la maggior parte degli incontri da titolare e contribuendo notevolmente alla promozione in First Division del club. Verso la fine della sua carriera con la maglia dei \"Blues\", si vide soffiato il posto di miglior portiere della squadra da Vic Woodley."}
{"id": "2539533", "revid": "392652", "url": "https://it.wikipedia.org/wiki?curid=2539533", "title": "Stelle regali", "text": "Le quattro stelle regali sarebbero state per gli antichi Persiani i punti celesti che quadripartivano il moto annuale del sole attorno alla terra ed erano considerati i quattro guardiani dei solstizi e degli equinozi. La notizia, per\u00f2, sembra priva di sicure fondamenta perch\u00e9 basata su traduzioni inattendibili di eruditi settecenteschi.\nOrigine.\nL'unico testo da cui proviene ogni informazione sulle \"stelle regali\" \u00e8 un testo in lingua pahlavi, scritto dopo la conquista islamica e forse anche dopo l'anno mille, chiamato Bundahish, che corrisponde alla \"Genesi\" biblica nell'ambito del mazdeismo. Il suo contenuto, comunque, potrebbe essere basato su parti dell'Avest\u0101 oggi perdute. Nel brano (II, 4-8) si raccontano i preparativi con cui l'esercito celeste di Ahura Mazd\u0101, guidato dalle dodici costellazioni dello Zodiaco e dalle ventotto case lunari, si prepara ad affrontare la guerra contro i sette pianeti creati da Angra Mainyu. In questo contesto vengono scelti fra le costellazioni i nomi di quattro capitani (non \"guardiani\"), attorno ai quali si radunano le schiere dei quattro \"quadranti\" celesti, delimitati dalle direzioni in cui sorge o tramonta il sole nei due solstizi.\nI loro nomi in lingua Palhavi, i corrispondenti nomi nell'antico persiano dell'Avesta, le corrispondenti stelle o costellazioni e i relativi quadranti sono:\nNel breve testo non si parla n\u00e9 di solstizi n\u00e9 di equinozi; le stelle o costellazioni sono quindi soltanto fra le pi\u00f9 luminose e adatte a essere i leader dello schieramento nei quattro quadranti del cosmo. Il testo menziona anche una costellazione \"capo dei capitani\", che probabilmente \u00e8 il Capricorno.\nQuando Anquetil-Duperron tradusse l'Avesta per la prima volta in una lingua occidentale, il francese, (con una diversa traslitterazione dei nomi), egli identific\u00f2 solo Sataves con l'Aquario e Vanand con Antares, la principale stella dello Scorpione. Il suo lavoro suscit\u00f2 molto interesse e pochi anni dopo l'astronomo Jean Sylvain Bailly ipotizz\u00f2 che gli altri tre nomi non potevano non corrispondere a stelle molto luminose poste pi\u00f9 o meno a 90\u00b0 e suoi multipli fra loro e con Antares, proponendo come certi i nomi di Aldebaran, Regulus e Fomalhaut. La scelta di Regulus (= \"reuccio\") indusse due decenni dopo Charles Francois Dupuis a chiamare tutto il quartetto \"stelle regali dei persiani\", completando l'infondata versione corrente, oggi concordemente riportata per passa-parola anche da fonti usualmente attendibili.\nLa \"vulgata\" astrologica corrente.\nSono oggi chiamate stelle regali:\nQuest'ultima \u00e8 l'unica stella a non rientrare in una costellazione zodiacale odierna. Anticamente, per\u00f2, essa faceva parte anche dell'Aquario. Fomalhaut, infatti, \u00e8 la bocca del Pesce Australe, intento a bere l'acqua versata dalla brocca dell'Aquario. Per questo motivo Claudio Tolomeo lo consider\u00f2 appartenente a entrambe le costellazioni.\nFomalhaut, quindi, definisce il IV punto dell'eclittica solare in approssimata opposizione rispetto alla costellazione zodiacale del Leone. In questo modo le quattro stelle si vengono a trovare nella II, V, VIII e XI posizione nello zodiaco dividendo il moto apparente del sole in 4 gruppi di 3 costellazioni ciascuna.\n\"Pesci-Ariete-Toro----Gemelli-Cancro-Leone----Vergine-Bilancia-Scorpione----Sagittario-Capricorno-Aquario\"\nArcheoastronomia.\nL'assegnazione delle \"stelle regali\" a un quadrante del cielo costituisce un rimando all'Era del Toro, il periodo fra il 4000 e il 2000 a.C. circa.\nCuriosit\u00e0.\nNell'antica Persia, l'osservazione dei fenomeni celesti era prerogativa della trib\u00f9 dei Magi, di etnia Meda. Di essi si trova traccia anche nel Vangelo come colti astronomi giunti alla grotta della Nativit\u00e0 guidati appunto dall'osservazione di un fenomeno celeste, definito \"stella cometa\" dalla tradizione popolare, ma secondo altri coincidente con una triplice congiunzione di Giove e Saturno."}
{"id": "2539534", "revid": "599013", "url": "https://it.wikipedia.org/wiki?curid=2539534", "title": "Villa Travaini", "text": "Villa Travaini o Villa Travaini Vendrame \u00e8 una villa veneta di Codogn\u00e8, situata lungo la strada che collega le localit\u00e0 \"Borgo chiese\" e \"Borgo municipio\".\nStoria.\nLa villa fu costruita come nobile residenza di campagna della famiglia Travaini nella seconda met\u00e0 del XVIII secolo.\nDurante il XX secolo la villa cade in rovina e, ancora oggi, il blocco centrale, di maggiore rilevanza architettonica, e alcuni annessi sono in stato di profondo degrado.\nDescrizione.\nIl complesso di Villa Travaini, tipica struttura di villa veneta, si presenta disposto \"a L\", con un corpo centrale adibito a dimora della famiglia patrizia e, a destra una barchessa posta ortogonalmente, dietro la quale si aggiungono altri annessi, di epoche diverse e in parte rimaneggiati.\nIl blocco principale evidenzia un'impostazione diffusa nel territorio e comune a entrambe le facciate: si dispone su tre piani (due piani nobili) con la parte centrale rialzata e timpanata. La forometria \u00e8 costituita da monofore rettangolari, che mettono in evidenza i tre livelli. \nElemento caratteristico di Villa Travaini sono due alti comignoli ai lati della parte timpanata.\nLa villa \u00e8 dotata di un giardino di buone dimensioni, oggi per buona parte in abbandono; in esso si conserva anche una peschiera, in accordo con la natura acquitrinosa del territorio di Codogn\u00e8."}
{"id": "2539537", "revid": "287204", "url": "https://it.wikipedia.org/wiki?curid=2539537", "title": "Liga ACB 2000-2001", "text": "La Liga ACB 2000-2001 \u00e8 stata la 45\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle cinque gare con la prima e la terza e la quinta in casa della meglio classificata al termine della stagione regolare. Le ultime due retrocedono in Liga LEB.\nL'FC Barcelona, primo al termine della stagione regolare, vince il suo dodicesimo titolo nazionale in finale dei play-off sul Real Madrid CF, secondo dopo le trentaquattro giornate."}
{"id": "2539538", "revid": "297745", "url": "https://it.wikipedia.org/wiki?curid=2539538", "title": "Tomaso Antonio Catullo", "text": ""}
{"id": "2539543", "revid": "1305772", "url": "https://it.wikipedia.org/wiki?curid=2539543", "title": "Brvenica", "text": "Brvenica (in \u0411\u0440\u0432\u0435\u043d\u0438\u0446\u0430, in \"Brevinc\u00eb\") \u00e8 un comune rurale della Repubblica di Macedonia di 15.855 abitanti (dati del 2002). La sede municipale si trova nella localit\u00e0 omonima.\nGeografia fisica.\nIl comune confina con Tetovo a nord, con \u017delino a est, Makedonski Brod a sud-est, Gostivar a sud-ovest, Vrap\u010di\u0161te a ovest e Bogovinje a nord-ovest.\nSociet\u00e0.\nEvoluzione demografica.\nIn base al censimento del 2002 il comune ha 15.855 abitanti cos\u00ec divisi dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2539544", "revid": "242653", "url": "https://it.wikipedia.org/wiki?curid=2539544", "title": "Andy Wilson", "text": ""}
{"id": "2539547", "revid": "2491", "url": "https://it.wikipedia.org/wiki?curid=2539547", "title": "Luministica", "text": ""}
{"id": "2539548", "revid": "767487", "url": "https://it.wikipedia.org/wiki?curid=2539548", "title": "Napoleon Presents Loyalty Over Money", "text": "Napoleon Presents Loyalty Over Money \u00e8 il primo album di Napoleon inciso in collaborazione con vari artisti rap, pubblicato il 3 ottobre 2006."}
{"id": "2539549", "revid": "767487", "url": "https://it.wikipedia.org/wiki?curid=2539549", "title": "Australian Men's Hardcourt Championships 1997", "text": "L'Australian Men's Hardcourt Championships 1997 \u00e8 stato un torneo di tennis giocato sul cemento. \u00c8 stata la 21\u00aa edizione del Torneo di Adelaide, che fa parte della categoria World Series nell'ambito dell'ATP Tour 1997. Si \u00e8 giocato ad Adelaide in Australia dal 30 dicembre 1996 al 6 gennaio 1997.\nCampioni.\nSingolare.\n Todd Woodbridge ha battuto in finale Scott Draper 6-2, 6-1\nDoppio.\n Patrick Rafter / Bryan Shelton hanno battuto in finale Todd Woodbridge / Mark Woodforde 6-4, 1-6, 6-3"}
{"id": "2539561", "revid": "93436", "url": "https://it.wikipedia.org/wiki?curid=2539561", "title": "Patrick Buchanan", "text": ""}
{"id": "2539564", "revid": "297745", "url": "https://it.wikipedia.org/wiki?curid=2539564", "title": "Canale del Mis", "text": ""}
{"id": "2539565", "revid": "122880", "url": "https://it.wikipedia.org/wiki?curid=2539565", "title": "Madrugada (album 1974)", "text": "Madrugada \u00e8 il primo album di rock progressivo pubblicato nel 1974 dal gruppo musicale Madrugada. L'album \u00e8 stato poi riproposto nel 2006 su supporto CD con l'aggiunta di inserti grafici, note critiche e biografiche e di quattro \"bonus track\" (due brani dal vivo, una versione demo di uno dei brani presenti nel disco, un brano sinfonico strumentale inedito)."}
{"id": "2539574", "revid": "26630", "url": "https://it.wikipedia.org/wiki?curid=2539574", "title": "Chrysler PT Cruiser", "text": "La Chrysler PT Cruiser \u00e8 un'automobile presentata dalla casa automobilistica statunitense Chrysler nel 2000 e rimasta in produzione sino al 2010.\nCaratteristiche.\nLa PT Cruiser \u00e8 una berlina hatchback a 5 porte con linea monovolume, caratterizzata da un design originale spiccatamente retr\u00f2, che ricorda vagamente le vecchie auto degli anni trenta. \u00c8 entrata in produzione nel 2000, come modello di base della gamma Chrysler. Dal 2004 al 2008 \u00e8 stata disponibile anche nella versione cabriolet a 3 porte con capote a comando elettrico. Lo spazio interno \u00e8 notevole, anche se \u00e8 irregolare a causa della forma particolare della vettura. La sua rivale principale \u00e8 la Chevrolet HHR, disegnata dallo stesso designer, Bryan Nesbitt.\nMeccanicamente si tratta di una vettura con motore e trazione anteriori, motorizzata con propulsori a benzina con cilindrate comprese tra 1,6 e 2,4 litri oppure con motore diesel common rail da 2,2 litri.\nLa PT Cruiser \u00e8 stata sottoposta al crash test dell'EuroNCAP nel 2002, in cui ha ottenuto 3 stelle su 5 per quanto riguarda la sicurezza automobilistica.\nNel 2006 l'auto ha subito dei ritocchi estetici concentrati soprattutto nel frontale (nuovi gruppi ottici a goccia e calandra cromata), che hanno contribuito a mantenerla pi\u00f9 attuale. A seguito della crisi economica internazionale e al riassetto del gruppo Chrysler, gi\u00e0 nel 2009 \u00e8 stata annunciata l'interruzione della produzione per l'anno successivo.\nIl 9 luglio 2010, dopo 1,35 milioni di esemplari prodotti in undici anni, l'ultima PT Cruiser, una Classic 2.4 in colore White Stone con cambio automatico, \u00e8 uscita dalle catene di montaggio di Toluca, in Messico, l'unico stabilimento che la produceva dopo che per qualche tempo era stata prodotta anche a Graz, in Austria, per far fronte alla massiccia domanda iniziale di questo modello anche da parte del mercato europeo.\nLe linee di montaggio messicane della PT Cruiser saranno poi modificate per produrre la Fiat 500 per il mercato americano.\nMotorizzazioni.\nBenzina:\nDiesel:"}
{"id": "2539575", "revid": "1442080", "url": "https://it.wikipedia.org/wiki?curid=2539575", "title": "Australian Men's Hardcourt Championships 1997 - Singolare", "text": "Il singolare del torneo di tennis Australian Men's Hardcourt Championships 1997, facente parte dell'ATP Tour, ha avuto come vincitore Todd Woodbridge che ha battuto in finale Scott Draper 6-2, 6-1."}
{"id": "2539576", "revid": "1226", "url": "https://it.wikipedia.org/wiki?curid=2539576", "title": "Gli occhi dell'anima (Michel Faber)", "text": ""}
{"id": "2539579", "revid": "6923", "url": "https://it.wikipedia.org/wiki?curid=2539579", "title": "Galli da Bibbiena", "text": "I Galli da Bibbiena o Bibiena sono stati una famiglia di artisti, originaria di Bibbiena, oggi in provincia di Arezzo, attiva in campo artistico per oltre 150 anni prima a livello locale e poi su scala europea.\nI suoi componenti si occuparono di pittura, architettura e scenografia incarnando lo stereotipo della famiglia di artisti italiani richiesti presso le corti di mezza Europa; la casata degli Asburgo fu con loro la pi\u00f9 generosa.\nOpere e attivit\u00e0.\nL'attivit\u00e0 dei discendenti di Giovanni Maria va dal 1690 circa fino al 1787 presso corti italiane ed europee. Lo stile di famiglia \u00e8 tendenzialmente quello tardo barocco e stup\u00ec i contemporanei grazie all'intricato splendore delle decorazioni ed alle proporzioni create nello spazio grazie ad un uso ben affinato della prospettiva.\nFurono conosciuti soprattutto per i loro lavori in relazione al teatro, d'opera o di prosa, per la cui bellezza e splendore vennero ingaggiati anche per preparare cortei nuziali o anche funebri.\nDella loro opera di scenografi oggi ci rimane ben poco poich\u00e9 quel che crearono non erano costruito in materiali durevoli ed anche perch\u00e9 i loro lavori avevano funzioni esclusivamente temporanee. La ricchezza e lo splendore delle loro composizioni rimane comunque attestato dalla grande fama che vi diedero i contemporanei e da dipinti e disegni che sono stati conservati presso diverse collezioni a Vienna, Monaco e Dresda.\nGenerazioni.\nPrima generazione.\nIl capostipite della famiglia fu il pittore Giovanni Maria Galli da Bibbiena (1625-1665), proveniente dalla bottega di Francesco Albani ed autore di notevoli pale d'altare, specie nella zona di Bologna.\nSeconda generazione.\nI suoi figli Francesco Galli da Bibbiena (1659\u20131739) e Ferdinando Galli da Bibbiena (1657\u20131743) si diedero dapprima alla pittura e poi all'architettura, sia civile che teatrale, ed alla scenografia e scenotecnica. La figlia Maria Oriana Galli da Bibbiena (1656\u20131749) intraprese la carriera di pittrice.\nFerdinando fu colui che port\u00f2 maggiore lustro alla famiglia, lavorando insieme a Giacomo Torelli alla ristrutturazione del Teatro della Fortuna di Fano e con il fratello presso la corte imperiale di Vienna.\nTerza generazione.\nDa parte di Ferdinando:\nDa parte di Francesco:"}
{"id": "2539586", "revid": "767487", "url": "https://it.wikipedia.org/wiki?curid=2539586", "title": "Giovanni Maria Galli da Bibbiena", "text": "Biografia.\nPittore italiano, capostipite dei Galli da Bibbiena, nato a Bibbiena nel 1625 dal fiorentino Francesco Galli, podest\u00e0 della cittadina toscana, e morto a Bologna il 21 giugno del 1665.\nFu messo a bottega presso Francesco Albani divenendone assistente ed addetto alle scene acquatiche.\nProdusse copie fedeli delle opere del proprio maestro prima di intraprendere una carriera in proprio.\nFu attivo soprattutto a Bologna, dove troviamo una sua \"Ascensione\" del 1651 presso la Certosa di Bologna e un affresco raffigurante San Bernardino e due Sibille presso la chiesa del buon Ges\u00f9."}
{"id": "2539588", "revid": "287204", "url": "https://it.wikipedia.org/wiki?curid=2539588", "title": "Paul Gerrard", "text": "Vanta diverse presenze anche nella Nazionale inglese Under-21."}
{"id": "2539589", "revid": "767487", "url": "https://it.wikipedia.org/wiki?curid=2539589", "title": "Life Goes On (Tupac Shakur)", "text": "Life Goes On \u00e8 un singolo del rapper statunitense Tupac Shakur, estratto dall'album \"All Eyez on Me\" pubblicato nel 1996 dalla Death Row Records.\nLa canzone.\nIl brano \u00e8 stato registrato nel 1995 ed \u00e8 dedicato a Kato e Mental, amici di Tupac Shakur e Big Syke, scomparsi qualche anno prima, e a tutti quelli destinati a trovare la morte sulle strade a causa della loro militanza in bande di strada. Tupac fa riferimento anche a se stesso e a un suo ipotetico funerale, e di come avrebbe voluto che fosse realizzato."}
{"id": "2539590", "revid": "351434", "url": "https://it.wikipedia.org/wiki?curid=2539590", "title": "Paul William Gerrard", "text": ""}
{"id": "2539592", "revid": "1873017", "url": "https://it.wikipedia.org/wiki?curid=2539592", "title": "Enshin kaikan", "text": " \u00e8 uno stile di full contact karate, o Knockdown karate, fondato nel 1988 con dojo e studenti in vari paesi del Mondo. Nell'Enshin viene data maggiore enfasi al Metodo Sabaki, un sistema di tecniche che ha come obiettivo opporsi alla potenza dell'avversario da una posizione maggiormente vantaggiosa. Anche se l'Enshin \u00e8 uno stile \"stand-up fighting\" esso include: calci, strikes, e i pugni che si trovano anche in molti altri tipi di karate ed inoltre utilizza numerosi: grabs, spazzate, and throws che spesso vengono associate allo Judo e con gli altri stili di grappling delle arti marziali.\nEtimologia.\n\"Enshin\" deriva da due vocaboli della giapponese kanji: \"en,\" che significa \"cerchio aperto,\" e, \"shin,\" che vuol dire \"cuore\" o \"interno.\" \"En\" \u00e8 in relazione ai movimenti circolari il Metodo Sabaki. However, il cerchio \u00e8 \"aperto\" o \"non finito\" inteso a far comprendere che lo studio dell'Enshin e del Sabaki sono un viaggio continuo, i.e. un processo che non ha fine. \"Shin\" significa inoltre che gli studenti di Enshin non sono avversari, Ma membri di una famiglia. \"Kaikan\" fondamentalmente significa \"organizzazione\".\nTecniche.\nLe tecniche o il kihon dell'Enshin includono molte delle tecniche degli altri generi di karate come: calci, pugni, strikes, parate, e parries. Comunque, a differenza di molti altri stili di karate, l'Enshin include inoltre: spazzate, grabs, prese, e gli atterramenti che si possono trovare spesso nello judo, nel Jujutsu, ed in altri stili che prevedono il combattimento a terra . "}
{"id": "2539594", "revid": "6923", "url": "https://it.wikipedia.org/wiki?curid=2539594", "title": "Villa Casciaro", "text": "Villa Casciaro \u00e8 un edificio di interesse storico-artistico di Napoli.\nSi erge sulla collina del Vomero, precisamente in una delle vie principali del quartiere, dal 1910: costituisce uno dei pi\u00f9 noti esempi di liberty napoletano.\nCostruito 1908 forse da Alfredo Marotta, e progettata probabilmente dall'ing Dusmet, proprietario originario, divenne propriet\u00e0 di Giuseppe Casciaro, uno dei maggiori pittori napoletani dell'epoca, diventando sede d'incontro per le personalit\u00e0 artistiche della Napoli di inizio Novecento.\nIl villino \u00e8 caratterizzato da una pianta irregolare e dalla limitazione dell'aspetto decorativo rispetto alle pi\u00f9 fastose costruzioni liberty dell'epoca.\nAppartiene tuttora ai discendenti dell'artista.\nAttualmente \u00e8 oggetto di lavori di restauro e riqualificazione energetica. L'arch. Laura Cassese \u00e8 progettista e direttore lavori."}
{"id": "2539597", "revid": "123164298", "url": "https://it.wikipedia.org/wiki?curid=2539597", "title": "Campionato sudamericano di pallavolo maschile 2009", "text": "Il XXVIII campionato sudamericano di pallavolo maschile si \u00e8 svolto dal 15 al 21 agosto 2009 a Bogot\u00e0, in Colombia. Al torneo hanno partecipato 7 squadre nazionali sudamericane e la vittoria finale \u00e8 andata per la ventisettesima volta, la ventiduesima consecutiva, al Brasile.\nPodio.\nCampione.\nBrasile(Ventisettesimo titolo)\nSecondo posto.\nArgentina\nTerzo posto.\nVenezuela"}
{"id": "2539607", "revid": "767487", "url": "https://it.wikipedia.org/wiki?curid=2539607", "title": "Lazarus Muhoni", "text": "Carriera.\nNazionale.\nHa debuttato in Nazionale l'8 settembre 2002, in Zimbabwe-Mali (1-0), gara in cui ha segnato un gol. Ha partecipato, con la Nazionale, alla Coppa d'Africa 2004."}
{"id": "2539610", "revid": "1647404", "url": "https://it.wikipedia.org/wiki?curid=2539610", "title": "Life Goes On", "text": "Life Goes On (\"la vita continua\" in lingua inglese) pu\u00f2 riferirsi a:"}
{"id": "2539611", "revid": "1226", "url": "https://it.wikipedia.org/wiki?curid=2539611", "title": "Nuotatori veri", "text": ""}
{"id": "2539612", "revid": "327773", "url": "https://it.wikipedia.org/wiki?curid=2539612", "title": "Cima Cunturines", "text": "La Cima Cunturines (o Conturines) \u00e8 un monte delle Alpi nelle Dolomiti, alto m s.l.m.., la vetta pi\u00f9 alta del gruppo delle Cunturines. Si trova in Alto Adige, circa 3\u00a0km a est del paese di San Cassiano, del quale domina il panorama, e 4,5\u00a0km a nord del passo di Valparola.\nA nord-ovest della cima, a quota inferiore si trova il \"Piz dles D\u00f6s Forcelles\" nei pressi del quale a 2.940 m. di quota si pu\u00f2 ammirare il lago omonimo (detto anche \"B\u00fcj dal Ega\" o \"El Cenote\"). Tale lago nasconde l'accesso all'abisso \"El Cenote\", la caverna pi\u00f9 grande delle Dolomiti. I rifugi \"Capanna Alpina\" (a 1\u00a0720\u00a0m nell'Alta Valle di San Cassiano) e \"Valparola\" (a 2\u00a0168\u00a0m nei pressi del passo di Valparola) sono ottimi punti di partenza per escursioni o arrampicate sul monte.\nIl 23 settembre 1987, Willy Costamoling, noto personaggio di Corvara, durante un'escursione sotto la cima ha trovato alcuni resti di una specie antica di orso, mai conosciuta prima. Si tratta dell'\"Ursus ladinicus\" (ovvero \"orso ladino\", in onore del popolo ladino), i cui resti sono stati trovati in una grotta sotto la Cima Cunturines, a circa 2\u00a0800 metri di quota."}
{"id": "2539613", "revid": "834", "url": "https://it.wikipedia.org/wiki?curid=2539613", "title": "Incastro (album)", "text": "Incastro \u00e8 il secondo album pubblicato nel 1977 dal gruppo musicale Madrugada. Pubblicato con pi\u00f9 di un anno di ritardo sulla sua effettiva realizzazione, l'album segna un cambio di rotta musicale del gruppo che si sposta decisamente verso il jazz-rock, largamente influenzato da un tour, come gruppo spalla, con gli Area di Demetrio Stratos e viene impreziosito della collaborazione di musicisti come Gianluigi Trovesi, Lucio Fabbri, Luciano Ninzatti, Gianni Bertocchi e Silvia Annichiarico. L'album \u00e8 stato poi riproposto nel 2006 su supporto CD con l'aggiunta di \"bonus track\", inserti grafici, note critiche e biografiche."}
{"id": "2539615", "revid": "203463", "url": "https://it.wikipedia.org/wiki?curid=2539615", "title": "Cima Conturines", "text": ""}
{"id": "2539618", "revid": "121837", "url": "https://it.wikipedia.org/wiki?curid=2539618", "title": "Esoluna", "text": ""}
{"id": "2539622", "revid": "287204", "url": "https://it.wikipedia.org/wiki?curid=2539622", "title": "Maria Oriana Galli da Bibbiena", "text": "Biografia.\nPittrice italiana del periodo barocco, figlia del pittore toscano Giovanni Maria Galli da Bibbiena, Maria Oriana nacque a Bologna nel 1656, luogo di maggiore attivit\u00e0 del padre.\nRinomata come ritrattista e per i dipinti storici, studi\u00f2 presso i pittori Carlo Cignani e Marcantonio Franceschini, che a sua volta si era formato nella bottega di Giovanni Maria Galli da Bibbiena.\nMaria Oriana Galli da Bibbiena spos\u00f2 il pittore paesaggista Gioacchino Pizzoli (1661-1731) e diedero alla luce un figlio, Domenico (1687-1720), il quale segu\u00ec le orme paterne e materne.\nLe prime informazioni biografiche sulla pittrice risalgono all\"Aggiunta\" di Antonio Masini del 1690.\nCaduta nell'oblio, sono poche le sue opere esistenti.\nDi lei \u00e8 nota una tavola d'altare della \"Santissima Trinit\u00e0 con Santi\" conservata a Fossombrone.\nMaria mor\u00ec nel 1749 a Bologna all'et\u00e0 di 93 anni, sopravvivendo al figlio e al pi\u00f9 celebre fratello, Ferdinando Galli da Bibbiena."}
{"id": "2539630", "revid": "110157", "url": "https://it.wikipedia.org/wiki?curid=2539630", "title": "Assassinio a Prado del Rey e altre storie sordide", "text": "Assassinio a Prado del Rey e altre storie sordide \u00e8 una raccolta di racconti inediti di Manuel V\u00e1zquez Montalb\u00e1n, pubblicata postuma, il cui protagonista \u00e8 l'investigatore privato Pepe Carvalho, celebre personaggio creato dalla penna dell'autore catalano. I racconti sono ambientati a Madrid.\nAssassinio a Prado del Rey.\nIl primo dei quattro racconti che d\u00e0 il titolo al libro, vede Pepe Carvalho alla ricerca del colpevole dell'omicidio di un regista TV spagnolo(Prado del Rey \u00e8 la sede madrilena dell'ente televisivo pubblico).\nLa vittima non aveva apparentemente nemici (anche se pochi erano quelli che lo stimavano), non aveva posizioni politiche compromettenti (seppure l'origine basca lo avesse fatto \u201cadottare\u201d dall'ETA), non aveva relazioni sentimentali oltre al proprio tranquillo matrimonio (anche se la vocazione di vojeur era evidente da alcuni suoi film).\nIl testimone pi\u00f9 credibile viene ucciso e la polizia ostacola le indagini del detective, ma il figlio della vittima, leader di un complesso rock, mette quasi involontariamente sulla buona strada Pepe.\nAppuntamento mortale all' Up and Down.\nRacconto breve in cui il lussuoso locale Up and Down si trova a dover difendere la propria onorabilit\u00e0 dopo un omicidio annunciato che neanche Pepe riesce ad impedire.\nJordi Anfruns, sociologo sessuale.\nLa vita trasgressiva della giovane rampolla della famiglia Gispert potrebbe essere la causa della sua morte. Montse faceva la cubista ed il sociologo Anfruns era quasi ossessionato dall'idea di riportarla sulla buona strada, ma l'apparenza di una famiglia perfetta nasconde indicibili segreti.\nIl segno di Zorro.\nRacconto di \u201cordinaria\u201d alienazione giovanile e di dolorosa vecchiaia, in cui \u00e8 accidentale lo sfondo nell'ambiente della pornografia soft.\nNote"}
{"id": "2539632", "revid": "155634", "url": "https://it.wikipedia.org/wiki?curid=2539632", "title": "US Open 2009", "text": "Gli US Open 2009 sono stati un torneo di tennis giocato sul cemento. \u00c8 stata la 128\u00aa edizione degli US Open e quarta e ultima prova del Grande Slam del 2009.\nIl torneo si \u00e8 giocato all'USTA Billie Jean King National Tennis Center di Flushing Meadows a New York.\nLo svizzero Roger Federer era il detentore del titolo ma ha perso in finale contro Juan Mart\u00edn del Potro, che si \u00e8 cos\u00ec aggiudicato il titolo del singolare maschile. Serena Williams era la detentrice del titolo femminile, ma \u00e8 stata battuta in semifinale da Kim Clijsters che poi ha vinto anche in finale contro Caroline Wozniacki conquistando il titolo.\nSommario.\nIl titolo del singolare maschile \u00e8 andato a Juan Mart\u00edn del Potro, che ha battuto al 1\u00ba turno il connazionale Juan M\u00f3naco in 3 set. Nel 2\u00ba turno ha battuto l'austriaco J\u00fcrgen Melzer battendolo in 3 set. Al terzo turno ha incontrato un altro austriaco, Daniel K\u00f6llerer, battuto in 4 set. Nel 4\u00ba turno ha battuto in 3 set Juan Carlos Ferrero. Nei quarti di finale, dopo aver perso il 1\u00ba set l'argentino ha avuto la meglio sul croato Marin \u010cili\u0107 battendolo in 4 set. In semifinale ha sconfitto con un netto per 6-2, 6-2, 6-2 Rafael Nadal e in finale ha battuto il numero uno del mondo Roger Federer.\nNel singolare femminile il titolo \u00e8 andato a Kim Clijsters che ha preso parte agli US Open grazie agli organizzatori che le hanno concesso una \"wild-card\", evitandole le qualificazioni Dopo aver battuto al primo turno Viktorija Kutuzova, al secondo turno ha sconfitto la francese Marion Bartoli. Ha battuto anche la connazionale Kirsten Flipkens per poi sconfiggere agli ottavi di finale Venus Williams. Si \u00e8 ripetuta ai quarti con la cinese Li Na e in semifinale ha battuto in due set Serena Williams. Nella finale ha battuto per 7-5, 6-3 la danese Caroline Wozniacki.\nProgramma del torneo.\nIl torneo si \u00e8 svolto in 15 giornate divise in due settimane\nQualificazioni e sorteggio.\nLe qualificazioni per accedere ai tabelloni principali del torneo si sono svolte tra il 25 e il 30 agosto 2009. In tre turni si sono qualificati:\nIl 27 agosto 2009 sono stati effettuati i sorteggi dei tornei del singolare maschile e femminile.\nLe wild card sono state assegnate come di consueto a molti tennisti statunitensi: Devin Britton, Chase Buchanan, Taylor Dent, Brendan Evans, Jesse Levine e Ryan Sweeting a cui si aggiungono l'australiano Chris Guccione e il francese Micha\u00ebl Llodra. Tra le donne sono state assegnate a Gail Brodsky, Mallory Cecil, Alexa Glatch, Vania King, Christina McHale, alla belga Kim Clijsters, alla francese Kristina Mladenovic e all'australiana Olivia Rogowska.\nCalendario.\nTorneo, prima settimana.\n31 agosto (1\u00ba giorno).\n\u00c8 iniziato il torneo con gli incontri del 1\u00ba turno del singolare maschile e del singolare femminile in base al della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 1\u00aa giornata lo svizzero Roger Federer ha battuto lo statunitense Devin Britton in tre set con il punteggio di 6-1 6-3 7-5. L'americano, prima di questa, aveva giocato solo poche partite nei circuiti ITF e Challenger.\nLa testa di serie numero 2, Serena Williams, ha sconfitto per 6-4 6-1 la connazionale Alexa Glatch.\nLa belga Kim Clijsters, in tabellone grazie a una wildcard, ha avuto la meglio sull'ucraina Victiriya Kutuzova. Nella sessione serale Venus Williams ha battuto la russa Vera Du\u0161evina con il punteggio di 6-7 (5) 7-5 6-3.\nTeste di serie eliminate:\n1\u00ba settembre (2\u00ba giorno).\n2\u00ba giorno del torneo con gli incontri del 1\u00ba turno del singolare maschile, del singolare femminile e del doppio maschile. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 2\u00aa giornata La russa Dinara Safina ha sconfitto l'australiana Olivia Rogowska per 6-7 (5) 6-2 6-4. La serba Ana Ivanovi\u0107 ha perso contro Kateryna Bondarenko che l'ha sconfitta in tre set con il punteggio complessivo di 2-6 6-3 7-6 (7). La russa Marija \u0160arapova ha passato il turno battendo per 6-3 6-0 la bulgara Cvetana Pironkova.\nNel tabellone maschile lo scozzese Andy Murray ha battuto il lettone Ernests Gulbis per 7-5 6-3 7-5. Il serbo Novak \u0110okovi\u0107 ha avuto la meglio sul croato Ivan Ljubi\u010di\u0107 battuto con il punteggio di 6-3 6-1 6-3. Il francese Jo-Wilfried Tsonga ha eliminato lo statunitense Chase Buchanan che ha perso per 6-0 6-2 6-1.\nTeste di serie eliminate:\n3\u00ba giorno (2 settembre).\n3\u00ba giorno del torneo con gli incontri del 1\u00ba e 2\u00ba turno del singolare maschile, del 2\u00ba turno singolare femminile e del 1\u00b0 doppio maschile e del 1\u00ba turno del doppio misto. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 3\u00aa giornata c'\u00e8 stato l'esordio di Rafael Nadal che ha battuto per 6-2 6-2 6-3 il francese Richard Gasquet, che rientrava dopo due mesi di inattivit\u00e0 perch\u00e9 risultato positivo alla cocaina ad un controllo effettuato in primavera a Miami. Gasquet ha commesso troppi errori gratuiti (40), subendo l'iniziativa di Nadal che ha messo a segno 27 vincenti.\nL'argentino Juan Mart\u00edn del Potro ha sconfitto il connazionale Juan M\u00f3naco per 6-3 6-3 6-1. Il francese Gilles Simon ha battuto lo spagnolo Daniel Gimeno Traver con il punteggio di 6-4 7-6(3) 6-3. Lo svizzero Roger Federer ha avuto la meglio sul tedesco Simon Greul che ha perso per 6-3 7-5 7-5.\nNel torneo del singolare femminile la statunitense Venus Williams ha battuto per 6-4 6-2 la connazionale Bethanie Mattek-Sands. Serena Williams ha eliminato l'ungherese Melinda Czink sconfitta per 6-1 6-1. La belga Kim Clijsters ha svuto la meglio sulla francese Marion Bartoli sconfitta per 5-7 6-1 6-2. La russa Vera Zvonar\u00ebva ha vinto per 3-6 6-1 6-1 contro la connazionale Anna \u010cakvetadze. La polacca Agnieszka Radwa\u0144ska \u00e8 stata sconfitta dalla russa Marija Kirilenko con il punteggio di 6-4 2-6 6-4. La statunitense Vania King ha eliminato dal torneo l'australiana Samantha Stosur sconfitta per 7-5 6-4. La francese Am\u00e9lie Mauresmo ha perso contro la canadese Aleksandra Woziak con il punteggio di 6-4 6-0.\nMarat Safin e Fabrice Santoro hanno giocato agli US Open il loro ultimo torneo dello Slam della carriera.\nTeste di serie eliminate:\n4\u00ba giorno (3 settembre).\n4\u00ba giorno del torneo con gli incontri del 2\u00ba turno del singolare maschile, del 2\u00ba turno singolare femminile e del 1\u00b0 doppio maschile, del doppio femminile e del 1\u00ba turno del doppio misto. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 4\u00aa giornata Elena Dement'eva \u00e8 stata battuta per 5-7 6-4 6-3 dalla statunitense Melanie Oudin. Jelena Jankovi\u0107 ha perso con il punteggio di 6-3 6-7(4) 7-6(6) contro la kazaka Yaroslava Shvredova. La testa di serie numero uno, Dinara Safina ha sconfitto per 6-7(5) 6-2 6-3 la tedesca Kristina Barrois.\nNel tabellone maschile il serbo Novak \u0110okovi\u0107 ha battuto in tre set l'australiano Carsten Ball con il punteggio di 6-3 6-4 6-4. L'americano Andy Roddick ha battuto per 6-1 6-4 6-4 il francese Marc Gicquel. James Blake ha eliminato dal torneo Olivier Rochus sconfitto per 6-4, 3-6, 7-6, 6-3. Lo spagnolo Fernando Verdasco ha battuto il francese Florent Serra per 6-3, 6-0, 6-3. Il tedesco Tommy Haas ha avuto la meglio in tre set sullo statunitense Robert Kendrick. Kevin Kim \u00e8 stato eliminato da Sam Querrey che ha vinto per 7-5, 6-7, 6-4, 6-4.\nTeste di serie eliminate:\n5\u00ba giorno (4 settembre).\n5\u00ba giorno del torneo con gli incontri del 2\u00ba turno del singolare maschile, del 3\u00ba turno singolare femminile e del 2\u00b0 doppio maschile, del doppio femminile e del 1\u00ba turno del doppio misto. In base al programma della giornata.\nIncontri previsti sull'Arthur Ashe Stadium:\nIncontri disputati sul Louis Armstrong Stadium:\nNella 5\u00aa giornata nel tabellone femminile la statunitense Serena Williams ha battuto per 6-3 7-5 Martinez Sanchez. La belga Kim Clijsters ha battuto Kirsten Flipkens per 6-0 6-2. Venus Williams ha eliminato la slovacca Magdal\u00e9na Ryb\u00e1rikov\u00e1. Daniela Hantuchov\u00e1 ha avuto la meglio per 6-2, 6-2 sulla statunitense Vania King. La russa Vera Zvonar\u00ebva ha eliminato la connazionale Elena Vesnina sconfitta con il punteggio di 6-2, 6-4. L'italiana Flavia Pennetta ha battuto Aleksandra Wozniak per 6-1, 6-1. Francesca Schiavone ha sconfitto la bielorussa Viktoryja Azaranka con il punteggio di 4-6, 6-2, 6-2.\nNel tabellone maschile L'argentino Juan Mart\u00edn del Potro ha sconfitto l'austriaco J\u00fcrgen Melzer con il punteggio di 7-6, 6-3, 6-3. Il Francese Jo-Wilfried Tsonga ha avuto la meglio sul finlandese Jarkko Nieminen sconfitto per 7-5, 6-3, 6-4. Marin \u010cili\u0107 ha battuto lo statunitense Jesse Levine per 4-6 2-6 6-0 6-3 6-0. Il francese Gilles Simon ha eliminato il brasiliano Thomaz Bellucci battuto per 6-3 6-2 6-4. Lo spagnoloJuan Carlos Ferrero ha vinto in cinque set contro il tedesco Philipp Petzschner con il punteggio di 1-6, 3-6 6-4, 6-2, 6-4.\nLo spagnolo Rafael Nadal ha battuto il tedesco Nicolas Kiefer per 6-0, 3-6, 6-3, 6-4.\nHa passato il turno anche Andy Murray vincitore sul cileno Paul Capdeville con il punteggio di 6-2 3-6 6-0 6-2.\nTeste di serie eliminate:\n6\u00ba giorno (5 settembre).\n6\u00ba giorno del torneo con gli incontri del 3\u00ba turno del singolare maschile, del 3\u00ba turno singolare femminile e del 2\u00b0 doppio maschile, del doppio femminile e del 2\u00ba turno del doppio misto. In base al programma della giornata.\nIncontri previsti sull'Arthur Ashe Stadium:\nIncontri disputati sul Louis Armstrong Stadium:\nNella 6\u00aa giornata l'americano Andy Roddick \u00e8 stato battuto dal connazionale John Isner con il punteggio di 6-7 (3), 3-6, 6-3, 7-5, 7-6 (5). La numero uno del mondo Dinara Safina \u00e8 stata sconfitta dallaceca Petra Kvitov\u00e1 in tre set per 6-4, 2-6, 7-6 (5). Melanie Oudin ha battuto la russa Marija \u0160arapova sconfitta a sorpresa per 3-6, 6-4, 7-5.\nNel torneo del singolare maschile lo svizzero Roger Federer ha passato il turno battendo per 4-6 6-3 7-5 6-4 l'australiano Lleyton Hewitt, vincitore degli US Open 2001. Novak \u0110okovi\u0107 ha avuto la meglio sul qualificato statunitense Jesse Witten con il punteggio di 6-7(2) 6-3 7-6(2) 6-4. Il ceco Radek \u0160t\u011bp\u00e1nek ha battuto per 4-6 6-2 6-3 6-3 il tedesco Philipp Kohlschreiber. Il russo Nikolaj Davydenko ha eliminato lo svizzero Marco Chiudinelli sconfitto per 6-4 7-5 7-5. Lo svedese Robin S\u00f6derling ha estromesso dal torneo lo statunitense Sam Querrey battuto per 6-2 7-5 6-7(6) 6-1.\nTeste di serie eliminate:\n7\u00ba giorno (6 settembre).\n7\u00ba giorno del torneo con gli incontri del 3\u00ba turno del singolare maschile, del 4\u00ba turno singolare femminile e del 3\u00b0 doppio maschile, del doppio femminile e del 2\u00ba turno del doppio misto. Iniziano pure i tornei riservati alla categoria juniores. In base al programma della giornata.\nIncontri previsti sull'Arthur Ashe Stadium:\nIncontri disputati sul Louis Armstrong Stadium:\nNella 7\u00aa giornata nel torneo di singolare maschile lo spagnolo Rafael Nadal ha battuto il connazionale Nicol\u00e1s Almagro con il punteggio di 7-5 6-4 6-4. Juan Carlos Ferrero ha approfittato del ritiro del francese Gilles Simon per passare al turno successivo. Il cileno Fernando Gonz\u00e1lez ha sconfitto il ceco Tom\u00e1\u0161 Berdych per 7-5 6-4 6-4. L'argentino Juan Mart\u00edn del Potro ha eliminato l'austriaco Daniel K\u00f6llerer. Il francese Jo-Wilfried Tsonga ha battuto il connazionale Julien Benneteau. Ga\u00ebl Monfils ha eliminato dal torneo l'argentino Jos\u00e9 Acasuso che \u00e8 stato costretto al ritiro. Il britannico Andy Murray ha battuto lo statunitense Taylor Dent con il punteggio di 6-3, 6-2, 6-2.\nNel torneo del singolare femminile l'italiana Francesca Schiavone ha perso contro la cinese Li Na per 6-2 6-3. La statunitense Serena Williams ha sconfitto, concedendo solo 2 game, la slovacca Daniela Hantuchov\u00e1 battuta per 6-2 6-0. Flavia Pennetta ha battuto la russa Vera Zvonar\u00ebva per 3-6, 7-6 (8-6), 6-0. La statunitense Venus Williams \u00e8 stata eliminata dopo la sconfitta per 6-0, 0-6, 6-4 subita dalla belga Kim Clijsters.\nTeste di serie eliminate:\nTorneo, seconda settimana.\n8\u00ba giorno (7 settembre).\n8\u00ba giorno del torneo con gli incontri del 4\u00ba turno del singolare maschile, del 4\u00ba turno singolare femminile e del 3\u00b0 doppio maschile, del doppio femminile e dei quarti di finale del doppio misto. Continuano pure i tornei riservati alla categoria juniores. In base al programma della giornata.\nIncontri previsti sull'Arthur Ashe Stadium:\nIncontri previsti sul Louis Armstrong Stadium:\nNell'8\u00aa giornata lo svizzero Roger Federer ha sconfitto lo spagnolo Tommy Robredo con il punteggio di 7-5, 6-2, 6-2. Lo svedese Robin S\u00f6derling ha superato il russo Nikolaj Davydenko che si \u00e8 ritirato per un infortunio alla coscia sinistra. Il serbo Novak \u0110okovi\u0107 ha sconfitto il ceco Radek \u0160t\u011bp\u00e1nek per 6-1 6-3 6-3.\nLo spagnolo Fernando Verdasco ha eliminato dal torneo lo statunitense John Isner battuto con il punteggio di 4-6 6-4 6-4 6-4.\nNel torneo del singolare femminile l'acraina Kateryna Bondarenko ha battuto l'argentina Gisela Dulko con il punteggio netto di 6-6 6-0. L'americana Melanie Oudin ha svuto la meglio sulla russa Nadia Petrova sconfitta per 1-6, 7-6, 6-3. La danese Caroline Wozniacki ha eliminato la russa Svetlana Kuznecova che ha perso per 2-6 7-6 7-6. La belga Yanina Wickmayer ha avuto la meglio sulla ceca Petra Kvitov\u00e1 in tre set con il punteggio di 6-4, 4-6, 6-4.\nTeste di serie eliminate:\n9\u00ba giorno (8 settembre).\n9\u00ba giorno del torneo con gli incontri del 4\u00ba turno del singolare maschile, dei quarti di finale del singolare femminile e del doppio maschile, del doppio femminile e delle semifinali del doppio misto. Continuano pure i tornei riservati alla categoria juniores. In base al programma della giornata.\nIncontri previsti sull'Arthur Ashe Stadium:\nIncontri disputati sul Louis Armstrong Stadium:\nNella 9\u00aa giornata nel torneo del singolare maschile Rafael Nadal ha battuto il francese Ga\u00ebl Monfils concedendo il primo set ma imponendosi per 6-7 6-3 6-1 6-3. Il cileno Fernando Gonz\u00e1lez ha sconfitto il francese Jo-Wilfried Tsonga con il punteggio di 3-6 6-3 7-63 6-4.\nLo scozzese Andy Murray \u00e8 stato aconfitto dal croato Marin \u010cili\u0107 con il punteggio di 7-5 6-2 6-2. L'argentino Juan Mart\u00edn del Potro ha eliminato lo spagnolo Juan Carlos Ferrero sconfitto per 6-3, 6-3, 6-3.\nNel torneo del singolare femminile la belga Kim Clijsters ha battuto la cinese Li Na per 6-2 6-4. Flavia Pennetta ha perso per 6-4, 6-3 contro Serena Williams.\nTeste di serie eliminate:\n10\u00ba giorno (9 settembre).\n10\u00ba giorno del torneo con gli incontri dei quarti di finale del singolare femminile e maschile, le semifinali del doppio maschile e dei quarti del doppio femminile. Continuano pure i tornei riservati alla categoria juniores. In base al programma della giornata.\nIncontri previsti sull'Arthur Ashe Stadium:\nIncontri disputati sul Louis Armstrong Stadium:\nNella 10\u00aa giornata lo svizzero Roger Federer ha sconfitto lo svedese Robin S\u00f6derling concedendo un set ma riuscendo comunque ad imporsi per 6-0, 6-3, 6-7, 7-6. Il serbo Novak \u0110okovi\u0107 ha battuto lo spagnolo Fernando Verdasco per 7-6, 1-6, 7-5, 6-2.\nNel torneo del singolare femminile la belga Yanina Wickmayer ha avuto la meglio sull'ucraina Kateryna Bondarenko battuta per 7-5, 6-4. L'americana Melanie Oudin \u00e8 stata sconfitto dalla danese Caroline Wozniacki che ha vinto per 6-2 6-2.\nTeste di serie eliminate:\n11\u00ba giorno (10 settembre).\n11\u00ba giorno del torneo con gli incontri dei quarti di finale del singolare maschile, una semifinale del doppio femminile e la finale del doppio misto. Sono andati avanti pure i tornei riservati alla categoria juniores e iniziati i tornei dei giocatori in carrozzina. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNell'11\u00aa giornata l'argentino Juan Mart\u00edn del Potro ha battuto il croato Marin \u010cili\u0107 in 4 set con il punteggio di 4-6 6-3 6-2 6-1. Il match tra Rafael Nadal e Fernando Gonz\u00e1lez \u00e8 stato sospeso per pioggia sul punteggio di 6-7 6-6 (2-3).\nNel doppio femminile Serena Williams e Venus Williams hanno battuto la russa Alisa Klejbanova e la connazionale Ekaterina Makarova per 7-6(4) 3-6 6-2.\nTeste di serie eliminate:\n12\u00ba giorno (11 settembre).\nNel 12\u00ba giorno del torneo erano previsti gli incontri delle semifinali del singolare femminile, la finale del doppio maschile e la continuazione dell'incontro tra Nadal e Gonzalez e la continuazione dei tornei riservati alla categoria juniores e i tornei dei giocatori in carrozzina. In base al programma della giornata.\nIncontri previsti sull'Arthur Ashe Stadium:\nNella 12\u00aa giornata non si \u00e8 disputato alcun incontro a causa della pioggia che si \u00e8 abbattuta su New York.\n13\u00ba giorno (12 settembre).\nNel 13\u00ba giorno del torneo si sono giocati gli incontri delle semifinali del singolare femminile, una semifinale del doppio femminile e la continuazione dell'incontro tra Nadal e Gonzalez e la continuazione dei tornei riservati alla categoria juniores e i tornei dei giocatori in carrozzina. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 13\u00aa giornata Il cileno Fernando Gonz\u00e1lez \u00e8 stato eliminato dallo spagnolo Rafael Nadal che ha vinto la prosecuzione del match interrotto 2 giorni prima per 7-6(4) 7-6(2) 6-0.\nNella semifinale la belga Kim Clijsters ha eliminato dal torneo la statunitense Serena Williams con il punteggio di 6-4 7-5.\nTeste di serie eliminate:\n14\u00ba giorno (13 settembre).\nNel 14\u00ba giorno del torneo si sono giocati gli incontri delle semifinali del singolare maschile, la finale del singolare femminile una semifinale del doppio femminile, la finale del doppio maschile e le finali dei tornei riservati alla categoria juniores e i tornei dei giocatori in carrozzina. In base al programma della giornata.\nIncontri disputati sull'Arthur Ashe Stadium:\nIncontri disputati sul Louis Armstrong Stadium:\nNella 14\u00aa giornata lo spagnolo Rafael Nadal ha perso contro l'argentino Juan Mart\u00edn del Potro che ha vinto con il punteggio di 6-2 6-2 6-2. Lo svizzero Roger Federer ha sconfitto per 7-6(3) 7-5 7-5 il serbo Novak \u0110okovi\u0107.\nLa belga Kim Clijsters ha battuto per 7-5 6-3 la danese Caroline Wozniacki aggiudicandosi il titolo del singolare femminile. Questo titolo si aggiunge a quelli del 2005.\nNel doppio maschile il trofeo \u00e8 andato alla coppia formata dal ceco Luk\u00e1\u0161 Dlouh\u00fd e l'indiano Leander Paes che hanno battuto in finale la coppia formata da Mahesh Bhupathi e Mark Knowles per 3-6 6-3 6-2.\nTeste di serie eliminate:\n15\u00ba giorno (14 settembre).\nNel 15\u00ba giorno del torneo si giocano la finale del singolare maschile e la finale del doppio femminile. In base al programma della giornata.\nIncontri previsti sull'Arthur Ashe Stadium:\nNell'ultima giornata del torneo l'argentino Juan Mart\u00edn del Potro ha sconfitto Roger Federer in cinque set con il punteggio di 3-6 7-6(5) 4-6 7-6(4) 6-2. Per Del Potro \u00e8 stato il primo titolo del Grande Slam della storia e ha interrotto la serie di 5 vittorie consecutive dal 2004 al 2008 di Federer a Flushing Meadows.\nTeste di serie eliminate:\nJunior.\nSingolare ragazzi.\n Bernard Tomi\u0107 ha battuto in finale Chase Buchanan, 6\u20131, 6\u20133.\nSingolare ragazze.\n Heather Watson ha battuto in finale Yana Buchina, 6\u20134, 6\u20131.\nDoppio ragazzi.\n M\u00e1rton Fucsovics / Hsieh Cheng-peng hanno battuto in finale Julien Obry / Adrien Puget, 7\u20136(5), 5\u20137, [10\u20131]\nDoppio ragazze.\n Valerija Solov'\u00ebva / Maryna Zanevs'ka hanno battuto in finale Elena Bogdan / Noppawan Lertcheewakarn, 1\u20136, 6\u20133 [10\u20137]\nCarrozzina.\nSingolare maschile in carrozzina.\n Shingo Kunieda ha battuto in finale Maikel Scheffers, 6\u20130, 6\u20130\nSingolare femminile in carrozzina.\n Esther Vergeer ha battuto in finale Korie Homan, 6\u20130, 6\u20130\nDoppio maschile in carrozzina.\n Stephane Houdet / Stefan Olsson hanno battuto in finale Maikel Scheffers / Ronald Vink, 6\u20134, 4\u20136, 6\u20134\nDoppio femminile in carrozzina.\n Korie Homan / Esther Vergeer hanno battuto in finale Daniela DiToro / Florence Gravellier, 6\u20132, 6\u20132\nQuad singolare.\n Peter Norfolk ha battuto in finale David Wagner, 6\u20133, 3\u20136, 6\u20133\nQuad doppio.\n Nick Taylor / David Wagner hanno battuto in finale Johan Andersson / Peter Norfolk, 6\u20131, 6\u20137(5), 6\u20133"}
{"id": "2539644", "revid": "729019", "url": "https://it.wikipedia.org/wiki?curid=2539644", "title": "Battaglia di Les Aubiers (1799)", "text": "La battaglia di Les Aubiers \u00e8 stata una battaglia della terza guerra di Vandea combattuta dal 2 al 4 novembre 1799 a Nueil-les-Aubiers.\nLa battaglia.\nAll'inizio di novembre il generale vandeano Charles d'Autichamp comandante dell'esercito dell'Angi\u00f2, aveva raccolto tutte le sue truppe, cio\u00e8 6.000-8.000 uomini. Il 2 novembre, d'Autichamp attacc\u00f2 una compagnia di un centinaio di uomini della 70\u00aa demi-brigade comandato dal capitano Lavigne. I repubblicani riuscirono tuttavia a fuggire e si rifugiarono in una chiesa a Les Aubiers.\nIl giorno dopo, il generale Simon Dufresse di stanza a Bressuire apprese che la compagnia del capitano Lavigne era stata assediata a Les Aubiers da molte migliaia di vandeani, raccolse allora 600 uomini e and\u00f2 in loro aiuto. Alcune ore pi\u00f9 tardi, al ponte di Nueil, i repubblicani entrarono in contatto con le forze vandeane. Si scontrarono con 2.000 vandeani, di cui 200 cavalieri, che tenevano il ponte e dopo una carica alla baionetta i repubblicani costrinsero i loro avversari a rifugiarsi al cimitero di Nueil in cui furono uccisi fino all'ultimo.\nIl 4 novembre all'alba, i repubblicani entrarono nel comune di Les Aubiers. Dufresse ricevette in rinforzo altri 100 soldati da Ch\u00e2tillon-sur-S\u00e8vre, divise le sue truppe in tre colonne e si lanci\u00f2 all'attacco in pi\u00f9 punti, mentre dalla chiesa, gli uomini del capitano Lavigne, alla vista dei rinforzi, tentarono di uscire. Poco agguerriti e male equipaggiati, i vandeani di diedero alla fuga. I repubblicani si lanciarono all'inseguimento ed uccisero un gran numero di vandeani prima che questi ultimi si rifugiarono nei boschi.\nLe perdite erano state schiaccianti, 500 vandeani erano morti contro i 30 dei repubblicani e 1.500 vandeani erano feriti. L'esercito dell'Angi\u00f2 era messo fuori combattimento e d'Autichamps rinunci\u00f2 a proseguire la lotta, firmando la pace con i repubblicani il 18 gennaio 1800."}
{"id": "2539654", "revid": "767487", "url": "https://it.wikipedia.org/wiki?curid=2539654", "title": "Francesco Galli da Bibbiena", "text": "Biografia.\nSecondo figlio di Giovanni Maria Galli da Bibbiena, nato a Bologna, citt\u00e0 in cui lavor\u00f2 maggiormente il padre, il 12 dicembre del 1659.\nStudi\u00f2 presso Lorenzo Pasinelli e Carlo Cignani e dopo aver lavorato in qualit\u00e0 di architetto nelle citt\u00e0 Piacenza, Parma e Roma divenne l'architetto ducale della citt\u00e0 di Mantova.\nVisse a Genova e Napoli prima di essere chiamato a Vienna presso il palazzo dell'Hofburg dall'imperatore Leopoldo I d'Asburgo, dove nel 1700 edific\u00f2 il \"Gro\u00dfe Kom\u00f6diensaal\" ossia, la grande sala delle commedie che divenne poi il Burgtheater, il teatro di corte.\nDopo un breve soggiorno in Italia e in Lorena venne richiamato a Vienna insieme al fratello Ferdinando Galli da Bibbiena dall'imperatore Giuseppe I con l'incarico di primo ingegnere teatrale, decoratore e pittore di scena. Ivi rest\u00f2 dal 1709 al 1712.\nNel 1687 e nel 1703 affresc\u00f2 con l'aiuto di Ferdinando gli interni della villa Paveri Fontana di Collecchio; sempre col fratello decor\u00f2 nel 1696 la Sala degli Stucchi e le gallerie del piano nobile della Rocca Meli Lupi di Soragna.\nSuccessivamente costru\u00ec il teatro della citt\u00e0 di Nancy, il Teatro Filarmonico di Verona, che fu definito da alcuni il migliore teatro italiano, ed il Teatro Alibert a Roma oggi perduto.(vedi Teatri di Roma)\nIl suo ultimo incarico lo vede di ritorno a Bologna come direttore dell'Accademia Clementina."}
{"id": "2539658", "revid": "1632387", "url": "https://it.wikipedia.org/wiki?curid=2539658", "title": "Nightbreaker", "text": "Nightbreaker \u00e8 l'ottavo album in studio del gruppo heavy metal statunitense Riot, pubblicato nel 1994 dall'etichetta discografica SPV.\nIl disco.\nEnnesimo cambio di formazione per i Riot, che vedono l'uscita di Tony Moore e Don VanStavern: in loro sostituzione arrivarono il cantante Mike DiMeo e Pete Perez, con in aggiunta Mike Flyntz come secondo chitarrista. L'album, che tra le tracce contiene una reinterpretazione di \"Burn\" dei Deep Purple, \u00e8 stato pubblicato in Giappone con una tracklist diversa, che vede l'aggiunta di un'ulteriore cover, \"A Whiter Shade of Pale\" dei Procol Harum."}
{"id": "2539659", "revid": "56620", "url": "https://it.wikipedia.org/wiki?curid=2539659", "title": "Ragazzo etrusco", "text": "Ragazzo etrusco \u00e8 un romanzo storico scritto da Teresa Buongiorno nel 1977 e pubblicato nello stesso anno dalla casa editrice Rusconi. La prima edizione scolastica viene pubblicata per la prima volta nel 1984 dalla casa editrice Le Monnier.\nTrama.\nAnno 396 a.C. La citt\u00e0 etrusca di Veio \u00e8 assediata dall'esercito romano, appostato ormai da circa dieci anni fuori dalle sue mura. Non riuscendo a rompere l'assedio, Roma decide di prendere la citt\u00e0 per fame bloccando ogni via di comunicazione e di rifornimento di viveri, costringendola cos\u00ec alla resa incondizionata. Ma nonostante un estenuante accerchiamento, Veio sembra non voler capitolare. Nel tentativo di scoprirne la ragione i soldati romani rapiscono, attraverso uno stratagemma, un aruspice veiente. Da lui vengono a sapere che la citt\u00e0 \u00e8 attraversata da una rete sotterranea di canali: alcuni di essi erano usati per la distribuzione idrica, mentre gli altri venivano sfruttati come passaggi segreti per uscire dalla citt\u00e0 e fare rifornimenti. L'aruspice li informa anche che, dall'inizio dell'assedio, i veienti hanno provveduto a chiudere i canali facilmente agibili per timore che potessero essere utilizzati dai soldati romani, lasciando liberi solo quelli semi ostruiti e, quindi, impraticabili. I romani decidono, allora, di liberare uno dei canali dai massi che lo ostruivano, impiegando nell'operazione gran parte degli anni dell'assedio.\nUna volta sbloccato il passaggio i soldati, guidati dal comandante Furio Camillo, risalgono il canale sbucando all'interno del tempio veiente di Uni (attraverso il pozzo sacro dell'edificio). L\u00ec si sta svolgendo una cerimonia rituale di sacrificio alla dea a cui presenziano il \"lauchme\" (lucumone), gli \"zilath\", (compreso lo \"zilath maru\" Celio Matumna), assieme a diversi aruspici e \u00e0uguri. I soldati compiono un vero e proprio massacro, uccidendo chiunque si trovi nel luogo di culto, tranne un ragazzo (risparmiato proprio da Furio Camillo): \u00e8 Tarconte, il servo di Celio Matumna. Il ragazzo, stordito da quanto successo, si avvicina al \"maru\" appena in tempo per raccoglierne le ultime volont\u00e0: quelle di portare in salvo la sua famiglia. Allora Tarconte scappa dal tempio ma, una volta giunto alla casa dei Matumna, scopre che la moglie del padrone, Martia, \u00e8 uscita a cercare il figlio Larth alla scuola. Riuniti gli altri figli del \"maru\" (Arnth, Ramtha e Senia) e resoli irriconoscibili per nasconderne le origini aristocratiche, Tarconte fugge assieme a loro e alla serva Vipi (a cui i bambini erano affezionati) con l'idea di raggiungere la scuola e riunire tutti i componenti della famiglia. Giunto a destinazione, per\u00f2, scopre con rammarico che Martia non c'\u00e8. Riesce invece a trovare Larth il quale, non appena capito cosa stava succedendo in citt\u00e0, si era nascosto con l'amico Vel in un piccolo magazzino del vasaio Velthur.\nConsapevole di non poter indugiare oltre, e mettere altrimenti a repentaglio la vita dei figli del \"maru\", Tarconte decide di portarli lontano da Veio, avendo cura di non rivelare loro la morte del padre per non farli sentire ancora pi\u00f9 disorientati. Il gruppo, a cui nel frattempo si erano aggregati altri giovani veienti, tra cui Celio Vibenna e Lucio Tolumnio, esce dalla citt\u00e0 attraversando uno dei canali sotterranei. Dopo lo smarrimento iniziale i ragazzi decidono di recarsi a Volsinii nella speranza di ricongiungersi ai rispettivi genitori. In quella citt\u00e0, infatti, ogni autunno si svolge una riunione all'interno del tempio di Voltumna di tutti gli zilath delle dodecapoli etrusche per eleggere lo \"zilath mech rasnal\", ovvero il capo supremo di tutto il popolo etrusco. Se c'era una speranza di ritrovare i genitori, quella era l'unica occasione possibile. Si incamminano perci\u00f2 nella direzione stabilita, quando incontrano dei pastori che li invitano a salire sulla loro barca per dargli un passaggio almeno fino alla citt\u00e0 di Faleria. Qui, raccontata la loro storia al \"purth\" della citt\u00e0 e accertata la loro nobile stirpe, i ragazzi vengono affidati temporaneamente alle cure di un pedagogo, in attesa di volgere la questione allo \"zilath mech rasnal\" e decidere dei loro destini. Quando, per\u00f2, il pedagogo cerca di consegnare i ragazzi ai romani, il gruppo guidato da Tarconte capisce di non essere pi\u00f9 al sicuro e decide di fuggire. Insieme attraversano la temuta Selva Cimina per poi raggiungere finalmente l'agognata citt\u00e0 di Volsinii, appena in tempo per le feste svolte in occasione dell'assemblea annuale degli zilath. Qui, per\u00f2, vengono a sapere che Veio oramai \u00e8 occupata dai romani e che tutti i suoi abitanti sono morti o sono stati portati a Roma per essere venduti come schiavi. Consapevoli di essere rimasti gli unici veienti rimasti liberi, e altrettanto consci che le altre citt\u00e0 etrusche non sarebbero state disposte ad accogliere di buon grado cittadini veienti, i ragazzi decidono di fondare una nuova citt\u00e0, appena al di l\u00e0 della Selva Cimina, dove a regnare sarebbero state la pace, l'ordine e la tolleranza."}
{"id": "2539662", "revid": "729019", "url": "https://it.wikipedia.org/wiki?curid=2539662", "title": "Battaglia di La Flocelli\u00e8re", "text": "La battaglia di La Flocelli\u00e8re \u00e8 stata una battaglia della terza guerra di Vandea combattuta dal 14 novembre 1799 a La Flocelli\u00e8re.\nLa battaglia.\nIl 13 novembre 1799, un esercito di 900 vandeani comandata dal marchese di Grigon, che era appena succeduto a Charles Sapinaud alla testa dell'esercito del centro si present\u00f2 La Flocelli\u00e8re che era appena stata lasciata dal generale Jean-Pierre Travot.\nIl giorno dopo delle truppe repubblicane venute da Pouzauges e da La Ch\u00e2taigneraie si lanciarono all'attacco dei vandeani, ma questi ultimi riuscirono a respingerli dopo avere ucciso 40 uomini ai repubblicani."}
{"id": "2539665", "revid": "729019", "url": "https://it.wikipedia.org/wiki?curid=2539665", "title": "Battaglia di Chambretaud", "text": "La battaglia di Chambretaud \u00e8 stata una battaglia della terza guerra di Vandea combattuta dal 18 novembre 1799 a Chambretaud.\nLa battaglia.\nIl 18 novembre, l'esercito del centro comandato dal generale Grignon fu attaccato di sorpresa dai repubblicani. I vandeani aprirono il fuoco ma i repubblicani, quasi senza rispondere, si lanciarono in una carica alla baionetta che mando in rotta le forze vandeane.\nQueste lasciarono sul campo 80 tra morti e feriti, tra cui il generale Grignon, che era stato ferito mortalmente durante lo scontro. L'esercito del centro fu cos\u00ec messo completamente fuori combattimento.\nIl 18 gennaio 1800, Charles Sapinaud, che aveva preso il comando dell'esercito del centro, firm\u00f2 la pace con la Repubblica."}
{"id": "2539667", "revid": "767487", "url": "https://it.wikipedia.org/wiki?curid=2539667", "title": "Alessandro Galli da Bibbiena", "text": "Biografia.\nAppartenne alla famosa famiglia di artisti dei Galli da Bibbiena (originari appunto del paese toscano di Bibbiena) che domin\u00f2 la scena teatrale delle grandi corti europee nel XVII e soprattutto nel XVIII secolo.\nFu figlio promogenito di Ferdinando Galli da Bibbiena e fratello di Giuseppe Galli da Bibbiena. Si form\u00f2 come artista con il padre e lavor\u00f2 con lui e con i fratelli in Spagna (Barcellona) dal 1708 e a Vienna dal 1711. Tra il 1716 e il 1717 lavor\u00f2 a Innsbruck (scenografie per il teatro di corte: \"Tigrane\", 1715; \"Radamisto\", 1716) e poi per l'Elettore Palatino a Neuburg (scenografie per \"Crudelt\u00e0 consuma amore\", 1717) e a Heidelberg (apparati effimeri per la cappella di corte 1717); tra il 1718 e il 1719 con il padre dipinse le scene per il Teatro della Fortuna di Fano.\nOltre che come scenografo, nella scia della tradizione familiare, fu attivo anche come architetto e pittore e nel 1719 divenne architetto e scenografo di corte dell'Elettore Palatino e si trasfer\u00ec a Mannheim nuova capitale del principato. La sua presenza contribu\u00ec alla diffusione del barocco e alla nascita del rococ\u00f2 in Germania insieme a numerosi altri artisti, compresi i suoi fratelli, e artigiani attivi nelle varie corti dei piccoli stati tedeschi.\nFu direttore generale delle costruzioni, intendente teatrale e insignito di titolo nobiliare ereditario.\nOpere.\nDal 1719 lavor\u00f2 costantemente al servizio della corte, prima per l'Elettore Carlo Filippo e poi per il successore Carlo Teodoro. Ebbe come allievo, collaboratore e continuatore Francesco Guglielmo Roballiati. Le sue opere maggiori di architettura furono:"}
{"id": "2539670", "revid": "287204", "url": "https://it.wikipedia.org/wiki?curid=2539670", "title": "Ruth Kligman", "text": "Attiva fin dagli anni cinquanta, a partire dal 1957 fu sentimentalmente legata al suo mentore, Willem de Kooning, e come lui esponente dell'espressionismo astratto.\nPrima di tale relazione fu anche l'amante di un altro noto pittore, Jackson Pollock (sposato con un'altra pittrice, Lee Krasner): fu l'unica sopravvissuta all'incidente d'auto che uccise Pollock e l'amica Edith Metzger. Dal suo legame con Pollock trasse nel 1974 un libro autobiografico, \"Love Affair: A Memoir of Jackson Pollock\".\n\u00c8 scomparsa nel 2010 all'et\u00e0 di 80 anni."}
{"id": "2539671", "revid": "599013", "url": "https://it.wikipedia.org/wiki?curid=2539671", "title": "BellSouth Open 1997", "text": "L'Heineken Open 1997 \u00e8 stato un torneo di tennis giocato sul cemento.\n\u00c8 stata la 30\u00aa edizione dell'Heineken Open,che fa parte della categoria World Series nell'ambito dell'ATP Tour 1997.\nSi \u00e8 giocato all'ASB Tennis Centre di Auckland in Nuova Zelanda,\ndal 6 al 13 gennaio 1997.\nCampioni.\nSingolare.\n Jonas Bj\u00f6rkman ha battuto in finale Kenneth Carlsen 7-6 (7-0), 6-0\nDoppio.\n Ellis Ferreira / Patrick Galbraith hanno battuto in finale Rick Leach / Jonathan Stark 6-4, 4-6, 7-6"}
{"id": "2539674", "revid": "320928", "url": "https://it.wikipedia.org/wiki?curid=2539674", "title": "Delta Ursae Minoris", "text": ""}
{"id": "2539675", "revid": "2143323", "url": "https://it.wikipedia.org/wiki?curid=2539675", "title": "Diego de Henriquez", "text": "Dal 1969 la citt\u00e0 collabor\u00f2 con il collezionista per la creazione del Civico Museo della Guerra per la Pace, che \u00e8 stato aperto nel 2014, dopo la sua morte.\nBiografia.\nGli inizi.\nDiego de Henriquez nacque a Trieste il 20 febbraio 1909 da una famiglia di ascendenza nobiliare spagnola e di tradizioni legate alla Marina Imperiale Asburgica. Il padre era agente di Cambio e nel periodo precedente alla prima guerra mondiale riesce ad accumulare una discreta fortuna che permetter\u00e0 alla famiglia una vita agiata. La madre, donna originale, eccentrica e spesso canzonatoria nei confronti dei figli, condizioner\u00e0 alcuni atteggiamenti di Diego, che resteranno anche in et\u00e0 matura.\nLa sorella, Fiore de Henriquez diventer\u00e0 una scultrice di fama internazionale, operando soprattutto nel Regno Unito.\nSebbene nella sua giovent\u00f9 fosse vissuto in diverse province dell'Impero, gli studi lo portarono a far ritorno nella citt\u00e0 natia (nel frattempo divenuta italiana nel 1918), dove si diplom\u00f2 nel 1928 presso l'Istituto Nautico.\nNello stesso anno si spos\u00f2 con Adele Fajon, di origine friulana, da cui ebbe due figli: Adele Maria e Alfonso Federico.\nGi\u00e0 da bambino, durante le passeggiate sul Carso, inizi\u00f2 ad appassionarsi ai numerosi cimeli bellici che trovava, resti della Prima guerra mondiale. In seguito tale passione si arricch\u00ec del talento diaristico, peculiarit\u00e0 che lo accompagner\u00e0 tutta la vita, e che rasenter\u00e0 in alcuni casi perfino l'ossessione.\nConclusa la leva militare, De Henriquez decide di mettersi al lavoro. Sfruttando il diploma di scuola nautica inizier\u00e0 a lavorare al Cantiere Navale Triestino di Monfalcone come tracciatore nella sezione aeronautica. Successivamente Diego trover\u00e0 lavoro presso la ditta di trasporti marittimi Navigazione Libera Triestina, che successivamente entrer\u00e0 a far parte della Societ\u00e0 Adriatica di Navigazione.\nLa guerra.\nNel 1940 venne richiamato alle armi. Rifiutandosi di prendere servizio attivo, fu quindi inquadrato come soldato semplice nella Guardia alla frontiera. Nel Marzo 1941 finir\u00e0 cos\u00ec nel XXV settore \u00abTimavo\u00bb, presso la caserma \u00abPrincipe di Piemonte\u00bb di San Pietro del Carso, oggi Pivka, in Slovenia. Qui, seppur degradato a soldato semplice, venne messo a lavorare negli uffici dell\u2019amministrazione dove, dopo l\u2019invasione della Jugoslavia in Aprile, assiste il comando nella gestione dei territori occupati. \nDopo qualche mese riesce a farsi promuovere caporale; a questo punto, spinto dalla sua passione per la tecnologia bellica e il collezionismo storico, chiede ed ottiene dal suo amico e superiore, colonnello Ottone Franchini, l\u2019autorizzazione per recuperare prede belliche jugoslave e greche per creare un museo di guerra presso il XXV Settore.\nGli furono dati il grado di sergente, un camion e tre uomini alle sue dipendenze, e fu autorizzato a muoversi in tutta la regione militare Nord-est per reperire materiale e documentazione \u201cguerrologica\u201d o \u201cpolemologica\u201d.\nIl museo di San Pietro del Carso e l'occupazione Italiana in Jugoslavia.\nI suoi ritrovamenti non si limitarono solo all\u2019arsenale moderno Jugoslavo: nelle caserme ormai abbandonate trov\u00f2 tonnellate di materiale bellico risalente alla Grande Guerra e a periodi precedenti, oltre a manufatti archeologici pregiati. In questo modo recuper\u00f2 per il neonato museo di San Pietro del Carso pezzi di grandissimo valore storico e culturale.\nIn questo periodo Diego comincia anche a scrivere le proprie esperienze quotidiane in una serie di diari che continuer\u00e0 a scrivere, descrivendo dettagliatamente le sue giornate - quasi ossessivamente - fino alla sua morte lasciando in tal modo oltre 50.000 pagine scritte.\nQuesti si rivelano essere un documento inestimabile sia per capire l\u2019uomo sia per comprendere da fonti di prima mano la situazione storica che si sviluppava intorno a lui.\nInfatti, avendo campo libero per girare nei territori occupati, Diego riporter\u00e0 ampiamente le sue opinioni e i fatti, spesso macabri, riguardo l\u2019occupazione dell\u2019esercito Italiano in Jugoslavia, particolarmente nella provincia di Lubiana.\nIn questo periodo, grazie alle sue conoscenze linguistiche e alle amicizie formate nei suoi pellegrinaggi in terra slovena, Diego comincer\u00e0 a stringere rapporti con la resistenza yugoslava.\nLa fine della guerra.\nL'importante collezione accumulata in quegli anni sarebbe andata perduta, se dopo l'8 settembre 1943 egli non avesse collaborato con l'occupazione; Dopo l\u2019armistizio Diego de Henriquez comprese che facilmente i tedeschi \u2013 in particolare quelli dell\u2019Heeres Museum Gruppe \u2013 avrebbero potuto mettere le mani sui materiali bellici di San Pietro del Carso.\nApprofittando del fatto che la localit\u00e0 di San Pietro era collegata a Trieste tramite ferrovia, tramite diversi viaggi su rotaia riusc\u00ec a trasportare il Museo di guerra nel capoluogo giuliano in via Besenghi 2 (presso villa Basevi) dove rimase per alcuni anni (fino al trasferimento della collezione sulla sommit\u00e0 del colle di San Vito nella zona chiamata \u00abSanza\u00bb).\nNaturalmente tutto questo non sarebbe stato possibile senza l\u2019appoggio del comando tedesco.\nDifatti dopo l\u2019occupazione era vietato per i privati possedere qualunque tipo di materiale bellico: un\u2019intera collezione di armi e cannoni sicuramente non sarebbe stata vista di buon grado.\nMa, come gi\u00e0 avvenuto in precedenza, le abilit\u00e0 diplomatiche e la conoscenza delle lingue spianarono la strada a De Henriquez, che, con l\u2019appoggio di nuove amicizie (ricordiamo in particolare il Maggiore Matz della Schutzpolizei locale) riusc\u00ec a garantirsi non solo la sopravvivenza della collezione museale, ma addirittura riusc\u00ec ad ottenere dai tedeschi alcuni reperti bellici che restavano inutilizzati nei magazzini militari. \nDurante la liberazione della citt\u00e0 da parte delle truppe alleate, egli gioc\u00f2 un ruolo fondamentale di interprete e negoziatore: la situazione di Trieste infatti, raggiunta ad Est dai partigiani Jugoslavi e ad Ovest dalle truppe Neozelandesi, era quanto mai tesa e complicata. All'arrivo delle truppe Neozelandesi, De Henriquez si present\u00f2 alla colonna corazzata e contribu\u00ec in prima persona a tentare una mediazione con le truppe tedesche asserragliate nel palazzo di Giustizia, che, non avendo garanzie sul loro destino da prigionieri, scelsero di continuare la lotta, venendo rapidamente sgominati dai cannoni dei Carriarmati Neozelandesi.\nIl Comandante tedesco della citt\u00e0, il Generale maggiore Linkenbach, era invece asserragliato con il suo stato maggiore presso villa Geinriger, (conosciuta anche con il nome di \u00abCastelletto\u00bb) e temporeggiava la resa per non consegnarsi agli Yugoslavi. Qui i comandanti neozelandesi assieme a Diego De Henriquez si fecero strada tra i partigiani titini per trattare la resa.\nDe Henriquez ne usc\u00ec vincitore: i tedeschi firmarono la resa senza problemi consegnandosi ai neozelandesi. In cambio del suo operato, De Henriquez richiese la giubba del generale (alla quale Linkenbach strapp\u00f2 il proprio grado come ricordo), una copia di ogni arma posseduta dalla guarnigione e, si vocifera, addirittura una garanzia da parte delle truppe alleate che il suo museo sarebbe stato lasciato in attivit\u00e0 anche dopo la guerra.\nIl Dopoguerra e l'occupazione Anglo-Americana.\nDopo la resa tedesca, la citt\u00e0 pass\u00f2 per 40 giorni sotto controllo delle truppe Titine, in attesa che la diplomazia internazionale ne decidesse le sorti.\nDe Henriquez, grazie ai contatti presi in precedenza con i partigiani sloveni e grazie al suo recente contributo alla resa tedesca (in cui aveva fatto da interprete anche alle richieste titine, rendendo tutti i partecipanti soddisfatti del risultato) verr\u00e0 salutato dai partigiani come \u00abHenriquez, Compagno direttore del Museo\u00bb rimuovendo il \u00abDe\u00bb nobiliare.\nIn questo periodo di transizione Diego ne approfitta per recarsi alla Risiera di San Sabba (cui i nazisti avevano fatto saltare in aria il forno crematorio), ormai adibita a centro profughi, dove passer\u00e0 giorni interi a trascrivere ci\u00f2 che gli internati nel campo di concentramento avevano lasciato sui muri. Nomi, suppliche, saluti alle famiglie, segnalazione di delatori, collaborazionisti e simili.\nQuesto finch\u00e9, principalmente per motivi sanitari, i muri della risiera non furono intonacati per permettere una sistemazione pi\u00f9 dignitosa alle masse sempre pi\u00f9 numerose di profughi provenienti dall\u2019Istria.\nA Giugno Trieste fin\u00ec sotto il comando delle truppe alleate, che, vedendo buoni propositi nel suo museo, gli fornisce permessi per recuperare liberamente qualunque mezzo militare nazifascista egli trovi nei depositi del nord Italia, fornendogli anche i mezzi militari (trattori, camion, treni) per portarlo a Trieste. A volte non serve neanche andare lontano: a Sistiana, dove c\u2019era una batteria di cannoni costieri e una base di sottomarini, vengono recuperati due sommergibili tascabili tedeschi, modello Molch. \nAllo scalo legnami recupera un sottomarino tascabile italiano utilizzato dagli incursori della RSI nelle ultime fasi del conflitto.\nNella caserma di via Rossetti recupera un autoblindo italiana della prima guerra mondiale, usata in azioni antipartigiane dalle milizie fasciste. Quando, nel 1954, la citt\u00e0 venne consegnata all'Italia, gran parte dei documenti raccolti dagli alleati e divenuti ormai vetusti finirono nella collezione.\nIl museo e le istituzioni.\nBen presto Diego si accorse che la sua collezione si stava allargando ben oltre le sue capacit\u00e0 finanziarie e logistiche per mantenerla. Pertanto cercher\u00e0 fin dal 1947 di cederla al Comune di Trieste o allo stato Italiano, in una serie di progetti e accordi purtroppo infruttuosi. \nLa situazione andr\u00e0 avanti in questa maniera fino al 1963, quando, Il comune di Trieste, ormai tornato all\u2019Italia, pur di non vedersi rubare da altri una cos\u00ec grande e interessante collezione (Muggia, Gorizia, Feltre e Verona stavano infatti cercando di accaparrarsela), decise di istituire un Consorzio per la gestione del Museo, con De Henriquez come direttore.\nNel 1971 il comune gli offre degli spazi a Trebiciano dove spostare i pezzi pi\u00f9 grossi del suo museo, in modo tale da renderne pi\u00f9 facile la fruizione e in modo da liberare il colle di San Vito da una raccolta ormai fin troppo larga.\nLa morte.\nNel 1969 il Comune di Trieste e l'Assessorato alla Cultura decisero di promuovere la costituzione del museo civico, ma questo progetto si realizz\u00f2 dopo la morte del suo ideatore: Diego de Henriquez mor\u00ec in circostanze misteriose il 2 maggio 1974, durante un incendio notturno sviluppatosi in uno dei suoi depositi, sito in Via San Maurizio 13. Sebbene inizialmente si fosse pensato a un incidente, molte altre voci hanno instillato il dubbio del dolo, voci avallate anche da ex funzionari di polizia che all'epoca avevano indagato sul fatto. \nFu certamente un uomo originale, di vasta erudizione e con spiccata curiosit\u00e0, che conosceva inoltre numerose lingue che lo aiutarono nella sua opera di raccolta.\nSulla sua tomba fece scrivere il seguente epitaffio:"}
{"id": "2539680", "revid": "2130303", "url": "https://it.wikipedia.org/wiki?curid=2539680", "title": "Chiesa di Santa Maria Addolorata (Roma)", "text": "La chiesa di Santa Maria Addolorata \u00e8 un luogo di culto cattolico di Roma, nel quartiere Collatino, all'incrocio tra viale della Serenissima e viale della Venezia Giulia.\nStoria.\nEssa fu costruita tra il 1998 e il 2001 su progetto dell'architetto Tommaso Sbardella ed \u00e8 stata consacrata il 17 marzo 2001 dal cardinale Camillo Ruini.\nLa chiesa \u00e8 sede parrocchiale, istituita dal cardinale vicario Clemente Micara il 14 gennaio 1958 con il decreto \"Quartum iam annum\", ed affidata dapprima ai missionari Servi dei Poveri e poi, dal 1987, al clero della diocesi di Roma.\nDal 14 febbraio 2015 insiste su di essa l'omonimo titolo cardinalizio.\nDescrizione.\nL'edificio ha esternamente una struttura composita, in blocchetti di tufo che si armonizzano con il travertino, con una copertura fatta di legno e rame; la facciata \u00e8 preceduta da una scalinata, che conduce ai tre portali d'ingresso, sopra il quale \u00e8 collocata una croce. Affianca la chiesa una torre campanaria, con scala interna, visibile dall'esterno, che conduce alla cella ove sono poste cinque campane: una di queste \u00e8 dedicata alle \"vittime della strada\".\nAl suo interno, la chiesa si presenta ad un'unica navata a pianta quadrata: il presbiterio e l'ingresso sono collocati in due vertici opposti. Su un piano rialzato \u00e8 posto il presbiterio, ove si trovano l'altare maggiore: alle spalle un crocifisso ligneo e vetrate realizzate da Mara Alessandri. In controfacciata si trovano le canne dell'organo di Organaria Romana \"opus III\", costruito nel 2001, comandato da una consolle elettronica situata a pavimento; dispone di 524 canne per un totale di 9 registri, dei quali 5 reali."}
{"id": "2539685", "revid": "89688", "url": "https://it.wikipedia.org/wiki?curid=2539685", "title": "Dimitri from Paris", "text": ""}
{"id": "2539687", "revid": "1005847", "url": "https://it.wikipedia.org/wiki?curid=2539687", "title": "Ira Einhorn", "text": "Nel 1977 Einhorn percosse a morte la sua ex fidanzata, Helen \"Holly\" Maddux, e poi ne conserv\u00f2 il corpo in un baule chiuso a chiave nel suo appartamento, nel Powelton Village (Filadelfia), per circa 18 mesi prima che il cadavere venisse scoperto dalla polizia. Arrestato e liberato su cauzione, poco prima del processo, nel 1981, fugg\u00ec in Europa. Catturato e estradato, fu condannato per il suo omicidio nel 2002, 25 anni dopo i fatti, e scont\u00f2 una condanna a vita nella State Correctional Institution vicino a Houtzdale, un piccolo comune nel sud della Contea di Clearfield. Proclam\u00f2 sempre di essere innocente e vittima di un complotto.\nSi era soprannominato \"The Unicorn\", dal suo cognome, Einhorn, unicorno in tedesco (letteralmente \"un corno\") e si definiva un enzima planetario.\nVita e attivismo.\nIra nacque e crebbe a di Filadelfia, in una famiglia ebrea della classe media, nel quartiere Mount Airy, dove il padre, Joseph Einhorn, aveva un negozio di ferramenta. Poco dopo la sua fuga in Europa il padre mor\u00ec di infarto e la madre Beatrice (Bea) si trasfer\u00ec con il fratello di Ira, Stephen (Steve), a Wyncote, nella Contea di Montgomery.\nStudi\u00f2 letteratura all'Universit\u00e0 della Pennsylvania e, nel 1977, ottenne una borsa di studio alla John Fitzgerald Kennedy School of Government di Harvard.\nPartecip\u00f2 alle attivit\u00e0 nei gruppi ecologici e fece parte della controcultura, nei movimenti \"anti-establishment\", anti-guerra e \"New Age\" degli anni 1960 e 1970, diventando molto noto a Filadelfia. Fisicamente alto di statura (circa 1,8 metri), con gli occhi blu, aveva il carisma del leader. Era un accanito lettore di libri (diceva di leggere un libro al giorno, tutti i giorni) e conquistatore di donne. Non curava n\u00e9 l'aspetto n\u00e9 l'igiene personale. Teneva corsi sulle droghe psichedeliche, sulla parapsicologia e i fenomeni paranormali. Fece conoscere Uri Geller e le idee del Fundamental Fysiks Group. Era in contatto o amico di Jerry Rubin, Abbie Hoffman, della rock star Peter Gabriel, di Allen Ginsberg, John Cage e Freeman Dyson. Tramite comuni amici conobbe anche Andrija Puharich, ricercatore nei campi della medicina e della parapsicologia, di una cui all'opera, \"Beyond Telepathy\" (1969), avrebbe scritto l'introduzione.\nEra anche consigliere \"futurologo\" di alcune grandi imprese come la AT&amp;T. Peter Gabriel era interessato alle ricerche che Ira conduceva con Puharich sul paranormale e su Nikola Tesla (neg\u00f2 comunque di avere avuto contatti con Ira quando era ricercato). Lesse La struttura delle rivoluzioni scientifiche di Thomas Kuhn e ne rimase positivamente impressionato. Nacque una corrispondenza epistolare con l'autore, poi si conobbero personalmente e divennero amici.\nEinhorn fu un partecipante p al primo Giorno della Terra a Filadelfia nel 1970. Afferm\u00f2 in seguito di essere stato determinante nella creazione e nel lancio della manifestazione. Tuttavia, altri organizzatori dell'evento contestano la sua versione.\nL'omicidio di Holly Maddux.\nEinhorn aveva una relazione da cinque anni con Helen \"Holly\" Maddux, cheerleader alle scuole superiori e laureata del Bryn Mawr College, originaria di Tyler, nel Texas.\nSi erano conosciuti nel locale La Terrasse, vicino alla alma mater di Ira, l'Universit\u00e0 della Pennsylvania, nel 1972.\nLo stesso anno Holly volle fare conoscere Ira alla sua famiglia, portandolo a Tyler. Il padre di Holly, Fred, era un veterano della 82nd Airborne Division che era stato paracadutato in Normandia nel D-Day. La sorella di Holly, Meg, cap\u00ec che la sorella aveva scelto l'uomo sbagliato. Ira si comport\u00f2 da padrone con Holly e non piacque alla famiglia. Il padre di Holly, tormentato dall'artrite reumatoide, si sarebbe suicidato nel 1988; la madre sarebbe morta nel 1990 di enfisema polmonare.\nNel 1977 la Maddux interruppe il legame con Einhorn, che si infuri\u00f2. Lei si trasfer\u00ec a New York e strinse una relazione con un commerciante di nome Saul Lapidus. Einhorn la chiam\u00f2 telefonicamente e minacci\u00f2 di buttare tutte le sue cose dalla finestra se non fosse venuta a riprendersele. Holly fu vista arrivare a casa di Ira, ma da allora se ne persero le tracce.\nInterrogato, Einhorn raccont\u00f2 alla polizia che la Maddux era uscita di casa per andare in un negozio a comprare del tofu e dei germogli, ma non era pi\u00f9 tornata.\nI genitori Elizabeth e Frederick (Fred) Maddux erano preoccupati dal fatto che Holly non si facesse sentire, come era sua consuetudine. Oltretutto, nel frattempo era trascorso anche il compleanno della mamma e non era mai capitato che si scordasse di farle gli auguri. Assunsero quindi un investigatore privato di Tyler, Bob Stevens, che si fece aiutare da un collega di Filadelfia, J.R. Pearce, un G-Man in pensione.\nDa uno studente che abitava nell'appartamento sottostante, seppero che una notte nell'autunno del 1977 aveva sentito un urlo e dei pesanti colpi, ma non vi aveva dato peso. Settimane dopo aveva visto, sul soffitto, una macchia bruna e poi del liquido scuro che emanava un forte e sgradevole odore. Si rivolse al padrone di casa che chiam\u00f2 un idraulico. Einhorn lasci\u00f2 entrare il tecnico che voleva ispezionare l'appartamento, ma si oppose all'apertura di un armadio chiuso a chiave.\nDue ragazze conoscenti di Einhorn dichiararono che, un paio di giorni dopo la scomparsa di Holly, l'Unicorno aveva chiesto il loro aiuto per disfarsi di un baule che conteneva quelli che defin\u00ec \"documenti segreti\", portandolo con la loro auto allo Schuylkill, il fiume che attraversa Filadelfia, dove voleva gettarlo. Le amiche non lo aiutarono, ritenendo il baule troppo ingombrante per essere trasportato con la loro auto, e ritenevano che il baule fosse probabilmente rimasto ancora in possesso di Einhorn.\nGi\u00e0 prima di incontrare Holly, almeno in altre due occasioni Ira aveva trattato violentemente donne che lo avevano lasciato. Nel 1962 aveva tentato di strangolare una certa Rita Resnick, fino a farla cadere svenuta. Anni dopo, nel 1966, aveva colpito una seconda ragazza, Judith Sabot, alla testa con una bottiglia di Coca-Cola e cercato di strangolarla. Scrisse nel suo diario: \"la violenza segna sempre la fine di una relazione\" (\"Violence always marks the end of a relationship\"). I poliziotti privati, assunti dai Maddux, avevano raccolto parte di queste informazioni e le passarono alla polizia di Filadelfia.\nIl 28 marzo 1979, diciotto mesi dopo la scomparsa di Holly, Michael (Mike) Chitwood, con altri sei agenti della polizia investigativa di Filadelfia, si present\u00f2 davanti all'appartamento in cui Ira e Holly abitavano, al secondo piano dell'edificio in 3411 Race Street del Powelton Village di Filadelfia. In un baule conservato in un armadio trovarono il cadavere di Holly decomposto e mummificato. Il cranio era fratturato in almeno sei punti per la forza di un oggetto contundente. Il suo corpo pesava 37 libbre (circa 17 chilogrammi). Il detective avrebbe detto a Einhorn \"Sembra che abbiamo trovato Holly\", al che Einhorn avrebbe risposto \"avete trovato quello che avete trovato\". Fu arrestato.\nLa cauzione di Einhorn fu ridotta da 100 000 dollari a 40 000 su richiesta del suo avvocato Arlen Specter (poi diventato senatore) e per la pressione di persone autorevoli (religiosi, professori universitari e dirigenti di grandi aziende testimoniarono che aveva un buon carattere e non era violento). Einhorn pot\u00e9 uscire di prigione prima del processo, pagando il 10% della cauzione: 4 000 dollari.\nTale cauzione fu versata non da Einhorn, ma dalla sua amica Barbara Baerwald Bronfman, una ricca donna di Montr\u00e9al, figlia del banchiere Herman Frederick Baerwald e prima moglie di Charles Bronfman del gruppo Seagram, conosciuta per il comune interesse per il paranormale, una delle tante persone che gli davano sostegno finanziario.\nLa fuga in Europa.\nNel 1981, pochi giorni prima che il suo processo per omicidio iniziasse, Einhorn fugg\u00ec in Europa, dove rest\u00f2 per i successivi 17 anni.\nA Dublino trov\u00f2 casa nel quartiere Ballsbridge. Usava il falso nome Ben Moore e frequentava la cerchia poetica di S\u00e9amus Heaney e il Trinity College. Si sentiva protetto perch\u00e9 il trattato di estradizione tra Irlanda e Stati Uniti era stato sospeso.\nMa l'Interpol lo stava inseguendo e ritenne opportuno fuggire altrove.\nAdott\u00f2 un nuovo nome: Eugene Mallon. I successivi spostamenti non sono certi. Sembra si sia trasferito in Inghilterra, alle Baleari, in Svizzera, in Svezia e a Londra.\nLo aiutava economicamente la sua amica Barbara Bronfman, fino a quando probabilmente si convinse che Ira avesse a che fare con l'assassinio di Holly e diede a Richard DiBenedetto, investigatore della polizia di Filadelfia, l'indirizzo di Stoccolma dove era nascosto. Quell'indirizzo corrispondeva all'abitazione di una donna, Annika Flodin, che risultava essere assente.\nIn Pennsylvania, dove Einhorn era gi\u00e0 stato chiamato in giudizio, lo Stato lo condann\u00f2 in contumacia nel 1993 per omicidio di primo grado. Venne condannato al carcere a vita senza possibilit\u00e0 di libert\u00e0 condizionale.\nRisult\u00f2 poi che aveva conosciuto Annika Flodin in Inghilterra (il nome completo della Flodin \u00e8 Annika Karin Eva Flodin), dove si erano sposati. Si rifugiarono poi nella provincia francese, nel dipartimento della Charente. Acquistarono un vecchio mulino a un chilometro e mezzo da Champagne-Mouton, il Moulin de Guitry, pagato circa 10 000 dollari, che fecero risistemare. Il loro podere era molto tranquillo, limitato da due torrenti L'Or e L'Argent che confluivano nell'Argentor. Facevano una vita ritirata. Annika preparava conserve di frutta, coltivava verdure e cuoceva il pane di grano biologico. Ira andava in paese solo per comprarsi le sigarette e l'International Herald Tribune. Era conosciuto come uno scrittore inglese e saltuariamente si recava alla biblioteca di Limoges.\nUsava il nome Eugene Mallon e la moglie, Annika Flodin, adott\u00f2 il suo cognome (Annika, o Annie, Flodin Mallon). Le autorit\u00e0 francesi vollero verificare la domanda della patente di guida di Anika Flodin, che risultava coniugata con Eugene Mallon, e fecero richiesta ai funzionari svedesi di verificare se la Flodin avesse una patente di guida valida (la Flodin possedeva una Fiat rossa). Un investigatore svedese dell'Interpol, Jan Eklindir, sapeva della reale esistenza di una persona di nome Eugene Mallon, un libraio irlandese amico di Ira Einhorn. Colpito dalla coincidenza, fece avere alla polizia francese foto del ricercato.\nL'arresto e l'estradizione.\nAll'alba di venerd\u00ec 13 giugno 1997, un gruppo di agenti francesi circond\u00f2 la loro casa; tre di loro bussarono alla porta dell'abitazione con un mandato di arresto per Ira Einhorn. La moglie apr\u00ec la porta e disse che in quella casa non abitava la persona ricercata. Gli agenti non le diedero ascolto ed entrarono. Salirono le scale e in camera da letto, trovarono Ira, nudo, che sosteneva di essere Eugene Mallon.\nAveva ormai i capelli bianchi. Fu portato nel carcere di Gradignan.\nIl processo di estradizione, tuttavia, si rivel\u00f2 pi\u00f9 complesso di quanto inizialmente previsto. In base al trattato tra la Francia e gli Stati Uniti, uno dei due paesi poteva rifiutare l'estradizione in determinate circostanze e Einhorn utilizz\u00f2 molteplici vie per evitarla.\nAnche se la sua condanna non era la pena di morte, gli avvocati della difesa di Einhorn sostennero che avrebbe dovuto affrontare la pena di morte se consegnato agli Stati Uniti.\nAvvocati difensori di Ira erano Norris Gelman e Theodore \"Ted\" Simon (con grande esperienza in cause internazionali), negli Stati Uniti; in Francia Annika scelse Dominique Tricaud, di Parigi, che si vantava di non avere mai perso una causa di estradizione, e Dominique Delthil del foro di Bordeaux, dove si svolgeva il processo, a 160 chilometri da Champagne-Mouton.\nLa Francia, come molti paesi che l'hanno abolita, non estrada imputati in Stati la cui giurisdizione contempli la pena di morte, senza la garanzia che tale pena non sar\u00e0 n\u00e9 richiesta n\u00e9 applicata. Le autorit\u00e0 della Pennsylvania sottolinearono che, alla data del delitto, in quello Stato non era prevista la pena di morte e quindi Einhorn non poteva essere condannato a tale pena, per le disposizioni nelle Costituzioni degli Stati Uniti e della Pennsylvania riguardo alla legge \"ex post facto\". La successiva strategia difensiva di Einhorn coinvolgeva il diritto francese e la Corte europea dei diritti dell'uomo, che richiedevano un nuovo processo quando l'imputato \u00e8 stato condannato in contumacia, e quindi non era in grado di presentare la sua difesa. Su questa base, la Corte di Appello di Bordeaux respinse la richiesta di estradizione.\nA seguito della decisione del tribunale francese, trentacinque membri del Congresso degli Stati Uniti inviarono una lettera al presidente francese Jacques Chirac, per chiedere l'estradizione di Einhorn. Tuttavia, secondo la legge francese sulla separazione dei poteri che era stata invocata in questo caso, il presidente non pu\u00f2 dare ordini ai giudici e intervenire negli affari di estradizione.\nCome conseguenza di questo rifiuto, al fine di garantire l'estradizione di Einhorn e assicurarsi che fosse imprigionato per l'omicidio che aveva commesso, i legislatori della Pennsylvania approvarono nel 1998 un disegno di legge (soprannominato la \"legge Einhorn\") che consentiva agli imputati condannati in contumacia di richiedere un altro processo.\nCon un'altra tattica di procrastinazione, il disegno di legge fu criticato come incostituzionale dagli avvocati di Einhorn e cercarono di ottenere dai giudici francesi di negare nuovamente l'estradizione, con la motivazione che la legge era inapplicabile. Il tribunale francese stabil\u00ec di non essere in grado di valutare la costituzionalit\u00e0 delle leggi straniere e accord\u00f2 l'estradizione. Einhorn fu quindi posto sotto intensa sorveglianza da parte della polizia francese.\nLa questione fu poi sottoposta al primo ministro Lionel Jospin, dal momento che le estradizioni, dopo essere state approvate dai tribunali, devono essere ordinate da parte dell'esecutivo.\nIl partito dei Verdi francese dichiar\u00f2 che Einhorn non doveva essere estradato fino a quando le questioni riguardanti il suo caso non fossero completamente risolte. Jospin respinse tali richieste ed emise un decreto di estradizione. Einhorn contest\u00f2 il decreto dinanzi al Consiglio di Stato; anche il Consiglio rifiut\u00f2 di esaminare la costituzionalit\u00e0 di una legge straniera.\nIra tent\u00f2 di tagliarsi la gola per evitare l'estradizione e, infine, port\u00f2 il suo caso davanti alla Corte europea dei diritti dell'uomo, che sentenzi\u00f2 contro di lui.\nLa \"Ligue fran\u00e7aise pour la d\u00e9fense des droits de l'homme et du citoyen\" tenne una conferenza stampa per chiedere al governo francese di riconsiderare la sua decisione. Firmarono una petizione in sua difesa Jack Lang, Robert Hue, Jos\u00e9 Bov\u00e9, Louis Mermaz, Daniel Cohn-Bendit, il senatore Jean-Luc M\u00e9lenchon e la deputata del Raggruppamento per la Repubblica Roselyne Bachelot.\nIl 20 luglio del 2001 Einhorn fu estradato negli Stati Uniti.\nIl processo e la pena.\nAssumendo egli stesso la sua difesa, Einhorn sostenne che la Maddux era stata assassinata da agenti della CIA che avevano tentato di farlo condannare per quell'omicidio a causa delle sue ricerche sulla guerra fredda e la \"psicotronica\".\nDopo due ore di camera di consiglio, la giuria lo condann\u00f2 il 17 ottobre 2002 alla prigione a vita senza possibilit\u00e0 di libert\u00e0 condizionale.\nQuando il giudice, William Mazzola, lesse ad alta voce la sentenza, defin\u00ec Einhorn \"un intellettuale dilettante che incantava i profani, disinformati, ignari ed inesperti\".\nLa giuria stabil\u00ec il risarcimento dovuto alla famiglia Maddux in 907 milioni di dollari.\nMorte.\nIl 3 aprile 2020 fu reso noto che Ira Einhorn era morto in carcere, per cause naturali. Aveva 79 anni."}
{"id": "2539689", "revid": "16758", "url": "https://it.wikipedia.org/wiki?curid=2539689", "title": "Sylvia Jebiwott Kibet", "text": ""}
{"id": "2539691", "revid": "767487", "url": "https://it.wikipedia.org/wiki?curid=2539691", "title": "Cleidimar Magalh\u00e3es Silva", "text": "Carriera.\nIn carriera ha giocato 2 partite in Champions League."}
{"id": "2539693", "revid": "1873017", "url": "https://it.wikipedia.org/wiki?curid=2539693", "title": "Ashihara kaikan", "text": " \u00e8 uno stile di karate a contatto pieno che deriva direttamente dal Kyokushinkai. Fondato nel 1980 da Hideyuki Ashihara (5 dicembre 1944 - 24 aprile 1995), un ex praticante ed istruttore di Kyokushinkai, \u00e8 stato portato avanti sotto la sua direzione fino alla morte, avvenuta per sclerosi laterale amiotrofica nel 1995. Il nome ufficiale di questa organizzazione \u00e8 New International Karate Organization (NIKO).\nIl concetto chiave dello stile \u00e8 il Sabaki, un movimento circolare volto a schivare un colpo per poi mettersi in una posizione di vantaggio rispetto all'avversario e contrattaccare: un modo, in pratica, di mantenere il controllo della situazione grazie ad un unico movimento di difesa e attacco.\nNel karate Ashihara sono previsti dei kata divisi in 5 gruppi, completamente diversi dai kata classici che caratterizzano la maggior parte degli stili di karate:\nLe cinture seguono un ordine cromatico differente da quello del karate tradizionale:"}
{"id": "2539694", "revid": "62241057", "url": "https://it.wikipedia.org/wiki?curid=2539694", "title": "Episodi di The Unit (prima stagione)", "text": "La prima stagione della serie televisiva The Unit \u00e8 stata trasmessa in prima visione: negli USA dal 7 marzo al 16 maggio 2006 ed in Italia, su Rete 4, dal 1\u00ba luglio al 30 luglio 2007."}
{"id": "2539700", "revid": "2166087", "url": "https://it.wikipedia.org/wiki?curid=2539700", "title": "Episodi di Baldios - Il guerriero dello spazio", "text": "Questa \u00e8 una lista degli episodi dell'anime Baldios - Il guerriero dello spazio.\nQuesta \u00e8 la lista degli episodi dell'anime giapponese Baldios - Il guerriero dello spazio. In Giappone la serie \u00e8 andata in onda in gran parte su TV Tokyo dal 30 giugno 1980 al 25 gennaio 1981, inizialmente ogni luned\u00ec alle 18:45 o 19:00 e poi ogni domenica alle 7:00 a partire dall'episodio 19: tuttavia l'episodio 31 venne saltato e la serie fu interrotta dopo l'episodio 32 sui 39 previsti. Solo in seguito vennero recuperati gli episodi 31, 33 e 34 prodotti ma non trasmessi. In Italia la serie fu importata fino all'episodio 32 dalla V.I.D., e trasmessa per la prima volta su \"Bim bum bam\" (all'epoca in onda su Antenna Nord ed altre emittenti locali) dal 23 novembre al 23 dicembre 1981. Gli episodi 33 e 34, gi\u00e0 inclusi nelle edizioni VHS e DVD, andarono in onda nella replica su Hiro di marzo/aprile 2009."}
{"id": "2539701", "revid": "729019", "url": "https://it.wikipedia.org/wiki?curid=2539701", "title": "CNT.2", "text": "Il CNT II, ridesignato in seguito come CNT.2, fu un idrocorsa (idrovolante da competizione) monomotore biplano a scafo centrale realizzato in due esemplari dall'azienda italiana Cantiere Navale Triestino (CNT) nel 1924 e destinato a partecipare all'edizione del 1925 della Coppa Schneider.\nEra caratterizzato da una configurazione a motore spingente.\nA causa della probabile poca cura nella realizzazione degli scafi, entrambi i velivoli affondarono durante le prove di flottaggio. Bench\u00e9 recuperati ed avviati alle riparazioni, il progetto venne interrotto."}
{"id": "2539702", "revid": "640277", "url": "https://it.wikipedia.org/wiki?curid=2539702", "title": "Yildun", "text": "Yildun (Delta Ursae Minoris / UMi \u03b4 / \u03b4 Ursae Minoris / 23 UMI) \u00e8 una stella nella costellazione dell'Orsa Minore. Il nome tradizionale Yildun (scritto anche \"Vildiur, Jildun, Gildun, e Yilduz\") deriva dal turco \"y\u0131ld\u0131z\" cio\u00e8 \"stella\".\nOsservazione.\nSi tratta di una stella situata nell'emisfero celeste boreale. La sua posizione \u00e8 fortemente boreale e ci\u00f2 comporta che la stella sia osservabile prevalentemente dall'emisfero nord, dove si presenta circumpolare da gran parte delle regioni temperate; Essendo di magnitudine 4,35, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione. Si trova a 183 anni luce di distanza.\nYildun si trova a soli 3,5 \u00b0 dal polo nord celeste, se non esistesse Polaris (\u03b1 Ursae minoris) questa stella potrebbe essere utilizzata come Stella Polare.\nCaratteristiche.\nYildun \u00e8 una stella bianca di sequenza principale, di classe spettrale A1vn, con una magnitudine apparente di +4,35 e una magnitudine assoluta di +0,61.\nPossiede una temperatura superficiale di 9000 K, una luminosit\u00e0 47 volte superiore a quella del Sole e un raggio 2,8 volte quello solare.\nQuesta stella possiede una velocit\u00e0 di rotazione pari a 174 km/s, molto pi\u00f9 alta di quella del Sole (che \u00e8 di 26 giorni), completando una rotazione completa in 19 ore; a causa di questa elevata velocit\u00e0 di rotazione le righe spettrali risultano sfocate."}
{"id": "2539703", "revid": "307923", "url": "https://it.wikipedia.org/wiki?curid=2539703", "title": "Episodi di The Unit (seconda stagione)", "text": "La seconda stagione della serie televisiva The Unit \u00e8 stata trasmessa in prima visione: negli USA dal 19 settembre 2006 all'8 maggio 2007 ed in Italia su Rete 4 dal 10 giugno al 2 settembre 2009."}
{"id": "2539704", "revid": "61051", "url": "https://it.wikipedia.org/wiki?curid=2539704", "title": "CANT 2", "text": ""}
{"id": "2539705", "revid": "164044", "url": "https://it.wikipedia.org/wiki?curid=2539705", "title": "Aston Villa F.C. 2008-2009", "text": ""}
{"id": "2539706", "revid": "164044", "url": "https://it.wikipedia.org/wiki?curid=2539706", "title": "Aston Villa F.C. 2007-2008", "text": ""}
{"id": "2539707", "revid": "164044", "url": "https://it.wikipedia.org/wiki?curid=2539707", "title": "Aston Villa F.C. 2006-2007", "text": ""}
{"id": "2539708", "revid": "164044", "url": "https://it.wikipedia.org/wiki?curid=2539708", "title": "Aston Villa F.C. 2005-2006", "text": ""}
{"id": "2539709", "revid": "164044", "url": "https://it.wikipedia.org/wiki?curid=2539709", "title": "Aston Villa F.C. 2004-2005", "text": ""}
{"id": "2539710", "revid": "767487", "url": "https://it.wikipedia.org/wiki?curid=2539710", "title": "ATP Tour 1995", "text": "L'edizione 1995 dell'ATP Tour \u00e8 iniziata il 2 gennaio con l'Australian Men's Hardcourt Championships 1995 e il Qatar ExxonMobil Open e si \u00e8 conclusa il 13 novembre con gli ATP Tour World Championships.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam, la Coppa Davis e la Grand Slam Cup (organizzati in collaborazione con l'International Tennis Federation), i tornei dell'ATP Super 9, dell'ATP Championship Series, della World Team Cup, dell'ATP Tour World Championships e dell'ATP World Series."}
{"id": "2539711", "revid": "228587", "url": "https://it.wikipedia.org/wiki?curid=2539711", "title": "Episodi di The Unit (terza stagione)", "text": "La terza stagione della serie televisiva The Unit \u00e8 stata trasmessa in prima visione: negli USA dal 25 settembre al 18 dicembre 2007 ed in Italia in P.P.V. sul canale FX (Bouquet Sky) dal 19 novembre al 24 dicembre 2009 mentre, sempre in Italia ma in chiaro, \u00e8 andata in onda su Rete4 dal 5 dicembre 2009 al 20 febbraio 2010."}
{"id": "2539712", "revid": "164044", "url": "https://it.wikipedia.org/wiki?curid=2539712", "title": "Aston Villa F.C. 2003-2004", "text": ""}
{"id": "2539713", "revid": "164044", "url": "https://it.wikipedia.org/wiki?curid=2539713", "title": "Aston Villa F.C. 2002-2003", "text": ""}
{"id": "2539714", "revid": "61051", "url": "https://it.wikipedia.org/wiki?curid=2539714", "title": "CNT 2", "text": ""}
{"id": "2539715", "revid": "164044", "url": "https://it.wikipedia.org/wiki?curid=2539715", "title": "Aston Villa F.C. 2001-2002", "text": ""}
{"id": "2539716", "revid": "164044", "url": "https://it.wikipedia.org/wiki?curid=2539716", "title": "Aston Villa F.C. 2000-2001", "text": ""}
{"id": "2539717", "revid": "1573940", "url": "https://it.wikipedia.org/wiki?curid=2539717", "title": "Chiesa di San Giuseppe Artigiano (Roma)", "text": "La chiesa di San Giuseppe artigiano \u00e8 una chiesa di Roma, nel quartiere Collatino, in largo San Giuseppe Artigiano.\nStoria.\nEssa fu costruita nel XX secolo su progetto degli architetti Giorgio Monaco e Ferdinando Barbaliscia, e con decreto del 14 febbraio 1958 del cardinale Clemente Micara.\nLa chiesa \u00e8 sede parrocchiale, istituita dal cardinale vicario Clemente Micara il 24 febbraio 1958 con il decreto \"Quo facilius spirituali\".\nDescrizione.\nL'edificio, posto ad un livello inferiore rispetto al piano stradale, \u00e8 a pianta poligonale, con tre entrate, di cui la principale, preceduta da un porticato, \u00e8 in asse con l'altare maggiore. Una struttura in cemento a V rovesciato fa da copertura all'ingresso.\nSignificative sono le pitture surrealiste che coronano l'altare: realizzate da Agostino De Romanis nel 1987, esse raffigurano attraverso una minuziosa simbologia il tema della \"Vecchia Alleanza\" e della \"Nuova Alleanza\" (del Vecchio e del Nuovo Testamento). In seguito questi dipinti vengono introdotti e nel tempo stesso sviluppati per una lettura pi\u00f9 particolareggiata da dodici grandi tele che arricchiscono anche cromaticamente tutto il perimetro della Chiesa, tele prodotte da giovani artisti: Fabrice De Nola, Dario Taormina, Maurizio Galli, Lithian Ricci, Walter Gatti, Alessandro Simone e Rodolfo Romano appartenenti alla corrente detta pittura colta, diretta dallo scomparso critico d'arte Italo Mussa."}
{"id": "2539718", "revid": "767487", "url": "https://it.wikipedia.org/wiki?curid=2539718", "title": "Never Forget (Napoleon)", "text": "Never Forget \u00e8 un singolo del rapper statunitense Napoleon.\nIl brano figura la partecipazione della cantante R&amp;B Val Young, la quale canta durante il ritornello. La produzione del singolo \u00e8 stata affidata a Johnny J. (gi\u00e0 produttore di molte canzoni dei membri del gruppo gangsta rap \"Outlawz\") il quale cita un messaggio durante la parte finale della canzone.\nIl brano con il video \u00e8 stato pubblicato il 16 ottobre 2004, sotto l'etichetta Mob Life Records.\nSignificato.\nLa canzone omaggia il rapper Tupac Shakur, scomparso il 13 settembre 1996 per ragioni ancora ignote."}
{"id": "2539719", "revid": "164044", "url": "https://it.wikipedia.org/wiki?curid=2539719", "title": "Aston Villa F.C. 1992-1993", "text": ""}
{"id": "2539720", "revid": "164044", "url": "https://it.wikipedia.org/wiki?curid=2539720", "title": "Aston Villa F.C. 1990-1991", "text": ""}
{"id": "2539722", "revid": "164044", "url": "https://it.wikipedia.org/wiki?curid=2539722", "title": "Aston Villa F.C. 1989-1990", "text": ""}
{"id": "2539723", "revid": "767487", "url": "https://it.wikipedia.org/wiki?curid=2539723", "title": "Giuseppe Galli da Bibbiena", "text": "Biografia.\nSecondo figlio di Ferdinando Galli da Bibiena, arriv\u00f2 quasi ad eguagliare la fama del padre e divenne il pi\u00f9 conosciuto fra i Bibbiena della propria generazione.\nIn giovent\u00f9 accompagn\u00f2 il padre a Barcellona e pi\u00f9 tardi a Vienna in compagnia sia del padre che dello zio Francesco Galli da Bibbiena. Quando suo padre part\u00ec dalla corte degli Asburgo nel 1717 egli rimase a Vienna divenendo il responsabile per l'organizzazione delle feste di corte e delle funzioni ufficiali.\nNonostante ci\u00f2 solo nel 1723 gli venne riconosciuta la carica di \"Primo ingegnere teatrale\".\nInsieme al fratello minore Antonio Galli da Bibiena, mentre quello maggiore Alessandro si trovava in Germania presso la corte dell'Elettore Palatino, disegn\u00f2 le scenografie e le decorazioni per le feste di Vienna, Linz, Graz e Praga.\nDisegn\u00f2 inoltre catafalchi per pi\u00f9 di 30 funerali di nobili e sovrintendenti e numerose scenografie per i balli di corte.\nNel 1722 lavor\u00f2 a Monaco di Baviera, un anno dopo lo troviamo a Praga a dirigere le scenografie per la rappresentazione \"Costanza e Fortezza\" al castello Hrad\u010dany; nel 1742 a Vienna per i decori del teatro dell'opera, poi nel 1747 a Dresda, in Sassonia sempre come scenografo e decoratore del teatro d'opera; nel 1748 a Bayreuth per disegnare gli interni sempre del teatro d'opera.\nDue anni dopo, nel 1750, torn\u00f2 a Dresda per ristrutturare l'opera (bruciata nel 1849) finch\u00e9 nel 1751 ricevette degli incarichi speciali da parte di Federico II di Prussia detto \"il Grande\", che dal 1753 lo volle stabile a Berlino, dove il 12 marzo del 1757 si spense all'et\u00e0 di 61 anni.\nGiuseppe lasci\u00f2 una copiosa collezione di disegni e incisioni delle proprie opere, ancora esistenti grazie alla decisione dell'autore di intraprenderne la pubblicazione.\nNel 1716 pubblic\u00f2 i disegni per L'\"Alcina\", nel 1723 quelli per \"Costanza e Fortezza\" e nel 1740-44 i propri disegni-studio di \"Architettura e Prospettiva\"."}
{"id": "2539724", "revid": "164044", "url": "https://it.wikipedia.org/wiki?curid=2539724", "title": "Aston Villa F.C. 1986-1987", "text": ""}
{"id": "2539725", "revid": "164044", "url": "https://it.wikipedia.org/wiki?curid=2539725", "title": "Aston Villa F.C. 1983-1984", "text": ""}
{"id": "2539727", "revid": "164044", "url": "https://it.wikipedia.org/wiki?curid=2539727", "title": "Aston Villa F.C. 1982-1983", "text": ""}
{"id": "2539728", "revid": "164044", "url": "https://it.wikipedia.org/wiki?curid=2539728", "title": "Aston Villa F.C. 1981-1982", "text": ""}
{"id": "2539729", "revid": "164044", "url": "https://it.wikipedia.org/wiki?curid=2539729", "title": "Aston Villa F.C. 1980-1981", "text": ""}
{"id": "2539730", "revid": "164044", "url": "https://it.wikipedia.org/wiki?curid=2539730", "title": "Aston Villa F.C. 1979-1980", "text": ""}
{"id": "2539732", "revid": "105392190", "url": "https://it.wikipedia.org/wiki?curid=2539732", "title": "Episodi di The Unit (quarta stagione)", "text": "La quarta stagione della serie televisiva The Unit \u00e8 stata trasmessa negli USA dal 28 settembre 2008 al 10 maggio 2009; in Italia la prima parte (ep. 1-14) \u00e8 stata trasmessa dal 5 giugno al 4 settembre 2010 su Rete 4, mentre la seconda parte (ep. 15-22) \u00e8 stata trasmessa dal 21 ottobre all'11 novembre 2010 sul canale satellitare FX."}
{"id": "2539733", "revid": "164044", "url": "https://it.wikipedia.org/wiki?curid=2539733", "title": "Aston Villa F.C. 1974-1975", "text": ""}
{"id": "2539734", "revid": "164044", "url": "https://it.wikipedia.org/wiki?curid=2539734", "title": "Aston Villa F.C. 1973-1974", "text": ""}
{"id": "2539735", "revid": "164044", "url": "https://it.wikipedia.org/wiki?curid=2539735", "title": "Aston Villa F.C. 1895-1896", "text": ""}
{"id": "2539736", "revid": "164044", "url": "https://it.wikipedia.org/wiki?curid=2539736", "title": "Aston Villa F.C. 1879-1880", "text": ""}
{"id": "2539740", "revid": "124123", "url": "https://it.wikipedia.org/wiki?curid=2539740", "title": "Uberto Revelli", "text": "Biografia.\nNato a Rocca Cigli\u00e8, in provincia di Cuneo, il 16 maggio 1922 da Rosa Gallo e Giuseppe Revelli, visse l'infanzia a Carr\u00f9.\nFu allievo del filosofo Luigi Pareyson al \"Liceo classico di Cuneo\" nel 1940/41; dallo stesso anno allievo dell'\"Accademia di artiglieria\" e genio militare a Torino. Si trasfer\u00ec a Lucca, ove consegu\u00ec la nomina a sottotenente. In seguito all'armistizio dell'8 settembre 1943 si un\u00ec al generale Giuseppe Perotti, costituendo dapprima una banda partigiana in val Casotto, per poi trasferirsi nel febbraio 1944 di nuovo a Torino, in clandestinit\u00e0. A seguito della fucilazione del generale Giuseppe Perotti fond\u00f2 assieme a Edgardo Sogno, Riccardo Banderali e altri l\"'Organizzazione Franchi\", svolgendo attivit\u00e0 di resistenza non-violenta dall'aprile 1944.\nVenne arrestato a Torino il 22 dicembre 1944 e infine trasferito al campo di sterminio di Dachau, in Germania, dove giunse il 24 marzo 1945, sopravvivendo sino alla liberazione americana di esso il 29 aprile 1945.\nNel dopoguerra svolse la carriera militare, conseguendo anche la laurea in ingegneria, operando a Pavia e Torino, sino all'ottenimento del grado di Generale. Dopo il pensionamento fu eletto nel consiglio comunale di Carr\u00f9 per due mandati, dal 1985 al 1995, coprendo anche il ruolo di assessore. Svolse assidua attivit\u00e0 nell'A.N.P.I..Si spense il 17 novembre 2006 a Torino, per poi essere sepolto nella tomba di famiglia del cimitero di Carr\u00f9."}
{"id": "2539744", "revid": "1873017", "url": "https://it.wikipedia.org/wiki?curid=2539744", "title": "Hideyuki Ashihara", "text": "Fu il fondatore dello stile di karate Ashihara kaikan nel 1980.\nMorte.\nNel 1987 inizi\u00f2 a mostrare i primi segni della sclerosi laterale amiotrofica. Negli Anni 1990, le sue condizioni peggiorarono e mor\u00ec a seguito di complicazioni nel 1995. Suo figlio Hidenori Ashihara divenne alla guida del sistema. (Il capo di questo stile viene nominato \"Kancho\".) Continua ad essere a capo dell'organizzazione NIKO."}
{"id": "2539753", "revid": "114955120", "url": "https://it.wikipedia.org/wiki?curid=2539753", "title": "Riserva naturale di Macchiatonda", "text": "La riserva naturale di Macchiatonda \u00e8 un'area naturale protetta situata nel comune di Santa Marinella, in provincia di Roma. La riserva occupa una superficie di 244 ettari ed \u00e8 stata istituita con la Legge Regionale n. 54 del 23 luglio 1983 oltre ad essere anche Sito di Importanza Comunitaria (SIC) cod. n. IT030019.\nOrigine del nome.\n\"Macchiatonda\" \u00e8 un toponimo diffuso nella Maremma. Comunemente indica un boschetto di alloro e olmo, residuo della foresta planiziale.\nTerritorio.\nGli habitat presenti nell'elenco dalla Direttiva \"Habitat\" per la determinazione dei siti Natura 2000 riscontrati nella Riserva sono cinque:\nFlora.\nLa Riserva di Macchiatonda presenta una fascia costiera, colonizzata da una fitta vegetazione alofila. Le alofite sono piante che crescono su suoli ad alta concentrazione saline, nelle vicinanze dell'area di battigia. Alcune delle specie floristiche presenti in questa fascia sono: la \"Limbarda crithmoides\", la \"Salsola soda\", l\"'Atriplex portulacoides\", il \"Limonium narbonensis\", la \"Plantago coronopus.\"\nIl boschetto di Macchiatonda, costituito da una piccola formazione a \"Laurus nobilis\", attorno alla quale ad anello una fitta fustaia ad \"Ulmus minor\". La presenza di questo lembo di foresta costiera \u00e8 dovuto probabilmente alla casuale conservazione di una piccola enclave di queste specie arboree, sviluppatasi in seguito all'abbandono delle attivit\u00e0 agricole in quell'area.\nNella Riserva \u00e8 presente la \"Cressa cretica\", della famiglia delle Convolvulaceae, presente solo in quattro regioni italiane, segnalata come specie ad rischio di estinzione nelle liste rosse regionali e nazionali. Naturalmente, trattandosi di una specie cosmopolita, il rischio di estinzione riguarda la regione mediterranea, dove \u00e8 molto rarefatta a causa della contrazione e distruzione del proprio habitat. Un'altra specie molto rara presente nella Riserva \u00e8 lo \"Juncus subulatus\". Attualmente \u00e8 in atto la raccolta dei semi di questa pianta per la conservazione nella Banca del germoplasma, presso l'Orto botanico di Roma.\nBibliografia.\nThe Relationship between Salinity and Bacterioplankton in Three Relic Coastal Ponds (Macchiatonda Wetland, Italy) Matteo Evangelisti, Domenico D'Amelia, Gustavo Di Lallo, Maria Cristina Thaller, Luciana Migliore. Journal of Water Resource and Protection\nVol.5 No.9(2013), Article ID:37320"}
{"id": "2539754", "revid": "79968", "url": "https://it.wikipedia.org/wiki?curid=2539754", "title": "Giovanni Carlo Galli da Bibbiena", "text": "Biografia.\nSpesso confuso con Giovanni Maria il Giovane figlio di Ferdinando Galli da Bibbiena o Carlo nato da Giuseppe Galli da Bibbiena, fu invece figlio di Francesco Galli da Bibbiena e la lorenese Anna Mitt\u00e9, nacque a Bologna il tredici agosto del 1717, ebbe il terzo nome dal padrino Sicinio Ignazio Pepoli. Fu membro, direttore e docente di Architettura dell'Accademia Clementina bolognese per svariati anni della sua vita, proseguendo l'insegnamento del padre e dello zio Ferdinando. Decor\u00f2 le scale di Palazzo Savini sempre a Bologna e la Cappella di San Antonio in San Bartolomeo di Porta Ravegnana.\nDisegn\u00f2 i progetti e gli schemi per l'altare maggiore di San Petronio a Bologna sotto incarico del papa bolognese Benedetto XIV. Nel 1752 venne ingaggiato dal re di Portogallo Giuseppe I, appassionato di musica, per progettare il teatro d'opera di Lisbona.\nTale teatro venne edificato secondo il progetto, ma soli sette mesi dopo il suo completamento venne completamente distrutto dal violento maremoto che colp\u00ec il Portogallo nel 1755.\nGiovanni Carlo Sicinio Galli da Bibbiena mor\u00ec a Lisbona il 20 novembre del 1760."}
{"id": "2539755", "revid": "62004", "url": "https://it.wikipedia.org/wiki?curid=2539755", "title": "Aleksandr Aleksandrovi\u010d Efimkin", "text": ""}
{"id": "2539759", "revid": "62004", "url": "https://it.wikipedia.org/wiki?curid=2539759", "title": "Vladimir Aleksandrovi\u010d Efimkin", "text": ""}
{"id": "2539762", "revid": "404338", "url": "https://it.wikipedia.org/wiki?curid=2539762", "title": "Deportazioni", "text": ""}
{"id": "2539763", "revid": "640469", "url": "https://it.wikipedia.org/wiki?curid=2539763", "title": "Chiesa di San Giovanni Battista in Collatino", "text": "La chiesa di San Giovanni Battista in Collatino \u00e8 una chiesa parrocchiale di Roma, sita nel quartiere Collatino, in via Sandro Sandri.\nStoria.\nEssa fu costruita nel 1965 su progetto dell'ingegnere Antonpaolo Savio, ed inaugurata dallo stesso papa Paolo VI il 21 novembre di quell'anno, alla presenza di numerosi partecipanti al Concilio Vaticano II \u2014 che in quei giorni si trovava nella fase conclusiva \u2014, del cardinale vicario a Roma Luigi Traglia e di san Josemar\u00eda Escriv\u00e1 de Balaguer, fondatore dell'Opus Dei.\nLa chiesa \u00e8 sede parrocchiale, istituita dal cardinale vicario Clemente Micara il 1\u00ba marzo 1964 ed affidata ai sacerdoti della prelatura personale dell'Opus Dei.\nLa chiesa fu visitata da papa Giovanni Paolo II il 15 gennaio 1984.\nDescrizione.\nScrive Mauro Quercioli che l'edificio \"si avvale di un buon connubio fra intelaiatura in cemento armato e pietra rosa. Facciata semplice ma a modo suo imponente\".\nL'interno \u00e8 a navata unica, con soffitto piatto, pavimento in marmo ed un accenno di navatelle laterali. \nRisultano significative due tavole ottocentesche: una \u00e8 posta sul fonte battesimale, l'altra, raffigurante \"San Giovanni Battista e la Madonna di Loreto\", si trova in una delle cappelle laterali. \nLa \"Cappella del Santissimo Sacramento\" \u00e8 molto ricca dal punto di vista decorativo e cromatico, le pitture che vi si trovano ritraggono episodi della \"Vita della Madonna\".\nLa maggior attrazione artistica della chiesa \u00e8 costituita dal ciclo di vetrate -piombate- sulla vita di San Giovanni Battista, ideate dall'artista italiana Paola Grossi Gondi. Con una superficie complessiva di circa 300mq, sono le pi\u00f9 grandi vetrate figurative della capitale. Un lavoro monumentale durato cinque anni (2002 - 2007) e portato a termine principalmente grazie al contributo dei fedeli, come avveniva per le cattedrali medievali.\nA giudizio di Maria Vittoria Marini Clarelli, l'allora sovrintendente alla Galleria nazionale d'arte moderna di Roma, \"Il dialogo con l'architettura \u00e8 stato istituito con notevole equilibrio, perch\u00e9 l'artista ha rispettato sia il respiro monumentale dell'ambiente, conferendo alle immagini dimensioni gigantesche che pure nell'insieme appaiono del tutto proporzionate, sia la cadenza che l'architetto aveva stabilito per le finestre, componendo la sequenza delle scene in modo da mantenere il ritmo dei pieni e dei vuoti senza che la lettura delle immagini ne risenta, sia infine i rapporti cromatici, orchestrando la gamma dei colori in armonia con la tonalit\u00e0 grigio-viola del cemento. Il risultato \u00e8 sorprendente, perch\u00e9 ora lo spazio sembra aver acquistato una nuova organicit\u00e0: le vetrate lo misurano come una griglia e al tempo stesso lo fanno partecipe della storia narrata sulle pareti, tanto che, anche per chi lo ha visto nello stato precedente, ora \u00e8 quasi impossibile immaginarlo senza\"."}
{"id": "2539765", "revid": "62004", "url": "https://it.wikipedia.org/wiki?curid=2539765", "title": "Vja\u010deslav Vladimirovi\u010d Ekimov", "text": ""}
{"id": "2539768", "revid": "486946", "url": "https://it.wikipedia.org/wiki?curid=2539768", "title": "Selle Italia-Diquigiovanni", "text": ""}
{"id": "2539770", "revid": "122488428", "url": "https://it.wikipedia.org/wiki?curid=2539770", "title": "Gremio degli autoferrotranvieri", "text": "Il Gremio degli Autoferrotranvieri \u00e8 la pi\u00f9 giovane corporazione di arti e mestieri della citt\u00e0 di Sassari, ha infatti poco pi\u00f9 di ottanta anni .\nIl Gremio si \u00e8 dotato di candeliere, il 29 Luglio il Gremio degli Autoferrotranvieri \u00e8 stato ammesso alla\"Faradda di li candareri\".\nIl Gremio degli Autoferrotranvieri si \u00e8 gemellato con la sezione A.N.A.I.(Associazione Nazionale Autieri D'Italia) di Sassari, sodalizio composto per la maggior parte da militari in servizio e in pensione o che in qualsiasi modo hanno prestato il servizio Militare nel Corpo Automobilistico, oggi Arma dei Trasporti e Materiali dell'Esercito Italiano.\nPatrono.\nIl patrono del gremio \u00e8 San Cristoforo, protettore di pellegrini, motoristi ferrovieri, tranvieri, automobilisti e viaggiatori.\nBandiera.\n\u00c8 di colore bordeaux con bordi dorati e ha impressa l'immagine di San Cristoforo e lo stemma del Gremio (rotaia, ruota di treno alata e pneumatico di autobus).\nCappella.\nLa cappella si trova in Santa Maria di Betlem dedicata a San Giuseppe da Copertino dove \u00e8 collocata la statua di San Cristoforo.\nCandeliere.\nIl candeliere \u00e8 completamente di colore marrone scuro con bordi oro; il capitello reca immagini di San Cristoforo, la base reca la scritta \u201cGremio degli Autoferrotranvieri 1938\u201d.\nSulla parte anteriore della colonna vi \u00e8 l'effigie di San Cristoforo, su quella posteriore i simboli del gremio."}
{"id": "2539772", "revid": "339392", "url": "https://it.wikipedia.org/wiki?curid=2539772", "title": "Il Mago Di Venezia", "text": ""}
{"id": "2539773", "revid": "4935", "url": "https://it.wikipedia.org/wiki?curid=2539773", "title": "Federazione Italiana Sport del Ghiaccio", "text": "La Federazione Italiana Sport del Ghiaccio (FISG) \u00e8 un'organizzazione fondata nel 1926 per promuovere la pratica degli sport invernali su ghiaccio e coordinarne l'attivit\u00e0 agonistica in Italia.\nStoria.\nLa prima Federazione Italiana Sport del Ghiaccio fu istituita nel 1926 a Milano come risultato della fusione di tre federazioni esistenti: la Federazione Italiana Pattinaggio, la Federazione Italiana di Hockey e la Federazione Bob Club d'Italia. Nel 1933 la FISG venne a sua volta aggregata alla Federazione Italiana dello Sci per dare vita alla Federazione Italiana Sport Invernali (FISI), con sede a Roma.\nDopo la Seconda guerra mondiale vennero ricostituite due federazioni indipendenti del pattinaggio su ghiaccio e dell'hockey su ghiaccio. Il 6 settembre 1952 - sotto la direzione dello storico presidente Remo Vigorelli le due federazioni si unirono nuovamente in un'unica entit\u00e0, la rinata Federazione Italiana Sport del Ghiaccio.\nPresidenti.\nI presidenti della FISG dalla fondazione a oggi:\nSegretari generali.\nI segretari generali della FISG sono:\nDiscipline.\nAttualmente la FISG si occupa delle seguenti discipline sportive:"}
{"id": "2539776", "revid": "767487", "url": "https://it.wikipedia.org/wiki?curid=2539776", "title": "Mini Jakobsen", "text": "Carriera.\nClub.\nBod\u00f8/Glimt e Rosenborg.\nJakobsen cominci\u00f2 la carriera con la maglia del Bod\u00f8/Glimt, formazione all'epoca militante nelle serie inferiori norvegesi. Dal 1983 al 1987 realizz\u00f2 67 reti in campionato, con questa casacca. Fu poi acquistato dal Rosenborg, formazione per cui pot\u00e9 esordire nella 1. divisjon in data 1\u00ba maggio 1988, in occasione della vittoria per 2-1 sul Moss. L'8 maggio successivo arriv\u00f2 la sua prima rete, nel successo per 0-3 sullo Str\u00f8mmen. Alla sua prima annata in squadra, contribu\u00ec al raggiungimento del \"double\". Il 16 maggio 1989 realizz\u00f2 la prima doppietta, contribuendo al 6-2 sul Mj\u00f8lner. Il 24 settembre dello stesso anno, invece, arriv\u00f2 la prima tripletta: aiut\u00f2 cos\u00ec il suo Rosenborg a superare il Brann per 4-0. A fine campionato, risult\u00f2 essere il capocannonniere con 18 realizzazioni. Nel 1990 centr\u00f2 ancora il \"double\".\nLe esperienze all'estero.\nConcluso il campionato 1990, lasci\u00f2 il Rosenborg e la Norvegia per trasferirsi agli svizzeri dello Young Boys. Disput\u00f2 tre stagioni con questa maglia, realizzando 32 reti in 80 presenze in campionato. Si accord\u00f2 poi con i tedeschi del Duisburg, militanti nella Bundesliga. Il primo incontro in squadra fu datato 1\u00ba ottobre 1993, quando subentr\u00f2 a Peter K\u00f6zle nel pareggio a reti inviolate contro il Colonia. Disput\u00f2 una sola altra gara con questa maglia, prima di passare ai belgi del Lierse, dove trov\u00f2 il connazionale Kjetil Rekdal.\nIl ritorno al Rosenborg.\nNell'agosto 1994, Jakobsen fece ritorno al Rosenborg. Ricominci\u00f2 a calcare i campi dell'Eliteserien in data 14 agosto, sostituendo Bj\u00f8rn Tore Kvarme nella vittoria per 4-0 sul Kongsvinger: fu proprio una sua marcatura a fissare il punteggio su questo risultato. Torn\u00f2 anche a vincere il campionato, con il successo del 1994. A questo titolo, ne seguiranno altri cinque consecutivi. Si ritir\u00f2 alla conclusione dell'Eliteserien 1999.\nNazionale.\nJakobsen gioc\u00f2 4 incontri per la . Vi esord\u00ec il 20 agosto 1986, subentrando ad Andr\u00e9 Nieuwlaat nel successo per 3-0 sulla . Il 9 agosto 1988 arriv\u00f2 invece il debutto nella Nazionale maggiore, quando fu schierato come titolare nel pareggio per 1-1 contro la . Il 25 settembre 1991 sigl\u00f2 la prima rete, nella sconfitta per 2-3 contro la . Il 30 ottobre 1991 gioc\u00f2 la 25\u00aa partita in Nazionale, ricevendo cos\u00ec il Gullklokka. Successivamente, contribu\u00ec al raggiungimento della qualificazione al : disput\u00f2 il primo incontro nella competizione il 19 giugno, in occasione della vittoria per 1-0 sul . Gioc\u00f2 anche gli altri due incontri della fase a gironi, al termine della quale la Norvegia fu eliminata. La selezione scandinava partecip\u00f2 anche al e Jakobsen fu nuovamente tra i convocati. Stavolta gioc\u00f2 per\u00f2 un solo incontro nella fase finale, in occasione della sfida pareggiata per 1-1 contro la , in data 16 giugno 1998. Questa fu la sua ultima presenza in Nazionale, dalla quale si conged\u00f2 con 11 reti in 65 apparizioni."}
{"id": "2539779", "revid": "1961764", "url": "https://it.wikipedia.org/wiki?curid=2539779", "title": "Boi", "text": "I Boi (sing. Boio) o Galli Boi furono una popolazione celtica dell'Et\u00e0 del ferro originaria dell'Antica Gallia, dove erano stanziati fin dal VI secolo a.C., o dell'Europa centrale, forse delle stesse regioni che ancor oggi portano il loro nome: Boemia e Baviera.\nStoria.\nIn Italia.\nDi loro ci parla lo stesso Plutarco nella \"Vita di Romolo\". Egli narrando dell'episodio della giovane fanciulla Tarpeia, al tempo del primo fondatore di Roma, Romolo, sosteneva vi fosse una seconda versione a quella ufficialmente accettata dalla storiografica dell'epoca, secondo la quale, per quanto inverosimile, Tarpeia avrebbe consegnato la rocca capitolina, non gi\u00e0 ai Sabini bens\u00ec ai Celti \"Boii\", poich\u00e9 si era innamorata del loro re. La stessa sarebbe stata, infine, gettata nel fiume Po ricoperta dalle loro armi.\nUn suo ramo migr\u00f2 agli inizi del quinto secolo a.C. (forse dall'Aquitania) in Italia nella valle padana attraverso il passo del San Gottardo. Plinio il Vecchio sostiene che l'insediamento di Laus Pompeia, l'antica Lodi, fu fondato dai Boi.\nCatone sosteneva che il popolo dei Boi fosse composto da 112 trib\u00f9. \nNell'Italia cispadana, si sostituirono agli Etruschi della citt\u00e0 di \"Felzna\" (nome latinizzato in \"Felsina\"), l'odierna Bologna. Non si conosce il nome dato dai Boi alla citt\u00e0 conquistata, ma si presume che il nome latino \"Bononia\" tragga origine dal toponimo usato dai Boi.\nLa storia riportata da Polibio narra che i Boi arrivarono a \"Felsina\" chiamati da Ateste, ricco commerciante felsineo che voleva vendicarsi dei suoi concittadini che non gli avevano riconosciuto dei diritti sul patrimonio del giovane Lucumone, di cui era tutore. Sempre la leggenda narra che nemmeno i Boi diedero ragione ad Ateste, ma che i doni da lui portati ai Celti li conquistarono a tal punto che questi decisero di trasferirsi dove i doni erano prodotti.\n Il territorio dei Boi si estendeva, verso oriente, fino al fiume Montone, oltre il quale aveva inizio il territorio dei Galli Senoni.\nI Boi furono sconfitti nel 225 a.C. dall'esercito romano, guidato dal console Lucio Emilio Papo, nella localit\u00e0 di Campo Regio presso il promontorio di Talamone, anche se poi, nel 216 a.C., riuscirono a vincere Lucio Postumio Albino, consul designatus, nella Battaglia della Selva Litana.\nNel 189 a.C., per sfuggire all'oppressione romana, una parte dei Boi si rifugia oltre le Alpi presso gli Scordisci del Danubio. Strabone racconta che riuscirono a respingere gli attacchi dei Cimbri (attorno al 113 a.C.), che poi proseguirono la loro marcia per la Pannonia, il Norico e poi la Gallia, dove si scontrarono con gli eserciti romani.\nIl ramo orientale dei Celti Boi.\nIl ramo pi\u00f9 orientale dei Celti Boi lo troviamo in Pannonia, nella regione del lago Balaton, nel primo secolo a.C. Trovarono rifugio in Boemia in seguito alla guerra condotta contro di loro dal re dei Daci Burebista attorno al 50 a.C. In seguito furono in parte annientati ed in parte assimilati dai Marcomanni di Maroboduo, questi ultimi migrati dalle terre del fiume Meno dopo il 9 a.C."}
{"id": "2539781", "revid": "62004", "url": "https://it.wikipedia.org/wiki?curid=2539781", "title": "Ol'ga Vasil'evna Sljusareva", "text": ""}
{"id": "2539783", "revid": "1305772", "url": "https://it.wikipedia.org/wiki?curid=2539783", "title": "Delinquente", "text": "Un delinquente \u00e8 una persona che commette un atto anti-sociale ritenuto delitto dalla legge penale. La condotta illegale contro le persone, i beni e le propriet\u00e0 altrui, nonch\u00e9 tutti i fenomeni connessi, viene invece definita genericamente delinquenza.\nIn essa possono intendersi tutti i reati contro la persona, il patrimonio e ogni propriet\u00e0 in genere. Sono quindi da considerare dei delinquenti i \nmafiosi, i ladri, gli scippatori, gli assassini, i trafficanti di droga o d'organi, i contrabbandieri, i falsari e via dicendo.\nCaratteristiche e classificazione.\nNon \u00e8 da ritenersi delinquente un qualsiasi reo ma soltanto il reo che commette un \"delitto naturale\", cio\u00e8 un delitto contro la persona, contro la propriet\u00e0 pubblica o privata, contro il buon costume. Pertanto dal novero dei delinquenti sono esclusi coloro che commettono reati di lieve entit\u00e0 oppure dipendenti dall'eccezionalit\u00e0 del momento, essendo riservata tale qualificazione soltanto ai soggetti che si macchiano di reati ritenuti da sempre, indipendentemente dal momento storico, fatti anti-sociali.\nPer tipi criminologici.\nLa classificazione dei delinquenti per tipi criminologici si basa sull'individuazione di parametri psichici secondo diversi criteri.\nSecondo la classificazione detta \"Lombroso-Ferri\" i delinquenti possono essere ripartiti in cinque categorie: \"delinquenti nati\", \"delinquenti pazzi\", \"delinquenti abituali\", \"delinquenti per passione\" e \"delinquenti d'occasione\".\nSecondo la classificazione di Benigno Di Tullio i delinquenti vanno classificati in \"delinquenti occasionali\", \"delinquenti costituzionali\" e \"delinquenti infermi di mente\".\nPer reato.\nLa classificazione per tipo di autore si basa sull'individuazione di tipi di delinquenti in base al reato commesso. Di origine germanica, la classificazione per tipo d'autore (in tedesco \"t\u00e4tertyp\") individua le figure criminose partendo dal reato commesso, cos\u00ec il \"ladro\" dal furto, il \"truffatore\" dalla truffa o il \"rapinatore\" dalla rapina.\nNel mondo.\nItalia.\nIl diritto penale italiano riconosce diverse categorie di delinquenti, collegando all'appartenenza di un individuo a una di esse diverse conseguenze riguardanti la durata della pena e la possibilit\u00e0 di godere di benefici."}
{"id": "2539784", "revid": "484362", "url": "https://it.wikipedia.org/wiki?curid=2539784", "title": "Cortenuova", "text": "Cortenuova (\"Cor-n\u00f6a\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato ai margini orientali della pianura bergamasca, tra la sponda sinistra del fiume Serio e quella destra del fiume Oglio, dista circa 24 chilometri a sud-est dal capoluogo orobico.\nStoria.\nL'antichit\u00e0.\nQuesto piccolo centro della pianura bergamasca pu\u00f2 essere considerato uno dei paesi pi\u00f9 ricchi di storia dell'intera provincia. Il suo territorio era popolato gi\u00e0 in epoca romana dopo l'opera di centuriazione della pianura bergamasca (epoca imperiale). Sul territorio comunale sono stati rinvenuti resti di villae rusticae, tombe, lapidi votive, epigrafi e un'ara dedicata a Minerva.\nL'Alto Medioevo.\nLa nascita della Curtis (villaggio agricolo al centro di un latifondo) si deve ai Longobardi che invasero l'Italia settentrionale nell'anno 568.\nFin dall'epoca longobarda nella zona vi operano i monaci dell'abbazia di San Colombano di Bobbio (PC), il territorio con vari possedimenti era inserito nel grande feudo reale ed imperiale monastico; il territorio venne fortemente influenzato dalla presenza dei monaci dell'abbazia di Bobbio che realizzarono l'insediamento di Cortenuova. Nella met\u00e0 del IX secolo il re d'Italia ed imperatore del Sacro Romano Impero Ludovico II il Giovane conferm\u00f2 ai monaci di Bobbio i diritti sul territorio.\nIl nome del paese si trova citato per la prima volta in un diploma del re d'Italia e dei Franchi Carlomanno di Baviera, datato 20 ottobre 877, il sovrano franco aveva emesso il diploma a favore dell'abbazia di San Colombano di Bobbio proprio in Cortenuova (\"Curtenova\"), allora \u201cCurtis Regia\u201d di propriet\u00e0 demaniale, posta all\u2019incrocio delle strade che collegavano Milano alle Venezie e Bergamo a Cremona (\u201cActum in Curte Nova Villa Regia\u201d. Il documento \u00e8 conservato nell\u2019Archivio di Stato di Torino). La \u201ccurtis\u201d, fin dall\u2019epoca longobarda (VI-VIII sec.), era il villaggio agricolo che si trovava al centro di un latifondo: era formato dal \u201cpalatium\u201d del feudatario, dalle case dei servi, dai magazzini e dalle stalle, dalla cappella e dalla piazza del mercato. L\u2019abitato era circondato generalmente da un fossato e da opere di difesa. La \u201ccurtis\u201d di Cortenova, propriet\u00e0 del sovrano dei Franchi, era una delle pi\u00f9 importanti \u201ccurtis regiae\u201d del territorio bergamasco.\nQuesto insediamento ebbe un notevole sviluppo in epoca carolingia, trovandosi lungo l'importante arteria che univa direttamente Milano a Brescia e fu usato come luogo di sosta dai sovrani franchi in viaggio tra la Francia e le Venezie. Infatti \u00e8 documentato per la prima volta in un privilegio concesso all'abate \"Winibaldo\" dell'abbazia di Bobbio da Carlomanno, re d'Italia e di Baviera, mentre era in viaggio da Milano a Brescia il 20 ottobre dell'anno 877.Il documento si conclude con le parole \"Actum in Curtenova, villa regia, in Dei nomine, feliciter, amen\".\nDall'anno 830 \u00e8 documentata l'antica parrocchiale di S. Martino di Spineto che sorgeva appena a monte dell'abitato verso Cortenuova di Sopra.\nCortenuova cess\u00f2 di essere curtis regia nel X secolo quando pass\u00f2 nelle mani di vari feudatari. Nell'anno 915 il proprietario del tempo, il conte Didone di Vidalengo, cedette in permuta Cortenuova e l'intera propriet\u00e0 (di circa 20.000 ettari) al vescovo di Bergamo. Il vescovo Ambrogio II da Martinengo nei primi anni dell'anno Mille vi fece erigere un castello e lo cedette poi in feudo alla sua famiglia. Si deve ai vescovi bergamaschi l'erezione della chiesa castellana di Sant'Alessandro appena esterna alle mura del castello. Verso la prima met\u00e0 del XII secolo Oberto Martinengo pose la propria residenza nel castello di Cortenuova, dando origine al ramo dei Conti di Cortenova. Nel secolo successivo, nel corso delle lotte tra Comuni e Impero, i Conti di Cortenova passarono al partito guelfo, suscitando l'ira dei comuni ghibellini di Bergamo e Cremona. Infatti il territorio della Contea di Cortenuova veniva a costiruire un corridoio che univa le principali citt\u00e0 guelfe di Milano e Brescia, separando nel contempo le citt\u00e0 alleate ghibelline di Bergamo e Cremona.\nLa battaglia di Cortenuova.\nIl territorio della Contea di Cortenuova corrispondeva a quello dell\u2019antica \"curtis regia\" e si estendeva dall\u2019Oglio al Serio su circa 20\u00a0km\u00b2. I Conti di Cortenova possedevano inoltre quasi tutte le terre di Martinengo, Romano, Covello, Covo, Fara, Isso, Mozzanica, Cividate, Mornico, Palosco, Calcinate, Bolgare e Telgate. La famiglia dei Cortenova di tendenza guelfa si alle\u00f2 nel 1200 con Milano e Brescia, incorrendo nelle ire del Comune ghibellino di Bergamo, che la mise al bando. \nNel corso della guerra tra Federico II e il Comune della Lega Lombarda i Conti di Cortenova svolsero un\u2019intensa attivit\u00e0 diplomatica a favore di Milano e di Brescia, riuscendo a sottrarre a Bergamo tutto il territorio tra Oglio e Serio, dove passavano le pi\u00f9 importanti vie di collegamento tra le due citt\u00e0 guelfe. Lo scontro tra i due eserciti avvenne proprio sotto le mura di Cortenova il 27 novembre 1237. Fu praticamente un\u2019imboscata che Federico II mise in atto mentre l\u2019esercito della Lega, in marcia da Brescia a Milano, si apprestava ad accamparsi per trascorrere la notte. I guelfi lasciarono sul campo oltre 10000 tra morti e prigionieri. Il giorno seguente l'imperatore occup\u00f2 e rase al suolo Cortenova e le sue poderose fortificazioni, (abbandonate nottetempo dai difensori e dagli abitanti). Nei pressi di Cortenuova si scontrarono i due pi\u00f9 grandi eserciti di tutto il medioevo: quello di Federico II di Svevia e dei suoi alleati ghibellini (Ezzelino da Romano, il marchese di Monferrato, le citt\u00e0 ghibelline di Bergamo, Cremona, Pavia e Como, la cavalleria tedesca, truppe ungheresi e boeme, e arcieri saraceni (di Lucera) e quello della Lega Lombarda (le citt\u00e0 guelfe di Milano, Brescia, Mantova, Piacenza, Alessandria, Venezia, ecc.); in tutto circa 15-20.000 armati per ciascun esercito. All'arrivo dell'Imperatore, a fine ottobre 1237, l'esercito della Lega se ne stava accampato in territorio bresciano presso Manerbio, protetto dai fiumi in piena Mella e Risignolo. \nAvvicinandosi l'inverno, l'esercito della Lega sperava che l'Imperatore rinviasse le ostilit\u00e0 alla primavera seguente e, pertanto, non accett\u00f2 mai lo scontro in campo aperto. Furono probabilmente bergamaschi e cremonesi a suggerire a Federico di fingere di dirigersi su Cremona per passarvi l'inverno, costringendo cos\u00ec gli avversari a levare il campo da Manerbio per ritornare verso Milano. Sulla strada del ritorno avrebbero dovuto accamparsi per la notte sotto le mura di Cortenuova, come avevano fatto alcune settimane prima quando erano andati in aiuto dei Bresciani. E a Cortenuova l'imperatore avrebbe potuto aspettarli risalendo dal suo accampamento di Pontevico a Soncino e nascondendosi poi nei boschi del Covello appena un miglio a Sud di Cortenuova. Nel pomeriggio del 27 novembre, mentre l'avanguardia della Lega stava alzando le tende per la notte, il presidio bergamasco del castello di Cividate segnal\u00f2 a Federico, con una fumata, il completamento del passaggio dell'Oglio da parte dei suoi avversari diretti verso l'erigendo accampamento.\nL'attacco inizi\u00f2 con gli arcieri saraceni, seguiti poi dalla fanteria imperiale. E fu subito una strage tra i guelfi. Solo poche migliaia riuscirono a raggiungere il carroccio sotto le mura di Cortenuova e a difenderlo fino al calar delle tenebre. In poche ore rimasero sul campo oltre diecimila tra morti e prigionieri. Poco pi\u00f9 di un migliaio di superstiti, insieme con gli abitanti di Cortenuova, riuscirono nel corso della notte ad eludere la sorveglianza degli imperiali e a raggiungere la Val Seriana e, da qui, attraverso le montagne e la Val Taleggio, trovare rifugio in Valsassina. Gli abitanti di Cortenuova rimasero invece nella valle di Serina, dando origine al diffusissimo cognome \"Cortinovis\".\nIl giorno successivo alla battaglia l'Imperatore saccheggi\u00f2 il castello e il borgo di Cortenuova, consegnandolo poi ai Bergamaschi, che lo rasero al suolo e ne proibirono la ricostruzione. I resti del Carroccio furono riconosciuti e ricomposti: il grande carro sfil\u00f2 nel trionfo celebrato da Federico a Cremona, poi fu inviato in Campidoglio come omaggio al popolo romano, ma col palese intento di spaventare il papa protettore della Lega e dei Guelfi.\nI Cortenovesi superstiti andarono a popolare i vicini villaggi di Romano, Martinengo e Cividate; quelli che caddero nelle mani di Federico e dei suoi alleati bergamaschi furono legati al giogo e trascinati dietro il carroccio per le vie di Cremona, dove si celebr\u00f2 il trionfo. Il territorio di Cortenova pass\u00f2 al Comune di Bergamo che ne proib\u00ec il ripopolamento. Pertanto il territorio rimase praticamente deserto fino oltre la met\u00e0 del secolo XV d.C.\nI Conti di Cortenova.\nAlcuni Conti di Cortenova ricoprirono importanti cariche politiche nelle citt\u00e0 guelfe del Nord Italia: Zilio di Cortenova fu Vicale Imperiale e Console di Bergamo nel 1193 (prima dell\u2019alleanza con Milano) e nel 1203 fu podest\u00e0 di Verona; Maffeo di Cortenova fu giudice a Milano nel 1207 e Podest\u00e0 di Brescia nel 1227; Egidio I di C. fu podest\u00e0 di Brescia nel 1236; Manfredo di C. fu podest\u00e0 di Verona nel 1227 (promulg\u00f2 i primi statuti della citt\u00e0) e di Milano nel 1234 (si alle\u00f2 con Enrico, il figlio ribelle di Federico II); Ubertino di C. fu Canonico di Bergamo e, come tale, si oppose nel 1242 all\u2019elezione di Enrico di Sessa a Vescovo di Bergamo; Egidio II, il famoso eretico, si rifugi\u00f2 a Mozzanica dopo la distruzione di Cortenova, mantenendovi un centinaio di eretici. Il Papa nel 1254 ordin\u00f2 al Comune di Milano di occupare Mozzanica e processare il Conte eretico. Egidio, dopo la resa di Mozzanica, ritorn\u00f2 probabilmente in seno alla chiesa tanto che, trasferitosi a Milano pot\u00e9 sposare la sorella dell\u2019Arcivescovo Ottone Visconti.\nLa lenta rinascita.\nFino alla fine del XIV secolo il territorio di Cortenova, seppur disabitato, aveva un\u2019estensione molto maggiore dell\u2019attuale territorio comunale. Infatti, ad occidente comprendeva ancora tutta la zona del Dignone e i terreni tra S. Rocco del Capo e il confine con Martinengo fino al Serio; ad oriente arrivava fino all\u2019Oglio occupando i terreni tra S. Giorgio, il Ceredello e il Fosso Bergamasco (Arch. Stor. di Romano, perg. dei Confini 1395 \u2013 perg. dei Confini di Cividate del 1456, Bibl. A. Mai, Bg.). Nel 1454 il territorio di Cortenova entr\u00f2 a far parte del Feudo di Bartolomeo Colleoni. Il capitano costru\u00ec alcuni edifici rurali sui ruderi del castello distrutto nel 1237 per ospitare i contadini che dovevano coltivare le terre circostanti. Questo antico nucleo di edifici si chiama ancora oggi \u201cMalpaga\u201d, come il castello dove risiedeva il Colleoni. Nel 1575 Cortenova contava circa trecento anime (Visita Apostolica di S. Carlo); la popolazione rimase pressoch\u00e9 costante fin\u2019oltre la met\u00e0 del XVIII secolo. Dopo la met\u00e0 del XIX secolo inizi\u00f2 un rapido incremento demografico dovuto probabilmente all\u2019espansione delle aree coltivate sottratte al bosco. La popolazione rimase poi stazionaria attorno alle 1600 unit\u00e0 fino al 1951, quando inizi\u00f2 un lento decremento dovuto all\u2019emigrazione verso i centri industriali; a partire dal 1976, la costruzioni di numerosi stabilimenti favor\u00ec la ripresa economica e demografica. il comune vanta oltre mille posti di lavoro ed una popolazione residente di circa 1600 abitanti in continuo aumento (Arch. Curia Vescovile di Bg., Atti Visite Pastorali; ISTAT).\nMonumenti e luoghi d'interesse.\nArchitetture religiose.\nChiesa parrocchiale di Sant'Alessandro.\nLa chiesa parrocchiale di Sant'Alessandro, citata in un documento del 1171 risale per il nucleo originale probabilmente al X secolo, anche se nel corso del XV secolo venne totalmente ricostruita in stile tardo gotico per volont\u00e0 della famiglia Colleoni. Alla fine del Settecento fu nuovamente ristrutturata e ampliata su progetto di G. Terzi Moroni. La facciata neoclassica \u00e8 opera di G. Berlendis (1830) autore anche del Mausoleo Colleoni. La Chiesa fu nuovamente ampliata tra il 1877 e il 1880 con l\u2019aggiunta delle navate minori\nSantuario di Santa Maria del Sasso\nDi grande pregio il santuario di Santa Maria del Sasso, l'unica costruzione sopravvissuta alla distruzione del 1237, grazie alla sua posizione discosta dal centro abitato. L'edificio originario, noto come Santa Maria in campagna, risale al XII secolo quando era propriet\u00e0 del monastero benedettino di Vallalta. Nel XV secolo fu ampliato in stile tardo gotico e ornato di affreschi (ne sopravvivono alcune tracce sulla parete destra). A met\u00e0 Settecento la chiesa sub\u00ec radicali trasformazioni in stile rococ\u00f2 con pregevoli stucchi di Muzio Camusso e dei pittori Raggi e Orelli, tutti artisti ticinesi. Di particolare pregio la statua lignea quattrocentesca della Madonna. Nel 1943 fu aggiunto un atrio e nel 1955 il nuovo campanile. Sul lato settentrionale ha addossato un elegante portico del XVI secolo.\nPalazzi.\nPalazzo Colleoni costruito nel 1760 a nord del centro abitato, su progetto dell'architetto bergamasco Filippo Alessandri, conserva alcune belle sale con stucchi e affreschi, tra cui quello del salone d'onore eseguito dal Domenghini a fine Ottocento. Altri edifici di un certo pregio sono Villa Cipriana e Palazzo Quarti (ex palazzo Passi), entrambi tardo settecenteschi.\nArchitetture militari.\nDell'antico castello distrutto nel 1237 restano solo tracce nell'assetto urbano del centro storico e resti di basamento delle mura perimetrali sul lato settentrionale, sotto gli edifici dello Stallo Colleoni lungo il fossato ora coperto.\nSociet\u00e0.\nReligione.\nLa religione prevalente \u00e8 quella cristiana cattolica, ma si segnala la presenza di una piccola comunit\u00e0 sikh."}
{"id": "2539792", "revid": "1652635", "url": "https://it.wikipedia.org/wiki?curid=2539792", "title": "Granuloma", "text": " \nIl granuloma \u00e8 una formazione dovuta a una reazione immunitaria a lesioni tipiche delle infiammazioni croniche, non solo di natura infettiva (streptococchi, per esempio nella febbre reumatica si formano i noduli di Aschoff, tubercolosi, actinomiceti, ecc.), ma anche da corpi estranei. \n\u00c8 possibile effettuare una distinzione, sulla base dei citotipi coinvolti nella risposta e nella formazione del granuloma, in:\nMacroscopicamente \u00e8 caratterizzato da neoformazioni nodulari a struttura microscopica concentrica che dal centro alla periferia rivelano la presenza di \nInfine, il granuloma pu\u00f2 andare incontro a necrosi, che viene circoscritta da tessuto fibroso, ed il focolaio infiammatorio si estingue. Il granuloma pu\u00f2 essere riassorbito, o dar luogo ad un nodulo fibroso.\nCause di granuloma.\nTra le cause di granuloma si annoverano:"}
{"id": "2539793", "revid": "122943704", "url": "https://it.wikipedia.org/wiki?curid=2539793", "title": "Chiesa di Santa Maria della Visitazione (Roma)", "text": "La chiesa di Santa Maria della Visitazione \u00e8 un luogo di culto cattolico della citt\u00e0 di Roma, nel quartiere Casal Bruciato (zona Tiburtina), in via dei Crispolti (all'incrocio con via Alfredo Comandini).\nStoria.\nEssa fu costruita tra il 1965 ed il 1971 su progetto dell'architetto Saverio Busiri Vici, e consacrata il 22 ottobre 1971 da Sua Eminenza Monsignor Ugo Poletti.\nLa chiesa, gi\u00e0 vicecura dal 1959, \u00e8 sede parrocchiale, istituita dal cardinale vicario Clemente Micara il 30 marzo 1960 con il decreto \"Qua celeritate\".\nLa chiesa fu visitata da papa Giovanni Paolo II il 20 gennaio 1985.\nFu visitata in precedenza, negli anni settanta, anche dal Santo Padre Paolo VI.\nDescrizione.\nCos\u00ec il Quercioli descrive questa originalissima chiesa:\nLa chiesa \u00e8 affiancata da un campanile cilindrico composto di colonne e di elementi sporgenti in cemento \u201c\"che rammentano un trampolino a pi\u00f9 piani\"\u201d (Quercioli).\nIl vasto interno non presenta opere significative e quasi inesistente ne \u00e8 la decorazione. Merita una particolare menzione il gruppo scultoreo raffigurante la \"Visitazione\", opera dello scultore altoatesino Mussner G. Vincenzo di Ortisei.\nLa chiesa intende ricordare e trasfigurare il costato del Cristo con lo sterno ben visibile sulla facciata e con il cuore che coincide con la posizione dell'altare maggiore.\nTuttavia vi sono in merito altri differenti ed opposti punti di vista. \nNel complesso l'edificio mantiene un desolante aspetto di costruzione non terminata."}
{"id": "2539795", "revid": "38120", "url": "https://it.wikipedia.org/wiki?curid=2539795", "title": "Elvira Dones", "text": "Dopo aver trascorso sedici anni nella Svizzera italiana, di dove \u00e8 anche originario suo marito, si trasfer\u00ec negli Stati Uniti, per poi fare ritorno in Svizzera nel 2015.\nOpere.\nTra i suoi scritti:\nPer la TSI ha creato i due documentari \"Cercando Brunilda\" e \"I ngujuar\" (Inchiodato, 2004). \u00c8 del 2008 il Premio Fondazione Grinzane Cavour."}
{"id": "2539796", "revid": "124443681", "url": "https://it.wikipedia.org/wiki?curid=2539796", "title": "Riserva naturale di Monte Catillo", "text": "La riserva naturale di Monte Catillo \u00e8 un'area naturale protetta situata nel comune di Tivoli, in provincia di Roma. La riserva occupa una superficie di 1.319 ettari ed \u00e8 stata istituita nel 1997.la cima pi\u00f9 alta \u00e8 monte catillo su cui \u00e8 posizionata la croce\nFauna.\nNonostante la vicinanza con i centri abitati, la riserva ospita numerose specie selvatiche caratteristiche delle zone appenniniche. Fra i mammiferi \u00e8 possibile osservare facilmente il cinghiale (\"Sus scrofa\"), la volpe (\"Vulpes vulpes\"), la lepre (\"Lepus europaeus\"), il tasso (\"Meles meles\"), l'istrice (\"Hystrix cristata\") e il ghiro (\"Glis glis\"). Fra gli uccelli si trovano rapaci diurni come il gheppio (\"Falco tinnuculus\") e la poiana (\"Buteo buteo\"), rapaci notturni come l'allocco (\"Strix aluco\"), la civetta (\"Athene noctua\") e l'assiolo (\"Otus scops\") ed altre specie come capinera (\"Sylvia atricapilla\"), cinciallegra (\"Parus major\"), cinciarella (\"Parus caeruleus\"), merlo (\"Turdus merula\"), picchio verde (\"Picus viridis\"), picchio rosso maggiore (\"Dendrocops major\") e torcicollo (\"Jynx torquilla\").\nFlora.\nTrattandosi di una zona ecotonale, quindi un luogo di sovrapposizione e intersezione tra due ecosistemi differenti, la Riserva del Monte Catillo presenta una grandissima e preziosa diversit\u00e0 floristica. Le specie vegetali si raggruppano a formare praterie, cespuglieti e boschi dalla composizione e struttura pi\u00f9 varia. Caratteristico \u00e8 il bosco di sughere (\"Quercus suber\") con un sottobosco molto povero. Sparsi tra la riserva anche alcuni rari esemplari di \"Quercus crenata\". Di grande interesse botanico la particolare presenza di specie balcano orientali quali lo storace (\"Styrax officinalis\"), l'albero di Giuda (\"Cercis siliquastrum\"), la marruca (\"Paliurus spina-christi\") e il carpino orientale (\"Carpinus orientalis\"). Nelle zone pi\u00f9 interne della riserva e nei versanti esposti a nord pi\u00f9 freschi e umidi stazionano specie spiccatamente mesofile. Domina il bosco di cerro (\"Quercus cerris\") con alcuni esemplari secolari. Il sottobosco \u00e8 composto da specie vegetali quali carpino orientale, biancospino selvatico (\"Crataegus oxyacantha\"), orniello (\"Fraxinus ornus\"), corniolo (\"Cornus mas\"), acero campestre (\"Acer campestre\"). Si osserva raramemente anche qualche esemplare di castagno (\"Castanea sativa\") e pioppo tremulo (\"Populus tremula\")."}
{"id": "2539801", "revid": "372624", "url": "https://it.wikipedia.org/wiki?curid=2539801", "title": "Monte Catillo", "text": ""}
{"id": "2539802", "revid": "62004", "url": "https://it.wikipedia.org/wiki?curid=2539802", "title": "Jurij Viktorovi\u010d Trofimov", "text": ""}
{"id": "2539811", "revid": "110157", "url": "https://it.wikipedia.org/wiki?curid=2539811", "title": "Chiesa di Ges\u00f9 di Nazareth", "text": "La chiesa di Ges\u00f9 di Nazareth \u00e8 una chiesa di Roma, a Verderocca nel quartiere Collatino, in via Igino Giordani.\nStoria.\nEssa fu costruita tra il 1987 ed il 1988 su progetto dell'architetto Angelo Polesello.\nLa chiesa \u00e8 sede parrocchiale, istituita dal cardinale vicario Ugo Poletti il 1\u00ba ottobre 1983 e il cui primo parroco fu Don Andrea Santoro morto assassinato in Turchia il 5 febbraio del 2006.\nLa chiesa fu visitata da papa Giovanni Paolo II il 15 marzo 1992.\nDescrizione.\nLa chiesa presenta lo stesso schema riscontrabile in altre chiese romane, come quella di Nostra Signora di Coromoto o quella di San Damaso al Gianicolense. Essa \u00e8 infatti a pianta quadrata: in uno spigolo \u00e8 posta l'entrata, mentre l'altare \u00e8 situato nell'angolo opposto. Questa disposizione permette una totale visibilit\u00e0 dell'altare in qualunque punto della chiesa ci si trovi. La chiesa ospita una serie di icone moderne, realizzate seguendo i canoni antichi. L'altare maggiore si trova in posizione sopraelevata grazie ad una predella realizzata in pietre grezze. Fa da sfondo al presbiterio una vetrata policroma."}
{"id": "2539813", "revid": "117981238", "url": "https://it.wikipedia.org/wiki?curid=2539813", "title": "Les Arnauds", "text": "Les Arnauds (in origine Arnaud) \u00e8 attualmente una frazione del comune di Bardonecchia ma fino al primo quarto del secolo XIX era comune a s\u00e9 stante. Essa \u00e8 sita tra l'abitato del comune di Bardonecchia e la frazione di quest'ultimo, Melezet, in direzione nord-sud, e tra la sinistra orografica del torrente di Valle Stretta e la strada provinciale n. 216 Bardonecchia-Valle Stretta, in direzione est-ovest. Il nome deriva probabilmente da quello di un'antica famiglia del luogo, gli Arnaud.\nImpianti sciistici.\nLes Arnauds \u00e8 dotata di piste da sci alpino che stanno fra quelle del Colomion e quelle di Melezet, formando con esse un unico comprensorio di piste fra loro direttamente collegate: quello del \"Colomion-Las Arnauds-Melezet\". Gli impianti di risalita sul territorio della frazione sono due:"}
{"id": "2539815", "revid": "1315817", "url": "https://it.wikipedia.org/wiki?curid=2539815", "title": "Jean Dubreuil", "text": ""}
{"id": "2539820", "revid": "110157", "url": "https://it.wikipedia.org/wiki?curid=2539820", "title": "Chiesa di San Stanislao", "text": "La chiesa di San Stanislao \u00e8 un luogo di culto cattolico di Roma, nel quartiere Don Bosco, in viale Rolando Vignali.\nStoria.\nEssa fu costruita nel XX secolo e consacrata il 16 giugno 1991 da papa Giovanni Paolo II in visita alla parrocchia.\nLa chiesa \u00e8 sede parrocchiale, istituita dal cardinale vicario Ugo Poletti il 15 marzo 1982 con il decreto \"\u00c8 a tutti noto\".\nLa chiesa \u00e8 stata officiata dal clero della diocesi di Patti dalla fondazione della parrocchia fino al 2006.\nDescrizione.\nEsternamente la chiesa si presenta come un basso edificio in cemento armato a vista, preceduto da un ampio portico ed affiancato da una torre campanaria, composta da due stele affiancate di cemento armato, al cui interno sono collocate tre piccole campane; e sormontata da una croce in ferro battuto con i bracci che si concludono con cerchi. All'interno una serie di travi dividono la volumetria in quattro parti scatolate. Nei pressi dell'entrata \u00e8 posta una statua bronzea di San Pio da Pietrelcina. Sulla facciata dell'edificio si legge l'iscrizione dedicatoria: \"D.O.M. in h(onorem) S. Stanislai A.D. MCMXCI\".\nIl progetto fu realizzato dall'ufficio tecnico del Vaticano diretto dall'ingegnere Ernesto Vichi."}
{"id": "2539822", "revid": "729019", "url": "https://it.wikipedia.org/wiki?curid=2539822", "title": "OICW", "text": "L'Objective Individual Combat Weapon o XM 29 OICW era un progetto per un sistema d'arma che doveva essere basato su un fucile di nuova generazione. Il progetto non ha mai superato la fase di prototipo. L'acronimo OICW viene spesso usato per indicare tutto il programma, fucile XM29 compreso.\n\u00c8 stato avviato in seguito all'Advanced Combat Rifle (o ACR) negli anni '80. Come il programma ACR, \u00e8 stato un fallimento costato milioni e milioni di dollari, ma ha avuto il merito di introdurre concetti e tecnologie innovative a cui si far\u00e0 riferimento per i successivi progetti.\nSviluppo.\nL'idea centrale era quella di creare un fucile che riuscisse a colpire l'obiettivo anche se protetto dietro a ripari, utilizzando la combinazione di un fucile d'assalto e di un lancia-granate con munizioni di piccole dimensioni supportato dalle moderne (per allora) tecnologie informatiche che avrebbero sparato granate automaticamente impostate per esplodere vicino all'obiettivo puntato, quindi potendo colpire anche l\u00ec dove il fucile non arrivava.\nIl vincitore del primo concorso per il progetto fu l'Heckler &amp; Koch con l'XM29 OICW. Questo progetto era fatto da un fucile con montato un lancia-granate con munizionamento da 20\u00a0mm airburst (che deflagrano in aria), programmate per esplodere precisamente vicino all'obiettivo, grazie ad una centralina di tiro posta sopra l'arma. \nVerso l'inizio del 2000, l'arma aveva raggiunto un design definitivo. Aveva, tuttavia, seri problemi: era in sostanza troppo pesante, e la granata da 20\u00a0mm troppo leggera. L'arma, inoltre, era troppo grande per essere gestita efficacemente da un singolo militare, e per contenere il peso, le prestazioni del fucile 5,56\u00a0mm su cui era montato il sistema d'arma furono sacrificate. Ci\u00f2 ha portato l'esercito americano a bloccare il programma.\nA causa di questo annullamento, nel 2004, il programma \u00e8 stato diviso in tre parti: OICW 1 \u00e8 un programma per sviluppare una nuova famiglia di armi leggere, OICW 2 \u00e8 un programma per sviluppare un lanciagranate con munizionamento Airburst, e OICW 3 \u00e8 un programma che dovrebbe in futuro unire gli sviluppi degli altri due programmi. L'XM8 \u00e8 stato sviluppato nel tentativo di soddisfare i requisiti del programma 1, mentre per i requisiti del programma 2 \u00e8 stato sviluppato l'XM25, un lanciagranate a munizionamento Airburst 25X40\u00a0mm.\nPer quanto riguarda gli sviluppi di questi progetti, l'XM8 \u00e8 stato annullato nell'ottobre 2005, per la seguente motivazione: \nIn sintesi, l'esercito americano aveva fatto una rivalutazione delle sue priorit\u00e0 di spesa per le armi di piccolo calibro, in base anche ad altri elementi che erano emersi durante le operazioni Enduring Freedom e Iraqi Freedom e ai risultati che emergeranno da studi in via di completamento.\nL'XM25, che dovrebbe rispondere al progetto OICW 2, \u00e8 ancora in fase di sviluppo. L'OICW 3 infine, non potr\u00e0 partire (se mai partir\u00e0) finch\u00e9 i progetti OICW 1 e 2 non saranno completati."}
{"id": "2539832", "revid": "810736", "url": "https://it.wikipedia.org/wiki?curid=2539832", "title": "Napoleon Harris", "text": "Nella NFL.\nAl debutto come rookie \"stagione 2002\" con i \"Raiders\" ha giocato 15 partite di cui 13 da titolare facendo 81 tackle di cui 59 da solo, 0,5 sack e 2 deviazioni difensive .\nNel 2\u00ba anno \"stagione 2003\" ha giocato 16 partite di cui tutte da titolare facendo 107 tackle di cui 74 da solo, 2 sack e 2 deviazioni difensive.\nNel 3\u00ba anno \"stagione 2004\" ha giocato 14 partite di cui 9 da titolare facendo 61 tackle di cui 47 da solo e una deviazione difensiva.\nNel 4\u00ba anno \"stagione 2005\" passa ai \"Vikings\" dove gioca 15 partite di cui 3 da titolare facendo 25 tackle di cui 18 da solo, un sack e 3 deviazioni difensive.\nNel 5\u00ba anno \"stagione 2006\" ha giocato 14 partite tutte da titolare facendo 59 tackle di cui 42 da solo, 2,5 sack\"record personale\" una deviazione difensiva, 3 intercetti\"record personale\" per 20 yard in totale.\nNel 6\u00ba anno \"stagione 2007\" passa ai \"Chiefs\" dove gioca 16 partite di cui 13 da titolare facendo 116 tackle\"record personale\" di cui 82 da solo, 1,5 sack, 3 deviazioni difensive e un intercetto per 4 yard.\nNel 7\u00ba anno \"stagione 2008\" inizia con i \"Chiefs\" senza mai giocare, per poi ripassare ai \"Vikings\" dove gioca 10 partite di cui 5 da titolare facendo 24 tackle di cui 8 da solo e un sack.\nIl 24 agosto 2009 dopo esser stato sul mercato dei free agent ha firmato un anno di contratto con i \"Raiders\". Ma dopo meno di una settimana esattamente il 29 agosto \u00e8 stato svincolato. \nVittorie e premi.\nnessuno."}
{"id": "2539833", "revid": "729019", "url": "https://it.wikipedia.org/wiki?curid=2539833", "title": "Personalit\u00e0 della pena", "text": "La personalit\u00e0 della pena \u00e8 un principio giuridico proprio del diritto penale.\nSecondo tale principio la pena colpisce soltanto l'autore del reato e mai altri soggetti. Storicamente non in tutti gli ordinamenti il principio della personalit\u00e0 della pena \u00e8 stato previsto. \nLa confisca del patrimonio \u00e8 una sanzione accessoria che, ove prevista, deroga al principio della personalit\u00e0 della pena poich\u00e9 ha conseguenze negative per i congiunti."}
{"id": "2539834", "revid": "62004", "url": "https://it.wikipedia.org/wiki?curid=2539834", "title": "Mihail Markin", "text": ""}
{"id": "2539842", "revid": "729019", "url": "https://it.wikipedia.org/wiki?curid=2539842", "title": "Legalit\u00e0 della pena", "text": "La legalit\u00e0 della pena \u00e8 un principio giuridico proprio del diritto penale.\nSecondo tale principio la pena non pu\u00f2 essere irrogata se non nei casi previsti dalla legge e non possono essere inflitte pene che non siano quelle stabilite dalla legge stessa."}
{"id": "2539843", "revid": "1603714", "url": "https://it.wikipedia.org/wiki?curid=2539843", "title": "Villa Barbarigo (Galzignano Terme)", "text": "Villa Barbarigo, Pizzoni Ardemani, conosciuta pi\u00f9 semplicemente come Villa Barbarigo \u00e8 una villa veneta Seicentesca. Situata a Valsanzibio, unica frazione di Galzignano Terme, su commissione del nobile veneziano Francesco Zuane Barbarigo, ricopre un'area di 15 ettari ed \u00e8 un raro esempio di giardino simbolico seicentesco, che presenta un complesso sistema di fontane tutte funzionanti.\nStoria.\nLe notizie pi\u00f9 antiche attorno al sito su cui sorge la villa risalgono alla met\u00e0 del Quattrocento, allorch\u00e9 il padovano Giacomo Scrovegni vendette al veneziano Ludovico Contarini \"di San Paternian\" una gastaldia esistente in loco.\nIn effetti, in una mappa del 1570 vi viene rappresenta una corte fortificata, propriet\u00e0 di Pietro Contarini. Gi\u00e0 da qualche decennio le era annesso un giardino, citato nel 1539 dall'astronomo Alessandro Piccolomini come \"locus amoenus\"; nello stesso periodo si ha anche notizia di una peschiera.\nNel 1588 i Contarini cedettero il complesso a Piero Michiel e a Nicol\u00f2 Ferro; fu quest'ultimo ad avviare lo sviluppo della villa. Alla sua morte, nel 1619, il complesso venne ereditato dalle famiglie Barbarigo e Michiel Barbarigo.\nDopo la morte prematura di Francesco Zuane Barbarigo, i lavori si protrassero per sette anni fino al 1669, grazie al figlio Antonio Barbarigo, procuratore veneziano, e al primogenito Gregorio (che diventer\u00e0 prima cardinale, poi santo), secondo il progetto dell'architetto e fontaniere pontificio Luigi Bernini. Agli anni 1619-1623 risale la costruzione dell'asse est-ovest del giardino attuale, mentre l'asse nord-sud fu realizzata nel 1664-1665.\nLa villa, di struttura semplice, era un tempo raggiungibile tramite canali anche da Venezia, attraverso la Valle di Sant'Eusebio, da cui la localit\u00e0 prende il nome.\nLa casata si estinse dopo sei generazioni con la morte di Contarina Barbarigo (1804) la quale nomin\u00f2 suo erede il cugino Marco Antonio Michiel, a cui seguirono nel 1835 i conti Martinengo da Barco, poi i conti Don\u00e0 delle Rose e, infine, nel 1929, i nobili Pizzoni Ardemani, proprietari da tre generazioni dell'intera tenuta. Nel 2013 \u00e8 defunto all'et\u00e0 di 91 anni Fabio Pizzoni Ardemani.\nGiardino.\nIl giardino contiene oltre settanta statue con motti didascalici incisi sul basamento, diciotto furono eseguite da Enrico Merengo e bottega; tra queste si ricordano la personificazione del tempo, Endimione, Argo, Tifeo e Polifemo.\nIl parco \u00e8 percorso da sentieri che conducono alle fontane (in tutto sedici, tra cui quelle dei Fiumi, di Eolo, dei Venti), al labirinto in bosso, a laghetti, peschiere, ruscelli e giochi d'acqua, alla galleria dei carpini e a piccole costruzioni. Una di queste \u00e8 la \"Grotta dell'Eremita\".\nVi sono circa 120.000 piante, tra cui diverse specie arboree piuttosto rare: in particolare, si contano 24 variet\u00e0 di conifere, 16 di alberi a foglia perenne, 24 a foglia caduca e altri tipi di arbusti.\nIl giardino della villa \u00e8 stato recentemente insignito del premio internazionale \"Il pi\u00f9 Bel Giardino d'Europa\u201c.\nDescrizione.\nL'itinerario, che simboleggia il cammino dell'uomo verso la Salvezza come in un percorso iniziatico neoplatonio, ha inizio dal monumentale ingresso, un'elegante costruzione su cui spiccano pregevoli bassorilievi e statue, come quella di Diana-luna, la dea della natura e degli animali selvaggi, votata a mutamenti e prodigi.\nIl percorso prosegue entrando nel giardino, fino a raggiungere l'arco di Sileno, da qui costeggiando la peschiera detta \"Bagno di Diana\", la Fontana dell'Iride e la Peschiera dei Venti si giunge al labirinto geometrico, che rinvia ad un episodio legato alla vita di San Gregorio Barbarigo. Questo labirinto in bosso, con un percorso di 1500 metri, rappresenta uno dei pi\u00f9 estesi labirinti dell'epoca tuttora esistenti.\nIn prossimit\u00e0 della Fontana della Pila, il cammino continua imboccando a destra il Gran Viale affiancato dall'Isola dei Conigli, una delle rare garenne ancora esistenti, rappresenta l'immanenza, nonch\u00e9 la condizione caratteristica degli esseri viventi racchiusi entro i confini spaziali e temporali. Giustapposta all'isola e al di l\u00e0 del Gran Viale si trova una maestosa statua raffigurante il Tempo, che ha interrotto il suo volo attraverso lo spazio: ci\u00f2 simboleggia la trascendente condizione dello spirito umano.\nProcedendo tra statue e fontane che delimitano anche simbolicamente Isola e Tempo si giunge alla scalinata delle Lonze, che richiama i versi dell\"'Inferno\" dantesco, contrassegnata dal sonetto che illustra i significati del giardino a livelli diversi. Si perviene cos\u00ec alla meta finale del percorso simbolico, la Fontana della Rivelazione, coronata dalle otto allegorie delle prerogative del giardino stesso e del suo signore. Il giardino si unisce, infine, come in un ideale \"continuum naturale\", al Monte Gallo, attraverso un suggestivo filare di cipressi."}
{"id": "2539846", "revid": "110157", "url": "https://it.wikipedia.org/wiki?curid=2539846", "title": "Chiesa di San Fedele da Sigmaringa", "text": "La chiesa di San Fedele da Sigmaringa \u00e8 una chiesa di Roma, nel quartiere Pietralata, in via Mesula.\nStoria.\nEssa fu costruita nel XX secolo.\nLa chiesa \u00e8 sede parrocchiale, istituita dall'allora monsignor Ugo Poletti il 6 febbraio 1973 con il decreto \"Pastorali studio\", ed affidata ai frati cappuccini. Il santo titolare, Fedele da Sigmaringen, fu un frate cappuccino, nato nel 1577 in Germania, missionario in Rezia, ove trov\u00f2 la morte per mano di calvinisti protestanti nel 1622: fu canonizzato nel 1746.\nDescrizione.\nSi accede alla chiesa attraverso una piccola scalinata; essa \u00e8 in forme molto semplici, preceduta da un porticato, con tetto a capanna; nella facciata una finestra circolare con vetro quadripartito. L'interno \u00e8 costituito da un'unica aula, con tetto a capriate, ed arricchito lateralmente da statue di carattere devozionale, che raffigurano diversi santi tra cui \"Cristo re\", \"Santa Rita da Cascia\", \"Sant'Antonio\". La statua del santo titolare \u00e8 posta sopra la porta che conduce in sacrestia. Nell'abside \u00e8 posto un crocifisso, affiancato dalla statue di \"San Giuseppe\" e della \"Madonna col bambino\"."}
{"id": "2539854", "revid": "599013", "url": "https://it.wikipedia.org/wiki?curid=2539854", "title": "Vladislav Kondratov", "text": ""}
{"id": "2539857", "revid": "110157", "url": "https://it.wikipedia.org/wiki?curid=2539857", "title": "Chiesa di Santa Maria Maddalena de' Pazzi (Roma)", "text": "La chiesa di Santa Maria Maddalena de' Pazzi \u00e8 un luogo di culto cattolico della citt\u00e0 di Roma, situato a Casal de' Pazzi (quartiere Ponte Mammolo), in via Giovanni Zanardini.\nStoria.\nEssa fu costruita agli inizi degli anni ottanta del XX secolo su progetto degli architetti Carlo ed Anna Maria Bevilacqua e consacrata il 22 ottobre 1983.\nLa chiesa \u00e8 sede parrocchiale, istituita dal cardinale vicario Ugo Poletti il 1\u00ba luglio 1976 con il decreto \"Neminem sane\". La santa titolare \u00e8 Maria Maddalena de' Pazzi, carmelitana e mistica italiana, vissuta a Firenze nel XVI secolo.\nLa chiesa fu visitata da papa Giovanni Paolo II il 15 marzo 1987.\nDescrizione.\nLa chiesa \u00e8 un basso edificio moderno in cemento armato, preceduto da un portichetto, anch'esso in cemento, che poggia su strutture metalliche e coperto con elementi di plastica. L'edificio \u00e8 affiancato da un pilastro di cemento su cui \u00e8 fissata un'alta croce di metallo.\nL'interno si presenta a pianta circolare, a forma di cavea, con lucernario centrale e finestre con vetri policromi tutt'attorno. Tutto al suo interno \u00e8 in cemento, ed il colore grigio del materiale contrasta in modo significativo con le rifiniture in legno delle panche, del leggio e del grande \"Crocifisso\", posto sul presbiterio; una icona raffigurante una \"Madonna col Bambino\" pende dal soffitto a fianco dell'altare, composto da un grande blocco di cemento ove alcuni elementi rientranti disegnano una croce."}
{"id": "2539862", "revid": "118570122", "url": "https://it.wikipedia.org/wiki?curid=2539862", "title": "La serie di Oxford", "text": "La serie di Oxford (\"Cr\u00ecmenes imperceptibles\") \u00e8 un romanzo dell'autore argentino Guillermo Mart\u00ednez, pubblicato nel 2003. La prima edizione italiana \u00e8 del 2004 tradotta da Jole Da Rin. Nel 2021 esce la nuova traduzione di Valeria Raimondi per i tipi di Marsilio.\nLa storia racconta di un professore di logica, il quale, insieme a uno studente, indaga su una serie di strani delitti, basati su una serie matematica a Oxford, Inghilterra. Il libro \u00e8 stato tradotto in numerose lingue, conseguendo numerosi riconoscimenti letterari.\nTrama.\nIn questo thriller, i simboli matematici sono la chiave di una misteriosa serie di delitti.\nOgni nuova morte \u00e8 accompagnata da un diverso simbolo matematico, il primo \u00e8 un cerchio perfetto.\nLa prima vittima \u00e8 Mrs Eagleton, la padrona di casa del giovane matematico argentino che narra la storia.\nAppare evidente che per fermare il killer seriale occorra che qualcuno riesca a trovare il simbolo successivo della sequenza.\nIl ragazzo \u00e8 accompagnato in questo viaggio da uno dei massimi esperti di logica del secolo, Arthur Seldom.\nAl cinema.\nNel 2008 il romanzo \u00e8 stato trasposto nel film \"Oxford Murders - Teorema di un delitto\", diretto da \u00c1lex de la Iglesia e interpretato da Elijah Wood e John Hurt."}
{"id": "2539863", "revid": "599013", "url": "https://it.wikipedia.org/wiki?curid=2539863", "title": "Maksim Astanin", "text": ""}
{"id": "2539872", "revid": "701660", "url": "https://it.wikipedia.org/wiki?curid=2539872", "title": "Chiesa di San Basilio (Roma)", "text": "La chiesa di San Basilio \u00e8 un luogo di culto cattolico di Roma, sede dell'omonima parrocchia, nel quartiere San Basilio, in piazzale Recanati.\nStoria.\nEssa fu costruita su progetto dell'architetto Augusto Baccin e consacrata dal cardinale Luigi Traglia il 22 dicembre 1963.\nLa chiesa \u00e8 sede parrocchiale, istituita dal cardinale vicario Clemente Micara il 17 luglio 1954 con il decreto \"Cum sanctissimus\". La chiesa \u00e8 stata affidata al clero della diocesi di Bergamo fino all'agosto 2010. Dal primo settembre 2010 \u00e8 tornata sotto la custodia della diocesi di Roma.\nLa chiesa fu visitata da papa Giovanni XXIII nel marzo 1963 e da papa Giovanni Paolo II l'11 marzo 1979.\nDescrizione.\nLa chiesa, cui si accede da una breve scalinata, \u00e8 preceduta da un giardino, ove \u00e8 posta una statua di \"Papa Giovanni XXIII\", collocata nel 1986, opera di Stefano Locatelli (fratello dei pittori Romualdo e Raffaello Locatelli) in ricordo della visita che il pontefice fece alla parrocchia il 31 marzo 1963, quando l'edificio era ancora in costruzione: tale evento \u00e8 menzionato anche da una lapide all'ingresso dell'edificio sacro.\nLa facciata, in mattoni rossi, \u00e8 scandita da due fasce verticali che la slanciano verso l'alto. Sopra il portale d'ingresso in travertino \u00e8 murato un mosaico riproducente il volto del teologo del IV secolo san Basilio Magno cui \u00e8 dedicata la chiesa.\nAl suo interno essa si presenta in forme molto semplici, con l'utilizzo alternato e sapiente di mattoni di argilla rossa e cemento. \u00c8 ad un'unica navata con nicchie laterali e piccole finestre triangolari sulla parte alta delle pareti, da cui penetra una debole luce che crea un'atmosfera soffusa di raccoglimento, molto simile ad una chiesa romanica. Sul lato sinistro dell'aula liturgica \u00e8 una icona raffigurante il santo titolare, affiancata da due statue devozionali di santi. L'abside poligonale \u00e8 stata affrescata nel 2020 dal Centro Aletti con sette pannelli ispirati all'\"Esamerone\" di Basilio Magno.\nL'edificio fu costruito accanto ad una vecchia torre medievale, oggi inserita nell'annesso complesso parrocchiale."}
{"id": "2539876", "revid": "228587", "url": "https://it.wikipedia.org/wiki?curid=2539876", "title": "Aviosuperficie di C\u00e0 degli Oppi", "text": ""}
{"id": "2539880", "revid": "1543377", "url": "https://it.wikipedia.org/wiki?curid=2539880", "title": "Libano ai Giochi olimpici", "text": "Il Libano ha partecipato alle sue prime Olimpiadi estive nel 1948 a Londra, Gran Bretagna, e alle sue prime Olimpiadi invernali nel 1948 a St. Moritz in Svizzera.\nLa prima medaglia vinta da un atleta del Libano, \u00e8 stata vinta a Helsinki 1952.\nIl Comitato Olimpico Libanese, creato nel 1947, venne riconosciuto dal CIO nel 1948."}
{"id": "2539887", "revid": "1985", "url": "https://it.wikipedia.org/wiki?curid=2539887", "title": "Squalo leuca", "text": ""}
{"id": "2539891", "revid": "767487", "url": "https://it.wikipedia.org/wiki?curid=2539891", "title": "Rosae Crucis", "text": "I Rosae Crucis sono un gruppo musicale heavy metal italiano.\nCostituitasi nel 1988 a Tivoli, la band ha cambiato pi\u00f9 volte formazione anche se in tutto l'arco della sua storia l'identit\u00e0 del gruppo \u00e8 rimasta fortemente delineata grazie alla presenza dei due membri fondatori, il chitarrista Andrea \"Kiraya\" Magini e il cantante Giuseppe \"Ciape\" Cialone, entrambi peraltro compositori di quasi tutti i brani.\nCaratteristica tipica del gruppo \u00e8 il cantato in lingua italiana.\nBiografia.\nGli esordi, i primi demo.\nI Rosae Crucis nascono nel 1988 dalla mente del chitarrista Andrea Magini e da quella del chitarrista Igor Baccei.\nDopo aver spaziato tra vari generi mirati a trovare un percorso stabile che andavano dal grind al thrash all'horror metal, il gruppo inizia a scrivere canzoni in un \"\"heavy metal senza barriere, che arrivava dalla molteplicit\u00e0 di influenze di quel periodo, che potevano andare dagli Slayer ai Running Wild senza limiti alcuni\"\".\nViene registrato un demo completamente autoprodotto nel 1991/1992, \"Il Re del Mondo\", che piacque e piace tuttora per la particolarit\u00e0 delle canzoni. Dopo quel demo, il gruppo tenta di migliorare nel \"song-writing\", cercando di approfondire meglio i pezzi.\nPer vicissitudini varie, e dopo alcuni cambi di formazione, nel 1997 esce con un secondo demo, \"Fede Potere Vendetta\", \"\"un demo esplosivo carico di odio e rancore verso tutti quelli che ci avevano dato addosso negli anni precedenti e durante l'attivit\u00e0 live (abbastanza ampia durante il primo periodo), a causa del nostro porsi nei confronti del metal e dell'Italia\"\".\nEntrambi i demo infatti erano completamente cantati in italiano, con testi definiti \"epic metal\" da molti.\nNel 2013, negli archivi della band \u00e8 stato ritrovato un demo mai pubblicato prima, datato 1989 contenente brani inediti cantati in inglese e italiano, dal titolo \"Wall Of Fear Demo\".\nEsordio ufficiale, \"Worms of the Earth\".\nDopo molti anni di silenzio, e ulteriori cambi di formazione, che ora ruotava intorno a Andrea Magini, a Giuseppe Cialone e a Massimiliano Salvatori viene pubblicato un promo ancora in italiano che conosce molte attenzioni da parte degli addetti ai lavori, che volevano per\u00f2 sentire lo stesso promo cantato in inglese, decretando un allontanamento da parte della band nei confronti dei metallari italiani per potersi confrontare al meglio con il resto del mondo.\nDurante la registrazione del promo \"Bran Mak Morn\", agli Outer Sound Studios, nel 2000, il gruppo viene in contatto con Giuseppe Orlando. Viene registrato l'album di debutto dal titolo \"Worms of the Earth\", completamente in inglese, (2003), ispirato ai racconti di Robert Howard (noto soprattutto come autore di \"Conan il Cimmero\") relativi alle gesta dell'eroe Bran Mak Morn e alla resistenza della popolazione dei Pitti contro l'invasione romana e viene firmato un contratto con Scarlet Records.\nEventi recenti.\nIl gruppo ha mantenuto vivo il proprio nome nell'underground metal italiano con frequenti concerti live, tra cui alcuni in apertura a nomi storici del genere come i Manilla Road, e partecipando ad alcuni dischi di tributo con le proprie cover di \"Pleasure Slave\" dei Manowar, \"Death of the Sun\" dei Cirith Ungol e \"The Fires of Mars\" dei Manilla Road.\nNel 2007 il gruppo firma un contratto con una casa discografica modenese esordiente, la Jolly Roger Records, e per essa incide nel settembre 2008 il disco \"Il Re del Mondo\", che riprende e approfondisce quanto gi\u00e0 proposto dal gruppo stesso con l'omonimo demo. Il disco contiene, fra le altre tracce, una versione rielaborata in chiave heavy metal del saltarello tradizionale \"Schiarazula Marazula\" pi\u00f9 noto nella rivisitazione di Angelo Branduardi \"Ballo in Fa Diesis Minore\". Il 3 ottobre 2009 \u00e8 stato presentato ufficialmente a Roma \"Fede Potere Vendetta\", album contenente -oltre ai brani dell'omonimo demo- anche materiale inedito e anticipato dal videoclip della canzone omonima.\nRecentemente (6 marzo 2009) hanno tenuto un concerto live a Ravenna con il patrocinio delle Universit\u00e0 di Bologna e Chieti-Pescara e di RavennaFestival.\nHa supportato live band del calibro dei Virgin Steele, Obituary, Finntroll, Paul Di Anno, Deicide, Skyclad e tante altre band.\nDopo il periodo di intensa attivit\u00e0 live che ha fatto seguito alla pubblicazione de \"Il Re del Mondo\" e di \"Fede Potere Vendetta\" il gruppo decide di prendersi un \"periodo di riflessione\" e di sospendere l'attivit\u00e0 live per i prossimi mesi e dedicarsi completamente al lavoro in studio.\nIl 27 settembre 2010 esce Fede Potere Vendetta Overlord Edition, completamente cantato in inglese (salvo alcuni inserti), che vede l'aggiunta di una bonus track, YES WE TANK, vero manifesto contro ogni forma di censura.\nAlcune tracce live registrate dal loro ultimo concerto tenutosi il 10 aprile 2010, al Teatro dell'Applauso, sono state pubblicate sul myspace ufficiale, mentre altre faranno parte dell'EP limited edition di Venarium, in uscita per il 1\u00ba ottobre 2010.\nIl 24 maggio 2014 esce il primo singolo estratto dal nuovo album \"Massoneria\" previsto in uscita per novembre 2014. Il singolo intitolato \"Militia Templi\" , esce esclusivamente su vinile numerato, un 7 pollici contenente un premix del brano \"Militia Templi\" e una demo version di \"Fama et Confessio Fraternitatis\".\nIl 24 settembre 2014 la separazione dalla Casa Discografica che li accompagna dal 2007.\nAd Ottobre 2014 la band firma un contratto con la MyGraveyard Productions per la pubblicazione e distribuzione dell'album \"Massoneria\".\nLa data di uscita di Massoneria viene fissata per il 22 novembre 2014.\nStile e influenze.\nLo stile dei Rosae Crucis si \u00e8 evoluto molto col tempo, passando da un metal con forti influenze estreme da thrash metal e grindcore, a un heavy metal dalle tinte epiche basato sugli scritti di Robert Ervin Howard (l'album \"Worms of the Earth\" ne \u00e8 interamente basato) e dalla letteratura epico-cavalleresca (in \"Fede Potere Vendetta\" vi \u00e8 un brano in cui \u00e8 interamente recitato un canto tratto dalla \"Gerusalemme liberata\" di Torquato Tasso).\nTratto distintivo del gruppo \u00e8 l'utilizzo della lingua italiana. Pochi sono i casi di uscite in lingua inglese, tra cui il disco di esordio nel 2003 e una speciale versione \"overlord\" del disco Fede Potere Vendetta.\nTra le maggiori influenze citano Running Wild, Blind Guardian, Rage, Grave Digger, Helloween, Gamma Ray, Virgin Steele, Warlord, Manilla Road, Cirith Ungol, Slayer, Manowar e \"\"tutti coloro che suonano Heavy metal\"\"."}
{"id": "2539898", "revid": "729019", "url": "https://it.wikipedia.org/wiki?curid=2539898", "title": "Ferdinando di Brunswick-Wolfenb\u00fcttel", "text": "Fu feldmaresciallo generale in Prussia e prest\u00f2 servizio per il principe elettore di Hannover, quindi per la Gran Bretagna, durante la guerra dei sette anni.\nBiografia.\nFerdinando era il quarto figlio maschio del principe Ferdinando Alberto II di Brunswick-Wolfenb\u00fcttel-Bevern (1680 \u2013 1735) e di Antonietta Amalia di Brunswick-Wolfenb\u00fcttel (1696 \u2013 1762).\nLe guerre di Slesia.\nNel 1740 Ferdinando divenne colonnello e capo del parzialmente reclutato 39\u00ba reggimento prussiano di fucilieri e partecip\u00f2 nel 1741 come volontario, non essendo il suo reggimento ancora completamente equipaggiato ed armato, alla campagna di Slesia, combattendo a Mollwitz ed a Chotusitz a fianco del cognato, il re Federico II di Prussia. Dopo la pace egli rimase compagno ed accompagnatore del re, diventando maggior generale di fanteria.\nCon lo scoppio della seconda guerra di Slesia si diresse con il suo reggimento in Boemia, sotto il comando del principe Leopoldo I di Anhalt-Dessau, e dopo il suo ritiro divenne comandante del primo reggimento del re, il 15\u00ba reggimento della Guardia. Nel 1745 accompagn\u00f2 il re in Slesia. Nella battaglia di Hohenfriedeberg del 4 giugno occup\u00f2 con la sua brigata la localit\u00e0 Thomaswalde e nella battaglia di Soor del 30 settembre, bench\u00e9 ferito, prese d'assalto un'altura occupata dal nemico. A Soor perse la vita il fratello di Ferdinando, Alberto.\nEgli godeva della benevolenza particolare del re, che lo volle al suo fianco nei suoi viaggi d'ispezione. Nominato nel 1750 luogotenente generale e nel 1752 governatore della fortezza di Peitz in Lusazia, fu trasferito nel 1755 con la stessa unit\u00e0 a Magdeburgo, divenendo quindi capo del 5\u00ba reggimento di fanteria.\nLa guerra dei sette anni.\nNell'agosto del 1756, con lo scoppio della guerra dei sette anni, guid\u00f2 una delle tre colonne dell'armata prussiana che irruppero in Sassonia, occup\u00f2 Lipsia ed irruppe il 13 settembre in Boemia, ove nella battaglia di Lobositz del 1\u00ba ottobre comand\u00f2 l'ala destra dello schieramento prussiano.\nCon l'ingresso in Boemia nell'aprile del 1757 egli guid\u00f2 l'avanguardia e contribu\u00ec molto alla vittoria prussiana nella battaglia di Praga del 6 maggio, conducendo anche successivamente l'assedio della citt\u00e0 al posto del principe Maurizio di Anhalt-Dessau. Nella battaglia di Ro\u00dfbach comand\u00f2 l'ala destra dello schieramento prussiano, dopo di che in novembre, con la revoca della Convenzione del Convento di Zeven, su richiesta del principato di Hannover, prese congedo dall'armata prussiana e divenne generale di fanteria e comandante supremo delle truppe alleate nella Germania occidentale. Ferdinando seppe rialzare il morale depresso delle truppe, cosicch\u00e9 riusc\u00ec ad essere quasi sempre vittorioso contro il pi\u00f9 forte esercito francese.\nDopo che, ancora nel 1757, aveva respinto su Celle le truppe del Maresciallo di Richelieu, spinse nella primavera del 1758 il suo successore, Luigi di Borbone Cond\u00e9, conte di Clermont, sulla riva sinistra del Reno e lo sconfisse nella battaglia di Krefeld il 23 giugno dello stesso anno. Nel 1759, dopo essere stato sconfitto il 13 aprile nella battaglia di Bergen, inflisse una sconfitta decisiva al Marchese di Contades nella battaglia di Minden. \u00c8 vero che egli non riusc\u00ec ad impedire che i Francesi nel 1760 si riprendessero l'Assia, nonostante la vittoriosa battaglia di Warburg, per\u00f2 nell'anno successivo inflisse loro una sonora sconfitta a Vellinghausen il 16 luglio. Egli apr\u00ec poi la campagna del 1762 con la conquista del castello di Wilhelmsthal, il 24 giugno.\nGli ultimi anni.\nNuovamente a capo del 5\u00ba reggimento di fanteria e nominato feldmaresciallo, rientr\u00f2 a Magdeburgo come governatore. Costretto da una sollecitazione dell'irritabile re a congedarsi nel 1766, visse da allora a Braunschweig o nel suo palazzo di Vechelde. Artisti e studiosi trovarono nel principe Ferdinando un generoso mecenate. Ammalato gi\u00e0 dal 1784, Ferdinando mor\u00ec di polmonite nel 1792 e la sua salma fu inumata a Vechelde.\nPartecipazione alla Massoneria.\nFerdinando di Brunswick fu iniziato in Massoneria nel 1740 nella Gran Loggia \"Aux trois globes\" del cognato Federico II di Prussia; nel 1743 a Breslavia fu elevato al terzo grado. Dal 1770 divenne Gran Maestro Provinciale per il Ducato di Brunswick ed entr\u00f2 un anno dopo nella Stretta Osservanza Templare. Nel 1782 egli ricevette, nel convento di Kohlo, la carica di \"Magnus Superior Ordinis per Germaniam inf.\"\nIn seguito nel 1783 egli divenne, come Carlo d'Assia-Kassel, membro dell'Ordine degli Illuminati e nel 1786 ricevette la dignit\u00e0 di Gran Maestro Generale della Fratellanza Asiatica, o Ordine dei Fratelli di San Giovanni l'Evangelista d'Asia in Europa, un'obbedienza massonica tedesca fondata nel 1782 dopo il Convento di Wilhelmsbad da Hans Heinrich von Ecker und Eckhoffen e da suo fratello Hans Karl von Ecker und Eckhoffen..\nBibliografia.\nin tedesco:"}
{"id": "2539901", "revid": "124783189", "url": "https://it.wikipedia.org/wiki?curid=2539901", "title": "Giacomo Cavillier", "text": "Biografia.\nLaureato in Lettere Classiche (indirizzo archeologico, tesi in Egittologia), \u00e8 specializzato in Archeologia Orientale (Egittologia e Vicino Oriente), specializzato in Archeologia Classica (Rilievo e Analisi Tecnica dei Monumenti Antichi) presso l'Universit\u00e0 \"La Sapienza\" di Roma, PhD in Egittologia (in corso).\n\u00c8 Archeologo di I fascia iscritto negli elenchi nazionali dei professionisti competenti a eseguire interventi sui beni culturali del MIBACT\nCollaborazioni e specializzazioni.\nDal 1994 al 2001 \u00e8 collaboratore scientifico del Museo Egizio di Torino (sotto il coordinamento di Enrichetta Leospo) e dal 2000 \u00e8 collaboratore scientifico del Museo Archeologico Nazionale di Firenze (Museo Egizio); prende parte a varie missioni archeologiche in Egitto e Italia. Dal 2000 \u00e8 membro dell\u2019\"Egypt Exploration Society\", della \"Soci\u00e9t\u00e9 fran\u00e7aise d'\u00e9gyptologie\", dell'\"International Association of Egyptologists\" e dal 2007 \u00e8 membro dell\"'International Association of Coptic Studies\" e collabora con musei ed istituti nazionali ed esteri e partecipa come relatore ai principali convegni e congressi di settore.\nNel periodo di formazione nel settore archeologico si \u00e8 specializzato in architettura militare, rapporti tra Egitto e i popoli stranieri, Popoli del Mare - con particolare riferimento agli Shardana e nell'architettura e sviluppo della necropoli tebana in et\u00e0 ramesside, mentre nel settore filologico \u00e8 specialista di testi ieratici della XX e XXI dinastia e in particolare delle origini dello ieratico anormale.\nNel campo dell'archeologia subacquea, dal 1994 al 2008 ha collaborato con lo STAS del Ministero per i Beni e le Attivit\u00e0 Culturali ed anche per l'egittologia ha svolto studi nel campo della navigazione antica e delle strutture portuali.\n\u00c8 a capo di vari progetti di ricerca nel settore dell'Egittologia, Museologia e Archeologia del mediterraneo in Italia, in Egitto e in Sudan.\nDal 2010 \u00e8 direttore della missione archeologica italiana (progetti Butehamon e Kay) presso la necropoli di Tebe a Luxor; \u00e8 a capo di vari progetti di ricerca in Italia e in Mediterraneo occidentale, fra cui il progetto \"Shardana\" in Corsica e Sardegna (dal 2014), il progetto \"Shekelesh in Sicilia (dal 2020) e il progetto \"Iside\" in Sicilia e Sardegna (dal 2020).\nDocenza e ricerca.\nDocente di Egittologia e Civilt\u00e0 Copta (L-OR/02) presso varie sedi universitarie (fra cui l'universit\u00e0 di Genova dal 2005 al 2009), musei ed istituzioni culturali varie e dal 2013 al 2016 ha tenuto corsi di Egittologia presso l'Universit\u00e0 Internazionale Uninettuno di Roma, l'Universit\u00e0 del Cairo, la Biblioteca d'Alessandria d'Egitto e l'Ufficio Culturale dell'Ambasciata d'Egitto a Roma; docente di civilt\u00e0 orientali (Egittologia e Vicino Oriente) all'Universit\u00e0 P. del Mediterraneo di Taranto (istituzione universitaria privata) e docente di Archeologia Subacquea presso l'Universit\u00e0 di Bari (sede di Taranto) nel biennio 2006-2008.\nDal 2014 \u00e8 docente di Civilt\u00e0 Egizia e Museologia (con moduli didattici di Storia dell'Archeologia in Egitto e Nubia e di metodologia dell'indagine archeologica) all'Universit\u00e0 del Cairo.\nDal 2021 \u00e8 ricercatore (coll.esterno) al Dipartimento di Studi Mediterranei dell'Aegean University (Grecia) per lo studio delle antiche civilt\u00e0 del Mediterraneo orientale;\n\u00c8 direttore del Centro Studi di Egittologia e Civilt\u00e0 Copta \"J.F.Champollion\", presidente dell'Academia Aegyptica (Accademia Egizia) di Genova e direttore didattico dell'Unipmed di Taranto."}
{"id": "2539903", "revid": "110157", "url": "https://it.wikipedia.org/wiki?curid=2539903", "title": "More Hits by The Supremes", "text": "More Hits by The Supremes \u00e8 un album del gruppo musicale femminile R&amp;B statunitense The Supremes, pubblicato nel 1965 dalla Motown Records."}
{"id": "2539904", "revid": "729019", "url": "https://it.wikipedia.org/wiki?curid=2539904", "title": "Stazione di Marina di Cerveteri", "text": "La stazione di Marina di Cerveteri \u00e8 la stazione ferroviaria a servizio del comune di Cerveteri. \u00c8 ubicata lungo la ferrovia Tirrenica ed \u00e8 servita dalla linea regionale FL5.\nStrutture e impianti.\nLa stazione dispone di un fabbricato viaggiatori, che ospita il bar e i servizi igienici.\n\u00c8 dotata di due binari passanti utilizzati per il servizio viaggiatori.\nMovimento.\nNella stazione fermano tutti i treni regionali che vi transitano. Le destinazioni sono Civitavecchia, Montalto di Castro, Grosseto, Pisa e Roma. Nelle ore di morbida dei giorni lavorativi il servizio \u00e8 cadenzato ogni 30 minuti per Roma Termini e per Civitavecchia, ogni ora per Grosseto, mentre la frequenza diventa bioraria per la destinazione di Pisa Centrale.\nServizi.\nLa stazione dispone di:\nInterscambi.\nLa stazione offre i seguenti interscambi:"}
{"id": "2539905", "revid": "17151", "url": "https://it.wikipedia.org/wiki?curid=2539905", "title": "Pizzarieddi", "text": ""}
{"id": "2539906", "revid": "729019", "url": "https://it.wikipedia.org/wiki?curid=2539906", "title": "Lat\u00e9co\u00e8re 299", "text": "Il Lat\u00e9co\u00e8re 299 era un monoplano da ricognizione imbarcato realizzato dall'azienda francese Forges et Ateliers de Construction Lat\u00e9co\u00e8re nei tardi anni trenta e rimasto allo stadio di prototipo.\nImpiegabile anche nei ruoli di aerosilurante e bombardiere leggero, venne sviluppato come versione dotata di carrello d'atterraggio del 298 per operare da basi a terra o da portaerei. Venne costruito in soli due esemplari, e dopo le valutazioni comparative si decise di non avviarne la produzione in serie."}
{"id": "2539911", "revid": "57342", "url": "https://it.wikipedia.org/wiki?curid=2539911", "title": "Eduino Francini", "text": "Biografia.\nOrfano della madre Eduina dalla nascita, dopo la partenza del padre Lino per l'Argentina (1928) visse a Sansepolcro con il fratello Silvio e il nonno materno. Alla morte di quest'ultimo (1933) venne aiutato da un parente, Otello Filiberti.\nOttenuta la licenza media, nell'ottobre 1942 si arruol\u00f2 in Marina, ma dopo l'8 settembre rientr\u00f2 a Sansepolcro. Pochi giorni dopo ottenne dal \"Comitato provinciale di concentrazione antifascista\" di Arezzo l'incarico di organizzare una formazione di partigiani nell'Alta Valle del Tevere, di cui, nonostante i soli 17 anni di et\u00e0, fu nominato comandante.\nL'eccidio di Villa Santinelli.\nCompiuta una serie di brillanti operazioni, la formazione (denominata \"IV Compagnia Valtiberina\", facente capo al comando militare della 23\u00aa Brigata Garibaldi \"Pio Borri\") fu protagonista della cosiddetta \"insurrezione di Sansepolcro\" (19 marzo 1944), di cui Francini fu uno dei capi. Subito dopo gli scontri che aprirono la fase che avrebbe portato alla liberazione della cittadina toscana, Eduino Francini part\u00ec alla testa di un manipolo con l'obiettivo di rafforzare una squadra partigiana operante nello Spoletino.\nIl gruppo per\u00f2 fu assediato da preponderanti forze nazifasciste a Villa Santinelli, tra Citt\u00e0 di Castello e Umbertide. Il casolare divenne teatro di un lungo combattimento, con il \"gruppo Francini\" che riusc\u00ec a resistere per oltre 18 ore, fino all'esaurimento delle munizioni. Costretti ad arrendersi, Francini e altri otto partigiani rifiutarono, nonostante le torture, di rivelare informazioni al nemico, e poco dopo furono fucilati a colpi di mitra.\nI cadaveri, inizialmente gettati in una fossa comune, sono stati traslati nel cimitero di Sansepolcro nell'aprile 1945."}
{"id": "2539915", "revid": "228587", "url": "https://it.wikipedia.org/wiki?curid=2539915", "title": "The Supremes at the Copa", "text": "The Supremes at the Copa \u00e8 un album live del gruppo musicale femminile R&amp;B statunitense The Supremes, pubblicato nel 1965 dalla Motown Records e registrato durante il loro concerto di debutto, avvenuto presso il night club Copacabana a New York."}
{"id": "2539918", "revid": "729019", "url": "https://it.wikipedia.org/wiki?curid=2539918", "title": "Nulla in mundo pax sincera", "text": "\"Nulla in mundo pax sincera\" (RV 630) \u00e8 un mottetto sacro composto da Antonio Vivaldi su testo latino di autore anonimo. Il titolo pu\u00f2 essere tradotto \"Nel mondo non c'\u00e8 pace sincera\". Il testo si sofferma sulle imperfezioni di un mondo traboccante di male, e chiede a Ges\u00f9 Cristo la salvezza che egli offre.\nCaratteristiche.\nComposto in tonalit\u00e0 di Mi maggiore e nel tipico stile Barocco italiano lirico, \u00e8 orchestrato per soprano solista, due violini, viola e basso continuo.\nIl mottetto \u00e8 articolato in tre parti: Aria, Recitativo, Aria, seguite da un Alleluia finale. L'esecuzione completa del mottetto richiede circa tredici minuti.\nUso nel cinema.\nLa prima aria del mottetto venne usata all'interno della colonna sonora del film \"Shine\" (1996)."}
{"id": "2539920", "revid": "2146960", "url": "https://it.wikipedia.org/wiki?curid=2539920", "title": "Flavor Flav", "text": ""}
{"id": "2539922", "revid": "223320", "url": "https://it.wikipedia.org/wiki?curid=2539922", "title": "More Hits by the Supremes", "text": ""}
{"id": "2539923", "revid": "729019", "url": "https://it.wikipedia.org/wiki?curid=2539923", "title": "Stazione di Ladispoli-Cerveteri", "text": "La stazione di Ladispoli-Cerveteri \u00e8 una stazione ferroviaria, ubicata lungo la ferrovia Tirrenica. Sita nel centro abitato di Ladispoli, serve anche il limitrofo comune di Cerveteri.\nStoria.\nLa stazione, in origine denominata \"Cerveteri-Ladispoli\", fu attivata il 15 giugno 1939, in sostituzione della precedente stazione di Ladispoli sita sulla diramazione Palo-Ladispoli contestualmente soppressa.\n assunse la nuova denominazione di \"Ladispoli-Cerveteri\".\nStrutture e impianti.\nLa stazione dispone di un fabbricato viaggiatori che ospita la biglietteria Trenitalia ed il bar. \u00c8 dotata di cinque binari passanti utilizzati per il servizio viaggiatori.\nMovimento.\nNella stazione fermano tutti i treni regionali che vi transitano. Le destinazioni sono Civitavecchia, Grosseto, Montalto di Castro, Pisa, Roma Tiburtina, Roma Ostiense, Ponte Galeria e Roma Termini.\nCon l'orario invernale 2015 \u00e8 stata attivata, per i giorni feriali, una coppia di treni regionali da e per Ponte Galeria.\nLa tipica offerta nelle ore di morbida dei giorni lavorativi \u00e8 di un treno ogni 30 minuti per Roma Termini e Civitavecchia, un treno ogni ora per Grosseto ed uno ogni due ore per Pisa.\nNella fascia mattutina di punta, ogni mezz'ora circa, dalla stazione di Ladispoli-Cerveteri partono dei treni di rinforzo in direzione di Roma.\nServizi.\nLa stazione dispone di:\nInterscambi.\nLa stazione offre i seguenti interscambi:"}
{"id": "2539925", "revid": "1060", "url": "https://it.wikipedia.org/wiki?curid=2539925", "title": "RV 630", "text": ""}
{"id": "2539926", "revid": "913245", "url": "https://it.wikipedia.org/wiki?curid=2539926", "title": "Jessica Ennis-Hill", "text": "In carriera si \u00e8 laureata campionessa olimpica, mondiale ed europea di eptathlon, nonch\u00e9 campionessa mondiale indoor di pentathlon.\nBiografia.\nFiglia di Vinnie Ennis e Alison Powell, Jessica \u00e8 nata il 28 gennaio del 1986 a Sheffield. Suo padre, originario della Giamaica, \u00e8 pittore e decoratore, mentre sua madre \u00e8 assistente sociale. Nessuno dei suoi genitori era particolarmente attratto dallo sport: il padre disput\u00f2 qualche corsa veloce a scuola, mentre la madre prov\u00f2 col salto in alto.\nJessica ha partecipato alle sue prime gare all'et\u00e0 di 11 anni: cresciuta nella Highfield Arena di Sheffield, ha infine trovato la sua dimensione nell'eptathlon. Nel 2010 le \u00e8 stata conferita una laurea honoris causa dall'universit\u00e0 di Sheffield per il suo eccellente contributo allo sport.\nLa Ennis \u00e8 considerata il simbolo dell'atletica pulita; pur essendo la dominatrice incontrastata della specialit\u00e0 dell'eptathlon negli ultimi anni, i suoi 6\u00a0955 punti rappresentano solamente la 12\u00aa prestazione di sempre in una specialit\u00e0 dell'atletica leggera, nella quale un tempo forse la lotta al doping non era cos\u00ec attenta come adesso.\nHa dovuto saltare i Giochi olimpici di Pechino 2008 a causa di una frattura da stress alla caviglia destra, che l'ha costretta alle stampelle per otto settimane.\nIl 13 ottobre 2016 ha annunciato il proprio ritiro dalle competizioni."}
{"id": "2539927", "revid": "446353", "url": "https://it.wikipedia.org/wiki?curid=2539927", "title": "Prefisso navale", "text": "Un prefisso navale \u00e8 una combinazione di lettere, generalmente abbreviazioni, utilizzato insieme al nome di una nave civile o militare.\nIl prefisso per le navi civili pu\u00f2 anche identificare il tipo di propulsione utilizzato, come ad esempio \"SS\" per la nave a vapore, o il suo utilizzo, come ad esempio RV per la nave da ricerca. I prefissi civili sono spesso utilizzati in modo incoerente, e spesso non viene stampato sullo scafo. A volte una barra \u00e8 utilizzata per separare le lettere, come in M/S.\nIl Prefisso Navale \u00e8 entrato in uso come abbreviazioni per i titoli pi\u00f9 lunghi, come ad esempio \"His/Her Majesty's Ship\" nella Royal Navy, abbreviato in HMS. All'inizio era spesso indicato il tipo di nave, come per esempio U.S.F. (\"United States Frigate\") per fregata della Marina degli Stati Uniti. Oggi la pratica comune \u00e8 quella di utilizzare un unico prefisso per tutte le navi da guerra della marina di una nazione, e di altri prefissi per i vascelli ausiliari e le navi di altri servizi, come ad esempio quello della guardia costiera.\nL'utilizzo di prefissi nave non \u00e8 universale, in particolare, n\u00e9 la Kriegsmarine del Terzo Reich, n\u00e9 la Marina imperiale giapponese hanno prefissi per le proprie navi. Alcuni scrittori di lingua inglese usano prefissi come DKM (per \"Deutsche Kriegsmarine\") e HIJMS (per \"nave di Sua Maest\u00e0 imperiale giapponese\") o IJN (per Marina imperiale giapponese, una traduzione di \u5927\u65e5\u672c\u5e1d\u56fd\u6d77\u519b, ovvero \"Dai-Nippon Teikoku Kaigun\") per coerenza con \"HMS\" e \"USS\". Altri scrittori seguono la prassi della marina di omettere ogni prefisso.\nA partire dal XX secolo molte marine identificano le proprie navi dal numero dello scafo - i codici di identificazione solitamente dipinti sulla fiancata della nave. Ogni marina ha il proprio sistema: la Marina degli Stati Uniti usa simbolo di classificazione della nave, mentre la Royal Navy e altre marine d'Europa e del Commonwealth usano il Pennant number.\nIn queste tabelle sono riportati i prefissi sia attuali che storici.\nNote.\nLe designazioni per le navi del Regno Unito sono quelle applicate ai tempi dell'Impero britannico, prima della costituzione delle marine separate per i vari domini. \nNella Marina reale olandese, \"HNLMS\" \u00e8 il prefisso in lingua inglese, una traduzione dall'olandese dell'originale \"Hr.Ms.\" o \"Zr.Ms.\". \u00c8 preferibile non utilizzare i titoli \"Hr.Ms.\" nei documenti in lingua inglese, tuttavia \u00e8 visto spesso nel World Wide Web. Fino a quando una nave della marina olandese entra ufficialmente in servizio attivo della flotta, il nome della nave \u00e8 utilizzato senza il prefisso.\nIn Australia, il prefisso NUSHIP viene utilizzato per indicare le navi che devono ancora essere commissionate nella flotta.\nNella Marina degli Stati Uniti i prefissi diversi da \"USS\", \"USNS\", \"USNV\" e \"USRC\" sono stati resi obsoleti nel 1901, quando il presidente Theodore Roosevelt ha trasformato in legge un decreto che fissa la nomenclatura navale americana. \"USRC\" \u00e8 stato sostituito da \"USCGC\" quando il Revenue Cutter Service divenne United States Coast Guard nel 1915.\nUna nave della Marina degli Stati Uniti che non \u00e8 ancora stata commissionata non ha la denominazione \"USS\", bens\u00ec \"PCU\" (Pre-commissioned unit). Ad esempio, supponiamo che in un cantiere sia in costruzione una nuova portaerei, il \"Flattop\". Dalla data in cui lo scafo viene impostato a quando viene commissionato, la nave si chiamer\u00e0 PCU\"Flattop\". Solo dopo la sua entrata in servizio attivo nella flotta e il suo commissionamento sar\u00e0 denominata\"USS Flattop\".\nPer legge la U.S. Navy non pu\u00f2 acquistare navi straniere, ma pu\u00f2 venderne come United States Naval Vessels.\nQuando una nave viene radiata dal servizio, al suo nome viene aggiunto il prefisso \"ex\", per distinguerla da ogni nave in servizio attivo che porti lo stesso nome. Ad esempio, dopo che la USS Constellation (CV-64) venne radiata nel 2003, venne denominata \"ex-Constellation\".\nDenominazione delle navi civili.\nNel 1939 il Ministero della Marina britannica adott\u00f2 un sistema standard di denominazione, in base al quale il nome di tutte le navi mercantili commissionate dal Governo della Gran Bretagna, ad eccezione delle navi molto piccole, avrebbero dovuto avere il prefisso \"Empire\". Questo vale anche per le navi acquistate, sequestrate o avute in premio, con alcune eccezioni. Vale anche per le vecchie navi acquisite dagli Stati Uniti, le navi moderne acquisite con contratti di leasing, le navi salvate e revisionate e le navi nemiche catturate."}
{"id": "2539929", "revid": "1873017", "url": "https://it.wikipedia.org/wiki?curid=2539929", "title": "Higaonna Kanry\u014d", "text": "Fu un nativo di Nishi-shin-machi, Naha, (Okinawa). Nacque in una famiglia di mercanti, il cui guadagno principale si basava sulla vendita di legna da ardere; una merce parecchio costosa per il Regno delle Ry\u016bky\u016b. Fu il fondatore del Naha-Te.\nIl suo nome di famiglia viene pronunciato \"Higaonna\" in Okinawense, e \"Higashionna\" in Giapponese. Nelle lingua occidentali le due varianti vengono spesso interscambiate.\nNei primi Anni 1860 inizi\u00f2 a studiare le arti marziali sotto un maestro chiamato Seisho Arakaki. A quel tempo la parola \"karate\" non era una parola di uso comune e per riferirsi alle arti marziali spesso si usava la parola \"Te\" (\"mano\"). Qualche volta si usava la prefazione riferita al luogo di origine come ad esempio: Naha-te, Shuri-te, o pi\u00f9 semplicemente Okinawa-te."}
{"id": "2539930", "revid": "84184", "url": "https://it.wikipedia.org/wiki?curid=2539930", "title": "Burlando", "text": ""}
{"id": "2539934", "revid": "3732", "url": "https://it.wikipedia.org/wiki?curid=2539934", "title": "Foglio (notiziario)", "text": ""}
{"id": "2539940", "revid": "547034", "url": "https://it.wikipedia.org/wiki?curid=2539940", "title": "Villa Liccer", "text": "Villa Liccer \u00e8 una villa veneta di Castello Roganzuolo (frazione di San Fior), ubicata tra la zona industriale del paese e la nuova area commerciale sorta lungo la strada statale 13 Pontebbana.\nStoria.\nLa villa, il cui nome \u00e8 legato alla famiglia Liccer, ma che prima era stata propriet\u00e0 della famiglia Codroipo e dei conti Persico, fu edificata presumibilmente nel XVIII secolo nell'area agricola a sud del vecchio tracciato dell'attuale SS 13, dove oggi, in via Palladio, sorgono ancora, come accesso secondario di un'area di servizio, i ruderi dei pilastri delle cancellate.\nL'esistenza del corpo principale risulta registrata nel catasto napoleonico del 1812 unitamente alla chiesetta dedicata a san Giovanni Battista, mentre gli annessi si devono ad ampliamenti progressivi. \nAll'inizio del XX secolo il complesso era abitato dalle famiglie di mezzadri Tomasella e Dal Mas (Moro), che lavoravano i 70 campi della villa (coltivazione del grano, del mais e di alberi da frutto) e animavano la ritualit\u00e0 cristiana legata alla chiesetta; \u00e8 testimoniato che in quel periodo l'abitato arriv\u00f2 a ospitare fino a 75 inquilini.\nMalgrado il proprio valore architettonico, nel secondo Novecento la villa sub\u00ec un lungo e profondo degrado, a seguito della cementificazione delle aree agricole circostanti, cadendo in rovina. Negli anni 1970 fu inglobata nella nuova zona industriale di Castello Roganzuolo e le fu addossata una grande fonderia. I rapporti originari tra gli edifici e il paesaggio circostante sono andati irrimediabilmente perduti, analogamente ad altri contesti vicini (come nel caso della Villa Gera a Par\u00e8 di Conegliano).\nSolo nel 2008 il comune di San Fior, che ha acquistato la villa, ha portato a termine un restauro integrale, con conversione d'uso della villa e dei suoi annessi, ridando dignit\u00e0 agli edifici e ai pochi metri di parco sopravvissuti al degrado. Pochi anni dopo, con l'abbattimento della fonderia, la struttura \u00e8 stata inglobata nell'area del centro commerciale \"Parcofiore\" e, a ovest, le \u00e8 stato addossato un grattacielo fortemente impattante.\nDescrizione.\nLa villa e le sue adiacenze.\nLa villa si presenta come un complesso sviluppato in lunghezza, coll'edificio padronale all'estremo est e adiacente sul lato ovest una lunga serie di annessi rurali, di dimensioni inferiori.\nIl corpo principale si compone di una parte centrale pi\u00f9 elevata e di due ali pi\u00f9 basse. La forometria conta numerose monofore quadrangolari, ma al centro il portale e la monofora balaustrata del piano nobile e del secondo piano sono a tutto sesto. \nIl sottotetto \u00e8 percorso da un cornicione dentellato, mentre la parte pi\u00f9 alta \u00e8 coronata da tre semplici elementi scultorei. All'interno, compromessi dal degrado e recuperati in parte nell'ultimo restauro, vi sono decori floreali di carattere scultoreo e pittorico.\nGli annessi, di varie dimensioni, hanno le caratteristiche semplici dell'edilizia popolare di quest'area; coi loro due piani di altezza, evidenziati da monofore di forma perlopi\u00f9 rettangolare, sono frutto di ampliamenti otto-novecenteschi.\nNel parco della villa, oggi del tutto scomparso, era testimoniata la presenza di grandi cedri.\nL'Oratorio di San Giovanni Battista.\nIn posizione a s\u00e9 stante, preceduto da un sagrato erboso, sorge l'oratorio del Battista, anch'esso risalente al XVIII secolo e avente funzione di cappella gentilizia e fatto costruire durante la propriet\u00e0 della famiglia Codroipo.\nLa facciata a capanna dell'oratorio \u00e8 caratterizzata in alto da un frontone e ai lati da due lesene corinzie; il portale \u00e8 timpanato e sopra vi si apre un rosone, contornato da una semplice cornice lapidea. \nSul lato sinistro un ingresso secondario conduce a uno spazio laterale interno che ha funzione di navatella e nartece.\nL'interno, arricchito da stucchi, \u00e8 barocco. Di numerose opere d'arte resta solo il segno (chiodi di sostegno alle pareti, un'ampia cornice sul soffitto), poich\u00e9 rimosse nel corso del XX secolo: tra queste il \"Sant'Antonio da Padova con il Bambin Ges\u00f9\" (di autore anonimo seicentesco) che dagli anni novanta \u00e8 parte dell'arredo della nuova Chiesa di San Martino. Questa tela era la pala d'altare dell'oratorio, sostituita attualmente da un \"Giovanni Battista\", copia eseguita nel 1963 sul modello del \"Giovanni Battista\" (1542) del Tiziano e inserita nell'originale dossale barocco con bassorilievi, che sta sopra l'altare."}
{"id": "2539944", "revid": "16972", "url": "https://it.wikipedia.org/wiki?curid=2539944", "title": "Adelaide Gaggio Giuliani", "text": ""}
{"id": "2539946", "revid": "116951600", "url": "https://it.wikipedia.org/wiki?curid=2539946", "title": "Clojure", "text": "In informatica Clojure \u00e8 un dialetto del linguaggio di programmazione Lisp: alcune importanti caratteristiche sono lo sviluppo interattivo, la filosofia secondo cui lo stesso codice \u00e8 un dato, le macro e la compilazione in Java bytecode, che permette a Clojure di funzionare su una macchina virtuale Java e di accedere facilmente a tutte le librerie Java. Il supporto del paradigma di programmazione funzionale, unito alla persistenza dei dati in memoria e alla loro gestione tramite STM permette di realizzare pi\u00f9 facilmente programmi basati sul calcolo parallelo e multithread.\nFilosofia.\nRich Hickey svilupp\u00f2 Clojure poich\u00e9 voleva avere a disposizione un moderno linguaggio Lisp in grado di supportare il paradigma di programmazione funzionale, di sfruttare una piattaforma software gi\u00e0 esistente e di gestire facilmente la concorrenza.\nEsempi.\nHello world:\nDefinizione di una funzione:\n(defn square [x]\n (* x x))"}
{"id": "2539947", "revid": "1115371", "url": "https://it.wikipedia.org/wiki?curid=2539947", "title": "Wayne Barnes", "text": "Biografia.\nNativo del Gloucestershire, Wayne Barnes inizi\u00f2 a giocare a rugby a 8 anni e ad arbitrare a 15; dopo gli studi in giurisprudenza e una specializzazione da avvocato penalista, divenne a 25 anni il pi\u00f9 giovane arbitro professionista della Rugby Football Union, dopo essere gi\u00e0 stato, all'et\u00e0 di 21 anni, il pi\u00f9 giovane arbitro a essere mai entrato nei quadri tecnici della Premiership.\nDivenne internazionale nel 2003, anno in cui diresse alcuni incontri in European Shield; nel 2004 diresse il suo primo incontro in Challenge Cup; nel gennaio 2006 esord\u00ec in Heineken Cup (Benetton Treviso - Ulster) e, poco pi\u00f9 tardi, diresse il suo primo \"test match\" internazionale, nel corso del Cinque Nazioni del Pacifico ( - ).\nNella stagione successiva, esord\u00ec nel Sei Nazioni 2007 ( - ) e, in aprile, fu incluso nel gruppo di arbitri per la in Francia. Nel torneo ha arbitrato 4 partite dei gironi e il quarto di finale, molto contestato nel post-gara, tra e . \u00c8 stato anche assistente in una partita dei gironi e quarto uomo (arbitro di riserva) in un'altra. Nella fase finale \u00e8 stato assistente dell'arbitro di riserva in un quarto di finale e in una semifinale ed \u00e8 stato designato come quarto uomo nella finale per il 3\u00ba posto tra e .\nNello stesso anno arbitr\u00f2 anche il suo primo incontro del Tri Nations, - 22-19 a Citt\u00e0 del Capo.\nDal suo esordio nel Sei Nazioni \u00e8 stato designato annualmente nella competizione fino al suo ritiro.\nAnche nel Rugby Championship \u00e8 stato designato annualmente, tranne che per l'edizione del 2008 e quella del 2019.\nNel 2011 fu selezionato come arbitro per il mondiale in Nuova Zelanda, torneo nel quale ha arbitrato 4 partite dei gironi ed \u00e8 stato designato anche per la finale del 3\u00ba posto tra e , finita 18-21. Nel torneo \u00e8 stato inoltre assistente in 4 match dei gironi, nel quarto di finale tra e e nella semifinale, tra e .\nNel 2013 fu il primo arbitro ad estrarre un cartellino rosso durante una finale di Premiership, quando espulse Dylan Hartley, capitano dei Northampton Saints, che lo aveva insultato pesantemente sul finire del primo tempo. La finale fu vinta dai Leicester Tigers con il punteggio di 37-17. Hartley venne in seguito squalificato per 11 giornate, che gli costarono anche la convocazione con i British and Irish Lions.\nNel 2015 \u00e8 stato nuovamente selezionato come arbitro per il suo terzo mondiale in Inghilterra. Nella competizione ha arbitrato 3 partite dei gironi, un quarto di finale e la semifinale tra e , vinta dai \"Wallabies\" con il punteggio di 25-19. \u00c8 stato inoltre designato come assistente in 3 partite dei gironi e nella finale vinta dalla sull' per 34-17.\nNel 2018 ha annunciato di avere l'intenzione di ritirarsi al termine della stagione 2019, per continuare la sua carriera di avvocato, specializzato nelle cause di corruzione. La notizia \u00e8 stata successivamente smentita.\nIl 7 maggio 2019 World Rugby ha annunciato di averlo selezionato come arbitro per il suo quarto mondiale, disputato in Giappone. Definito dalla stampa come uno dei \"prescelti\" ad arbitrare la sua prima finale, al suo ultimo mondiale, la qualificazione dell' non gli ha permesso di essere designato. Nel torneo, infatti, ha arbitrato 4 partite dei gironi, il quarto di finale tra e ed \u00e8 stato designato, per la seconda volta, nella finale per il 3\u00ba posto. \u00c8 stato anche assistente in 4 partite dei gironi e nella semifinale tra e . Con la finale per il 3\u00ba posto tra e ha raggiunto il suo 90\u00ba match internazionale come arbitro, il 21\u00ba nei mondiali.\nIn ambito di club vanta la direzione di 9 finali di Premiership, 2 di Champions Cup (nel 2010 e nel 2018) e 2 di Challenge Cup (2012 e 2019).\nLe critiche neozelandesi.\nDurante il quarto di finale del mondiale del 2007 tra i padroni di casa della e la favorita , a detta degli \"All Blacks\" (e, in seguito, della stampa del loro Paese), commise almeno due errori gravi: l'aver mandato in inferiorit\u00e0 i neozelandesi per 10 minuti a causa dell'ammonizione a Luke McAlister e non essersi reso conto di un passaggio in avanti francese dal quale scatur\u00ec una meta fondamentale per la vittoria per 20-18 da parte dei \"Bleus\": alle critiche della stampa fecero seguito anche insulti e minacce di morte da parte di tifosi neozelandesi su vari forum in Rete sebbene l'International Rugby Board, che esamin\u00f2 l'operato di Barnes, concluse, per bocca del capo della Commissione Arbitrale alla Coppa del Mondo, il neozelandese Paddy O'Brien, che \u00ab\u2026pur essendo sbagliata la valutazione del passaggio in avanti\u2026 la sconfitta degli \"All Blacks\" non \u00e8 dovuta a quell'errore\u00bb, aggiungendo: \u00ab\u2026sapete che il mio cuore batte per la , ma questo non influisce sul mio giudizio\u00bb; relativamente agli insulti e alle minacce, infine, \u00abvorrei dire che non rispecchiano il carattere della nostra gente\u00bb.\nL'esame dell'operato dell'arbitro evidenzi\u00f2, peraltro, che nel finale di partita vi furono anche due calci piazzati non concessi alla , in una fase in cui questa stava conducendo di due soli punti l'incontro e si trovava, quindi, a rischio di sorpasso da parte neozelandese.\nPi\u00f9 di un anno dopo, Barnes arbitr\u00f2 nuovamente la ; accadde nel corso dei \"test match\" di fine anno del 2008, quando gli \"All Blacks\" sconfissero la a Edimburgo per 32-6.\nGi\u00e0 in quel periodo le polemiche erano scemate e la stessa stampa neozelandese, pur continuando a giudicare Barnes un arbitro inadatto al pi\u00f9 alto livello internazionale, aveva riconosciuto che il direttore di gara inglese non era responsabile per l'ennesimo insuccesso degli \"All Blacks\" in Coppa del Mondo (\u00abPochi si ricordano di lui [Barnes] e ancor meno credono davvero che la sconfitta neozelandese dell'anno scorso fosse colpa sua \u2026 in realt\u00e0 il ricordo di quella triste domenica mattina sta tutto in una sconclusionata squadra, priva d'idee e senza un solo \"drop\" tra i pali o un risolutore tra le file\u00bb).\nIn un'intervista al \"New Zealand Herald\" del 2019, a 12 anni dall'accaduto, Barnes, con tono umoristico, si dichiar\u00f2 sollevato di non esser pi\u00f9 l'uomo maggiormente odiato dai neozelandesi, avendo perso tale primato negativo per mano dell'allora presidente degli Stati Uniti d'America Donald Trump."}
{"id": "2539951", "revid": "767487", "url": "https://it.wikipedia.org/wiki?curid=2539951", "title": "David Calderhead", "text": "Biografia.\nSuo figlio, a sua volta chiamato David, ha giocato 34 partite di campionato con il Chelsea tra il 1911 ed il 1914, mentre il padre era allenatore della squadra londinese.\nCarriera.\nGiocatore.\nCalderhead venne lanciato nel mondo del professionismo dal Queen of the South Wanderers, giocando esclusivamente centrale difensivo. Dopo una vittoria per 7-0 nella sua unica partita in nazionale (contro l'Irlanda), attir\u00f2 l'attenzione del Notts County, che lo acquist\u00f2 nel 1889. Con la nuova maglia, Calderhead arriv\u00f2 a giocare in tutto due finali FA Cup: egli perse per 3-1 contro il Blackburn Rovers quella del 1891, ma riusc\u00ec a riscattarsi vincendo l'edizione del 1894 contro il Bolton Wanderers. Termin\u00f2 poi la sua carriera da giocatore con la maglia del Lincoln City.\nAllenatore.\nNel 1900 accett\u00f2 l'incarico prima di giocatore-allenatore e poi solo di allenatore del Lincoln City. Nel 1907 firm\u00f2 un contratto con il , portando con s\u00e9 anche uno dei propri calciatori, Norrie Fairgray.\nPer ben 26 anni Calderhead rimase al Chelsea, disputando 966 partite e divenendo il manager pi\u00f9 longevo di sempre sulla panchina del club londinese. Sotto la sua egida, la squadra fu retrocessa e promossa due volte, e raggiunse una finale e due semifinali di FA Cup.\nDurante la sua carriera da allenatore dei \"Blues\", pi\u00f9 volte si \u00e8 dimostrato timido e poco disposto ad intrattenersi coi media inglesi, guadagnandosi il soprannome di \"Sfinge di Stamford Bridge\". Nel 1933 si ritir\u00f2 dalla panchina della formazione londinese per problemi di cuore, venendo quindi sostituito da Leslie Knighton. Mor\u00ec, sempre per problemi cardiaci, nel 1938, all'et\u00e0 di 73 anni."}
{"id": "2539952", "revid": "110157", "url": "https://it.wikipedia.org/wiki?curid=2539952", "title": "Classical Mushroom", "text": "Classical Mushroom \u00e8 il secondo album in studio del gruppo israeliano trance Infected Mushroom pubblicato il 2 gennaio 2000 da BNE.\nIl disco.\nCome suggerisce il nome, il lavoro fu un esperimento che combinava i suoni tipici della trance del tempo con melodie e strumenti propri della musica classica europea, come il pianoforte presente in \"Bust a Move\", nella sezione d'archi di \"The Shen\", nei violini di \"Nothing Comes Easy\" e nel piano e negli archi di \"The Missed Symphony\"."}
{"id": "2539955", "revid": "1839090", "url": "https://it.wikipedia.org/wiki?curid=2539955", "title": "Partecipanti al Giro di Svizzera 2003", "text": "Elenco dei partecipanti al Giro di Svizzera 2003.\nAl via si sono presentate 17 squadre, per un totale di 135 atleti iscritti. I ciclisti arrivati al traguardo finale sono stati 91, mentre 44 si sono ritirati, con una percentuale di arrivi pari al 67%."}
{"id": "2539958", "revid": "110157", "url": "https://it.wikipedia.org/wiki?curid=2539958", "title": "Merry Christmas (The Supremes)", "text": "Merry Christmas \u00e8 un album natalizio del gruppo musicale femminile R&amp;B statunitense The Supremes, pubblicato nel 1965 dalla Motown Records, in contemporanea all'uscita di \"The Supremes at the Copa\"."}
{"id": "2539961", "revid": "2113726", "url": "https://it.wikipedia.org/wiki?curid=2539961", "title": "Universit\u00e0 di Sydney", "text": "L'Universit\u00e0 di Sydney (in inglese \"The\" \"University of Sydney\", conosciuta anche come USYD, o informalmente Sydney Uni) \u00e8 la pi\u00f9 antica universit\u00e0 dell'Australia. Fondata a Sydney nel 1850 ed ispirata ai principi di Oxbridge, nel 2008 contava 46 054 studenti e 3 081 docenti a tempo pieno che la rendono la seconda universit\u00e0 australiana per dimensione dopo l'universit\u00e0 di Monash.\nStoria.\nNel 1848 venne proposto un piano per espandere l'attuale College di Sydney in un'universit\u00e0 pi\u00f9 ampia: un importante contributo a tal proposito venne dato da William Wentworth, poeta e politico e dal politico Charles Nicholson: dopo due tentativi, per conto di Wentworth, il piano fu finalmente adottato. \nL'universit\u00e0 fu fondata tramite il passaggio della University of Sydney Act il 24 settembre 1850, assunta il 1\u00ba ottobre 1850 da Sir Charles Fitzroy e inaugurata quindi l'11 ottobre 1852 nella Grande Scuola (oggi \u00e8 la Sydney Grammar School). Nel 1858 l'universit\u00e0 ricevette la sua \"carta reale\" dalla Regina Vittoria del Regno Unito.\nLa sede principale \u00e8 situata nell'area sud occidentale della citt\u00e0 di Sydney, ma ha \"campus\" sparsi per tutto il tessuto urbano.\nOrganizzazione.\nL'Universit\u00e0 comprende sedici facolt\u00e0 e scuole:\nLe cinque facolt\u00e0 e scuole pi\u00f9 grandi in base alle iscrizioni studentesche del 2011 sono state (in ordine discendente): Lettere &amp; Scienze Sociali; Economia &amp; Commercio; Scienze; Ingegneria &amp; IT; Scienze della Salute. Messe insieme, comprendono il 64.4% dello studentato e ciascuna ha annoverato oltre 4500 studenti (con un minimo del 9% sul totale)."}
{"id": "2539963", "revid": "146644", "url": "https://it.wikipedia.org/wiki?curid=2539963", "title": "University of Sydney", "text": ""}
{"id": "2539968", "revid": "146644", "url": "https://it.wikipedia.org/wiki?curid=2539968", "title": "Sydney University", "text": ""}
{"id": "2539971", "revid": "146644", "url": "https://it.wikipedia.org/wiki?curid=2539971", "title": "Sydney university", "text": ""}
{"id": "2539974", "revid": "99653448", "url": "https://it.wikipedia.org/wiki?curid=2539974", "title": "Catacomba maggiore", "text": "La catacomba maggiore (chiamato dalle fonti \"Coemeterium Maius\") \u00e8 una catacomba di Roma, posta lungo la via Nomentana, nel moderno quartiere Trieste.\nToponimo.\nLa prima menzione della nostra catacomba \u00e8 nel documento liturgico, risalente alla met\u00e0 del V secolo, chiamato Martirologio geronimiano: ricordando i martiri del 16 settembre, si dice che furono sepolti \"\u201cin cimiterio maiore\u201d\" sulla via Nomentana. Il \"Coemeterium Maius\" deve il suo nome alla vastit\u00e0 della catacomba ed alla fitta ramificazione delle sue gallerie: in essa troviamo una delle pi\u00f9 lunghe gallerie ipogee di tutta Roma, quasi 200 metri. Con questo nome compare negli itinerari per pellegrini dell'Alto medioevo.\nStoria.\nLa catacomba nasce verso la met\u00e0 del III secolo: inizialmente essa era distinta in due nuclei separati tra loro, con due scale d'accesso indipendenti, oggi situate presso l'attuale ingresso in via Asmara. Rilievi eseguiti nel sopraterra hanno portato alla scoperta dell'esistenza di una villa rurale romana che, al momento del suo abbandono, fu trasformata per scopi funerari, prima con sepolture subdiali, ed in seguito, nel III secolo appunto, con lo scavo del cimitero ipogeo. Alla fine del secolo le due sezioni della catacomba furono unificate, dando origine alla pi\u00f9 grande catacomba romana, che rimase in uso fino alla prima met\u00e0 del V secolo. Gli itinerari altomedievali ci informano dell'esistenza di una basilica nel sopraterra, dedicata a Sant'Emerenziana, e di due sepolcri ipogei trasformati in santuari, dedicati ai santi Vittore ed Alessandro.\nLa catacomba maggiore fu esplorata per la prima volta nel 1493 dai monaci agostiniani della basilica di Santa Maria del Popolo, cui apparteneva (fino al 1870) il terreno in cui si trovava il cimitero. Anche Antonio Bosio, agli inizi del Seicento, riusc\u00ec a penetrare nel cimitero e lo descrisse nel suo libro postumo \"\u201cRoma sotterranea\u201d\", confondendolo per\u00f2 con la vicina catacomba di Sant'Agnese, cui era collegata tramite un antico arenario. Nel Settecento, come molte altre catacombe romane, il cimitero maggiore sub\u00ec i danni provocati dai \"corpisantari\", ricercatori di reliquie. I primi studi scientifici sul cimitero iniziarono nell'Ottocento, fino agli studi condotti dal sacerdote Umberto Maria Fasola nel XX secolo.\nMartiri.\nNel gi\u00e0 citato \"Martirologio geronimiano\", alla data del 16 settembre, vengono ricordati questi martiri sepolti nel cimitero maggiore: Vittore, Felice, Alessandro, Papia ed Emerenziana. Di Vittore, Felice ed Alessandro non si sa nulla circa la loro vita e il loro martirio, bench\u00e9 siano ricordati una seconda volta alla data del 20 aprile. Emerenziana \u00e8 ricordata anche alla data del 23 gennaio: qui si racconta che, lapidata presso la tomba della vergine Agnese, di cui era \u201csorella di latte\u201d, fu sepolta nel cimitero vicino a quello di Agnese, ossia il nostro. Attualmente le sue reliquie si trovano nella basilica di Sant'Agnese fuori le mura. Infine alla data del 29 gennaio il martirologio ricorda la sepoltura nel cimitero maggiore dei due martiri, militari di mestiere, Papia e Mauro, convertitisi al cristianesimo durante l'interrogatorio di altri due cristiani, poi condannati al martirio, Sisinnio e Saturnino. Dunque in tutto sono 6 i martiri che le fonti letterarie ricordano in questo cimitero: Vittore, Felice, Alessandro, Emerenziana, Papia e Mauro.\nCirca l'esistenza di riscontri monumentali a conferma della tradizione letteraria, la fortuna \u00e8 venuta in soccorso degli archeologi. Infatti, verso la fine dell'Ottocento, durante la demolizione della chiesa di San Salvatore \"de pede pontis\", presso l'isola Tiberina, fu rinvenuta una lapide, mutila nella sua parte destra, che ricordava quattro martiri del cimitero maggiore, ossia Vittore, Felice, Emerenziana ed Alessandro. Sessant'anni dopo, durante gli scavi della catacomba sulla via Nomentana, fu trovata la parte mancante della lapide, che inoltre recava impressa il nome del quinto martire, Papia. Circa l'ultimo martire, Mauro, \u00e8 stata trovata una transenna di marmo, fatta erigere da una fedele di nome \"Patricia\", come \"ex voto\" in memoria dei santi Alessandro, Vittore, Mauro, Papia e Felice, i cui nomi sono scolpiti nei resti trovati.\nDescrizione.\nNel 1876 Mariano Armellini scopr\u00ec una cripta monumentalizzata, che erroneamente scambi\u00f2 per il luogo di sepoltura di santa Emerenziana. Qui sono conservati diversi resti di affreschi, i pi\u00f9 antichi risalenti alla prima met\u00e0 del IV secolo, con le figure dei martiri principali della catacomba. Studi recenti hanno stabilito che questa basilichetta ipogea \u00e8 in realt\u00e0 il luogo di sepoltura dei martiri Vittore ed Alessandro, ricordato dagli itinerari per pellegrini dell'Alto medioevo. L'ambiente \u00e8 diviso in due parti da un arco, ed \u00e8 abbellito e monumentalizzato con volte a crociera, colonne con capitelli ed un lucernario. Inoltre vi si trovano una cattedra scolpita nel tufo, e sulla parete opposta una mensa scavata anch'essa nel tufo per la raccolta degli oli sacri.\nQuesta cattedra non \u00e8 l'unica presente nel nostro cimitero. Infatti ne sono state trovate altre sette, tutte localizzate in una regione della catacomba, chiamata appunto \"regione delle cattedre\", risalente alla prima met\u00e0 del IV secolo: queste cattedre, assieme alla mensa per gli oli santi, avevano una funzione simbolica ed erano legate ai cosiddetti \"riti del refrigerio\", che i cristiani avevano mutuato dai pagani assieme ai riti del banchetto funebre: in occasione della ricorrenza di un defunto o di feste legate al culto dei morti, era consuetudine per la famiglia riunirsi attorno alla tomba del proprio congiunto defunto per banchettare e cospargere di vino o latte la sua tomba o addirittura, attraverso dei piccoli fori, introdurre liquidi o alimenti solidi al suo interno.\nNella regione delle cattedre \u00e8 stato scoperto un sarcofago pagano della prima met\u00e0 del III secolo riutilizzato dai cristiani, perfettamente integro: esso riporta scene di caccia, con tracce di pittura; sul coperto, anch'esso finemente scolpito, \u00e8 riportato il nome del cristiano che aveva riutilizzato il sarcofago, un tale \"Aurelius Tabula\" di 24 anni.\nInoltre, nei pressi della cripta di santa Emerenziana, in un arcosolio, \u00e8 stata rinvenuta una pittura raffigurante una \"Vergine orante\", di et\u00e0 costantiniana: la figura femminile, nell'atto della preghiera, \u00e8 abbigliata in modo elegante con un'ampia dalmatica, una collana di perle attorno al collo ed ha davanti a s\u00e9 un bambino; essa \u00e8 accompagnata, ai lati dell'arcosolio, da due cristogrammi. Questa figura \u00e8 stata interpretata come uno dei primi tentativi di rappresentare, in modo certamente ieratico, la madre di Ges\u00f9, anche se non si esclude che si tratti semplicemente dell'immagine di una defunta."}
{"id": "2539978", "revid": "110157", "url": "https://it.wikipedia.org/wiki?curid=2539978", "title": "I Hear a Symphony", "text": "I Hear a Symphony \u00e8 un album del gruppo musicale femminile R&amp;B statunitense The Supremes, pubblicato nel 1966 dalla Motown Records."}
{"id": "2539984", "revid": "344503", "url": "https://it.wikipedia.org/wiki?curid=2539984", "title": "Inception", "text": "Inception \u00e8 un film del 2010 scritto e diretto da Christopher Nolan.\nIl film, un thriller fantascientifico che esplora il concetto onirico, ha un cast composto da Leonardo DiCaprio, Tom Hardy, Ken Watanabe, Joseph Gordon-Levitt, Ellen Page, Marion Cotillard e Cillian Murphy.\nAcclamato dalla critica e dal pubblico, la pellicola ha ottenuto diversi riconoscimenti, tra cui 4 Premi Oscar 2011: miglior fotografia, miglior sonoro, miglior montaggio sonoro e migliori effetti speciali; \u00e8 stato inoltre candidato al miglior film, migliore sceneggiatura originale, migliore scenografia e migliore colonna sonora.\nTrama.\nDominic \"Dom\" Cobb \u00e8 un \"estrattore\", un professionista che si occupa di estrarre segreti dalle menti delle persone mentre queste dormono, infiltrandosi nei loro sogni tramite uno speciale apparecchio che permette a un gruppo di partecipare a un \"sogno condiviso\".\nNel presente, insieme al suo socio Arthur, cerca di entrare nella mente di Mr. Saito, un potente uomo d'affari giapponese, per eseguire un'estrazione, ma fallisce quando la proiezione onirica di Mal, defunta moglie di Cobb, appare nel sogno interferendo con l'operazione.\nSaito svela che il lavoro era solo una prova dell'abilit\u00e0 di Cobb. Il giapponese gli propone quindi un accordo: grazie alle sue conoscenze gli permetter\u00e0 di tornare negli Stati Uniti, da dove \u00e8 dovuto fuggire perch\u00e9 accusato ingiustamente di qualcosa, e rivedere i suoi due figli. In cambio la squadra di estrattori dovr\u00e0 eseguire un processo inverso a quello dell'estrazione, chiamato \"innesto\": inserire nella mente di Robert Fischer, giovane erede del rivale d'affari di Saito, l'idea di sciogliere il suo impero economico alla morte del padre. Oltre all'amico Arthur, Cobb recluta dunque Eames, un falsario in grado di cambiare aspetto all'interno dei sogni con cui gi\u00e0 aveva collaborato in passato, Arianna, una brillante studentessa di architettura che avr\u00e0 il compito di istruire i sognatori su come immaginare il mondo in cui si troveranno, Yusuf, un chimico anestesista con il compito di rendere il sogno imperturbabile agli agenti esterni, e Mr. Saito stesso, che vuole controllare l'andamento delle operazioni.\nIl colpo viene progettato come un sogno a scatole cinesi: una volta addormentati,i partecipanti si addormenteranno una seconda volta, trovandosi in un \"sogno di secondo livello\" (cio\u00e8 in un \"sogno dentro un sogno\"), e poi ancora una volta, accedendo a un terzo livello, quello in cui avr\u00e0 luogo l'innesto. Ad ogni passaggio inseriranno dei ricordi fittizi nella mente del giovane Robert, cos\u00ec che alla fine le \"memorie fittizie\" possano fargli prendere la decisione che il gruppo desidera.\nOgni livello corrisponde al sogno di uno dei membri della squadra, che avr\u00e0 il compito di restare \"sveglio\" per sorvegliare i compagni dormienti e al termine dell'operazione dare loro il \"calcio\", ossia far provare ai corpi una brusca sensazione di caduta tale da farli svegliare e tornare a quel livello. Siccome per\u00f2 nei sogni il tempo scorre molto pi\u00f9 lentamente del normale e la scala \u00e8 esponenziale mano a mano che si va in profondit\u00e0 (1/20 della realt\u00e0 nel primo, 1/400 nel secondo e 1/8000 nel terzo), \u00e8 necessario coordinarsi usando una canzone che verr\u00e0 udita indipendentemente dalla posizione onirica. Cos\u00ec facendo tutti i sorveglianti potranno dare il calcio contemporaneamente, evitando che qualcuno rimanga indietro.\nUn altro elemento importante della missione \u00e8 il cosiddetto \"totem\", ossia un piccolo oggetto personale, il cui comportamento fisico \u00e8 stato modificato opportunamente in un modo che solo il proprietario conosce: in questo modo, quando ci si trova nel sogno o nella realt\u00e0, esso si comporta diversamente:\nArianna nota che Cobb passa molto tempo a provare l'anestetico di Yusuf, e una sera decide di entrare nel suo sogno e scopre che esso \u00e8 come una raccolta di ricordi di lui e Mal, in particolare di momenti in cui Cobb dice di essere pentito. Arianna cerca di metterlo in guardia dal continuare a farsi perseguitare dal ricordo della moglie e, per assicurarsi che ella non interferisca nell'innesto, costringe Cobb a farsi accompagnare.\nLa missione ha inizio. Durante un volo diretto a Los Angeles, Fischer viene anestetizzato con uno stratagemma e si ritrova nel sogno di Yusuf, in una popolosa citt\u00e0 americana sotto un violento acquazzone. Qui la squadra rapisce Fischer, ma subisce l'attacco delle squadre speciali del suo subconscio, addestrato con particolari tecniche proprio per contrastare eventuali estrattori. Il sogno si trasforma in un incubo dove Saito viene gravemente ferito.\nIl gruppo si rifugia in un capannone ed Eames, vedendo Saito agonizzare, estrae la pistola per ucciderlo e quindi svegliarlo. Cobb lo ferma bruscamente, spiegando a tutti i membri che l'anestetico di Yusuf (l'unico oltre a lui al corrente di ci\u00f2) non permetteva ai sognatori di uscire dal sogno morendo, ma solo tramite il \"calcio\": morire nel sogno sarebbe invece equivalso a finire in uno spazio onirico detto \"limbo\", una specie di stato comatoso dove poche ore sarebbero durate decenni. Viene inoltre spiegato che il limbo potrebbe essere popolato dai ricordi di una persona che sta condividendo il sogno e che abbia gi\u00e0 sperimentato quel livello estremo di sogno, come Cobb.\nCobb e Arthur, mascherati, cercano di farsi dire da Fischer la combinazione di una cassaforte presente nella camera del padre. Siccome la cassaforte in realt\u00e0 non esiste, ma \u00e8 solo uno stratagemma per innestare l'idea nella mente di Fischer, lui non ricorda nessuna combinazione di numeri e ne inventa alcuni sul momento. Eames assume le sembianze di Peter Browning, padrino di Robert Fischer e braccio destro del padre, fingendosi rapito anch'egli, e confida al giovane miliardario che nella cassaforte che i rapitori vogliono aprire vi \u00e8 un testamento che scioglierebbe le societ\u00e0 che compongono la Fischer-Marrow.\nMentre Eames si occupa di Fischer, Cobb racconta ad Arianna il motivo per il quale non pu\u00f2 pi\u00f9 tornare a casa: egli confessa di aver sperimentato i sogni su pi\u00f9 livelli con la moglie Mal, e che con lei aveva vissuto in un mondo onirico da loro creato per cinquant'anni, grazie alla dilatazione del tempo. Mal, assuefatta da quel mondo onirico e fantastico, aveva dimenticato di vivere in un sogno e tornati alla realt\u00e0 ella si convinse di essere ancora addormentata, tanto da provare a uccidersi assieme a Cobb per svegliarsi. Organizz\u00f2 quindi una messa in scena per convincere Cobb a suicidarsi con lei, ma fin\u00ec per gettarsi da sola da una finestra facendo incolpare il marito per omicidio. Quest'ultimo fu costretto cos\u00ec a fuggire dagli Stati Uniti abbandonando i loro due figlioletti. Da allora Mal compare in ogni sogno di Cobb, interferendo talvolta con le operazioni.\nLe squadre di difesa del subconscio di Fischer attaccano nuovamente. Tutto il gruppo tenta di fuggire in un furgoncino guidato da Yusuf, che si occupa di anestetizzare tutti gli altri e farli scendere cos\u00ec nel secondo livello del sogno, stavolta residente nella mente di Arthur.\nL'ambiente del secondo livello \u00e8 un albergo dove Cobb finge di essere \"Mr. Charles\", un agente speciale che rivela a Fischer stesso di essere in un sogno: grazie proprio agli scossoni del furgoncino di Yusuf che influiscono sulla fisica dell'albergo, Fischer capisce che sta succedendo qualcosa di visibilmente irreale e pensa a un tentativo di estrazione, fidandosi. Cobb cerca di far ricordare a Fischer che cos'era accaduto prima di quel sogno e il miliardario ricorda alcuni dettagli del primo livello: il rapimento e i primi due numeri inventati. Cobb porta Fischer al quinto piano dove, in una stanza, trovano la solita valigia onirica. Fischer si convince che qualcuno avrebbe voluto metterlo a dormire nuovamente, facendolo entrare in un sogno di secondo livello (che in realt\u00e0 sarebbe stato il terzo) e rubargli la combinazione. In quel momento il piano della squadra inizia a ingranare e la proiezione di Browning appare nel sogno. Il subconscio di Fischer inizia a mettere insieme i pezzi di puzzle disseminati dalla squadra e il sospetto che il suo padrino sia il mandante del rapimento fa capolino. Fischer infatti ricorda che Browning era stato rapito anch'egli (al livello 1) e che quindi non si sarebbe dovuto trovare l\u00ec. A quel punto la proiezione del padrino confessa che avrebbe voluto prendere il testamento.\nFischer viene convinto da Cobb che l'uomo non gli ha detto tutto e che l'unico modo per scoprire il resto sia entrargli nella testa. Gli viene chiesto di partecipare volontariamente al sogno di terzo livello, che in realt\u00e0 si svolge nella mente di Eames. Arthur si dovr\u00e0 occupare di tenere addormentato il gruppo nel secondo livello, senza che ci siano interferenze da parte degli agenti del subconscio di Fischer sparsi nell'albergo.\nIl terzo livello \u00e8 ambientato in montagna, dove la squadra se la deve vedere con le solite squadre di Fischer a difesa di un bunker. Dopo una serie di inseguimenti, Saito muore per la ferita del primo livello, mentre Fischer viene ridotto in fin di vita dalla proiezione di Mal apparsa dal nulla ed eliminata troppo tardi dal marito.\nCobb e Arianna decidono di trascinare Fischer, che si sta lentamente spegnendo, in un quarto livello di sogno ambientato nella mente instabile di Cobb. In questa nuova realt\u00e0 i due sanno che Fischer si trover\u00e0 sicuramente insieme a Mal, che lo vorr\u00e0 usare come moneta di scambio per il marito. Cos\u00ec \u00e8, ma con la promessa di rimanere con lei, Cobb si fa dire la posizione di Fischer e rivela la verit\u00e0 tenuta nascosta fino allora: la donna non voleva svegliarsi dai sogni e fu Cobb a innestarle l'idea che quella vita non fosse reale... un'idea tanto forte da spingerla al suicidio tornata alla realt\u00e0. Mal aggredisce Cobb con un coltello ma Arianna le spara, cancellandone la proiezione. Cobb dice di voler rimanere l\u00ec per andare nel limbo e ritrovare Saito, cos\u00ec da riportarlo al mondo reale e avere il premio che gli \u00e8 stato promesso: il lasciapassare per riunirsi ai figli. A quel punto Arianna e Fischer si gettano dal palazzo per avere il \"calcio\", mentre Eames aziona il defibrillatore dal terzo livello.\nTornato vivo e vegeto al terzo livello, Fischer entra nella camera blindata, dove suo padre ha modo di chiarire che il disappunto era perch\u00e9 suo figlio si era sentito obbligato a essere come lui. Gli indica poi la cassaforte: all'interno trova il famoso testamento e una vecchia girandola da lui regalata al padre molti anni prima. La catarsi che cercava e la riappacificazione col padre.\nIn quel momento i calci vengono attivati: al terzo livello Eames fa saltare i piloni del bunker montano; nel secondo Arthur fa saltare l'ascensore in cui aveva trascinato tutti gli addormentati, mentre al primo livello il furgone di Yusuf tocca la superficie del fiume.\nTutti si risvegliano al primo livello del sogno ed escono dal furgone di Yusuf che sta lentamente affondando, tranne Saito (morto per le ferite da arma da fuoco al terzo livello) e Cobb (morto nel crollo del quarto livello). Quest'ultimo si ritrova nel Limbo, chiudendo la scena d'apertura del film. Lui e Saito, visibilmente invecchiato, ricordano la loro promessa. Cobb rivela all'uomo che si trovano in un sogno e lui in risposta afferra la pistola per uccidersi. Entrambi tornano dal limbo, svegliandosi in aereo poco prima dell'atterraggio. Il giapponese, con una semplice telefonata, onora il patto che aveva stretto con Cobb promettendogli di farlo rientrare con l'immunit\u00e0 negli Stati Uniti.\nIl film si conclude con Cobb che torna finalmente a casa sua accompagnato dal suocero, rivedendo dunque dopo tanta esasperazione i suoi due figli; l'ultima immagine vede il suo totem (la trottola), che qualche istante prima aveva tirato fuori e fatto girare per avere conferma che tutto fosse realt\u00e0, ruotare sul tavolo. La scena viene tagliata prima che si possa capire se il protagonista stia ancora dormendo.\nProduzione.\nLo spec script di \"Inception\" \u00e8 stato acquistato nel febbraio del 2009 dalla Warner Bros., che ha avviato immediatamente la pre-produzione della pellicola. Per la realizzazione del film \u00e8 stato stanziato un budget di 160 milioni di dollari.\nRegia.\nLa produttrice Emma Thomas consider\u00f2 fin dall'inizio il progetto del film molto originale, ambizioso e soprattutto complesso, realizzato e affidato per\u00f2 a un regista di grande talento abituato a realizzare pellicole con produzioni cos\u00ec importanti.\nChristopher Nolan considera la sua visione una dimensione privata, dato che ogni uomo ha dei propri sogni, ma sviluppa l'idea in un collettivo coinvolgimento in quanto ogni essere umano \u00e8 capace, nei propri sogni, di creare un mondo dal niente nell'esatto momento in cui il sogno stesso si manifesta.\nSceneggiatura.\nNolan mantenne la trama del film nel mistero e durante il casting permise agli attori che voleva coinvolgere nel progetto di leggere la sceneggiatura nel suo ufficio o, quando questo era impossibile, consegnando una copia dello script ai loro agenti assicurandosi che durante la lettura non trapelasse nulla. Lo stesso trailer risult\u00f2 criptico e, nonostante l'uscita pubblicitaria, l'enigma della storia non venne svelato fino all'uscita nelle sale.\nLa realizzazione della sceneggiatura di \"Inception\" ha avuto inizio dieci anni prima della sua uscita cinematografica. L'idea di lavorare a un film che riguardasse i sogni ha cominciato a interessare Nolan nel periodo in cui lavor\u00f2 a \"Memento\" (2000). Il regista accanton\u00f2 il progetto quando la sceneggiatura era composta da circa ottanta pagine.\nSuccessivamente si dedic\u00f2 a \"Insomnia\", film del 2002 che racconta la storia di un detective tormentato dall'insonnia la cui mente \u00e8 distorta dalla deleteria mancanza di sonno. Il progetto di realizzare \"Inception\" venne di nuovo ripescato grazie ai consigli della moglie e co-produttrice Emma Thomas, ma di nuovo messo da parte dato che alcuni anni prima era uscito nelle sale cinematografiche \"Matrix\" (1999), la cui storia ricordava troppo le tematiche della sua sceneggiatura. Passato sufficiente tempo, Nolan cominci\u00f2 a lavorare seriamente all'idea. Affascinato dal mondo onirico, studi\u00f2 un modo per applicare il concetto di condivisione di un sogno e dal modo in cui l'essere umano sia capace di produrre emozioni molto forti durante tale stato. \"Inception\" si basa infatti sull'idea che nei sogni ogni percezione appare reale e che nel subconscio si possono nascondere e di conseguenza scoprire i segreti pi\u00f9 nascosti.\nLa vera essenza del film, secondo Nolan, \u00e8 il fatto che \u00abun'idea installata nella nostra mente possa rappresentare il parassita pi\u00f9 resistente e potente e che l'idea che qualcuno possa avere la capacit\u00e0 di invadere i sogni, nel senso reale del termine, e di rubare idee, anche la pi\u00f9 privata, \u00e8 estremamente avvincente\u00bb.\nEmma Thomas considera la sceneggiatura paragonabile a un film d'azione che parla di un furto attuato, in questo caso, nella dimensione mentale ritenendo inoltre che lo spettatore sia portato ad affezionarsi ai vari protagonisti e al loro modo personale di immedesimarsi nella falsa realt\u00e0 in cui vengono catapultati. Oltre alla trasposizione cinematografica, altra difficolt\u00e0 che la produzione ha dovuto affrontare \u00e8 il grande numero di paesi diversi in cui si sono effettuate le riprese.L'idea di attingere a vari paradossi architettonici \u00e8 stata ispirata in parte dalle opere dell'artista olandese Maurits Cornelis Escher; tra le varie illusioni ottiche appare la scala di Penrose, immaginata ed utilizzata dal personaggio di Joseph Gordon-Levitt. Inoltre, Nolan ha pi\u00f9 volte affermato di essere in debito nei confronti di Jorge Luis Borges.\nCast.\n\"Inception\" vede coinvolto un cast internazionale che comprende Leonardo DiCaprio, Marion Cotillard, Joseph Gordon-Levitt, Ellen Page, Tom Berenger e Dileep Rao. Questi interpreti sono alla loro prima collaborazione con Nolan mentre Ken Watanabe, Cillian Murphy e Michael Caine avevano precedentemente lavorato con il regista in \"Batman Begins\" del 2005 e gli ultimi due anche ne \"Il cavaliere oscuro\" del 2008, mentre Tom Hardy, Marion Cotillard e Joseph Gordon-Levitt ne \"Il cavaliere oscuro - Il ritorno\" del 2012.\nNel cast figurano anche Pete Postlethwaite nel ruolo del morente Maurice Fischer e Tom Berenger nel ruolo di Peter Browning, avvocato della famiglia Fischer e padrino di Robert, considerato come uno zio dal giovane Fischer dato che \u00e8 stata la persona pi\u00f9 presente nella sua vita.\nRiprese.\nLe riprese sono incominciate a Tokyo il 19 giugno 2009. Altre location utilizzate sono state Parigi, Londra e Los Angeles. In tutto sei paesi sono stati toccati tra i quali anche il Marocco e il Canada, spostando la produzione in quattro continenti diversi.\nLocation.\nLa sfida pi\u00f9 ambiziosa \u00e8 stata realizzare il lungo corridoio d'albergo. Lo scenografo Guy Hendrix Dyas ha ideato la struttura con l'aiuto del direttore degli effetti speciali Chris Corbould e del direttore della fotografia Wally Pfister. Per la realizzazione di questa scena si era pensato inizialmente di costruire un corridoio lungo circa 12 metri, ma le dimensioni sono state successivamente ampliate fino a 30 metri. La costruzione \u00e8 stata appesa a otto grandi cerchi concentrici, equidistanti tra di loro. Due enormi motori elettrici alimentavano il movimento, dando agli attori la sensazione dell'assenza di peso. Corbould dichiar\u00f2 di aver gi\u00e0 contribuito alla costruzione di strutture girevoli, ma che nessuna era stata considerata per un movimento cos\u00ec veloce ed esteso. Il set, una volta messo in moto, veniva fatto ruotare di 360\u00b0 fino a raggiungere gli otto giri completi al minuto. Le telecamere sono state piazzate su un binario sotto il pavimento della struttura. Per evitare che gli attori e gli stuntman subissero danni fisici, dati i loro improvvisi e rapidi movimenti all'interno del set, Dyas opt\u00f2 per materiali morbidi come rivestimenti per le pareti e i pavimenti del corridoio e della camera d'albergo; l'attore Joseph Gordon-Levitt \u00e8 il membro del cast che pi\u00f9 si \u00e8 dovuto preparare per queste particolari riprese. Insieme con il coordinatore degli stuntman Tom Struthers ha passato diverse settimane ad allenarsi. Riguardo alla prestazione di Gordon-Levitt dichiara: \u00abNormalmente, avremmo usato una controfigura per questo tipo di azione. Joe \u00e8 stato forte e molto disponibile. Gli abbiamo insegnato a utilizzare la parte superiore del corpo e i suoi muscoli centrali. Ha lavorato molto e i risultati sono stati straordinari\u00bb.Le riprese in cui Arianna incontra Cobb sono state girate nella Galleria Flaxman all'University College di Londra (Regno Unito).\nColonna sonora.\nLa colonna sonora del film \u00e8 stata composta dal gi\u00e0 vincitore di premio Oscar Hans Zimmer.\nAlbum.\nL'album, intitolato \"\", \u00e8 stato distribuito sotto l'etichetta WaterTower Music (Warner Bros.). Pubblicato il 13 luglio 2010, l'album vede il musicista Hans Zimmer alla sua terza collaborazione con Christopher Nolan dopo i due capitoli di Batman. Zimmer dichiara di aver voluto comporre le musiche utilizzando suoni elettronici, incorporandovi successivamente una chitarra a 12 corde che ricordasse le opere di Ennio Morricone. Per realizzare le musiche si \u00e8 avvalso del chitarrista Johnny Marr, ex membro degli Smiths. L'idea di Zimmer era quella di realizzare dei suoni semplici e malinconici, che si potessero fondere con la parte orchestrale molto pi\u00f9 potente, composta da ottoni ed archi; in questo modo si sono potute realizzare le stesse atmosfere cupe che caratterizzano la trama del film. La canzone \"Non, je ne regrette rien\" \u00e8 stata recuperata da una registrazione che si \u00e8 scoperta successivamente essere il risultato di diverse copie dall'originale. Il suono antico e sporcato dai vari passaggi ha determinato la scelta del brano come collegamento tra la realt\u00e0 e il sogno, data la nota di romanticismo che ne scaturiva all'ascolto. Le musiche sono state composte e realizzate in contemporanea con le riprese del film.\nIl compositore dichiara inoltre di essersi ispirato agli scritti di Kurt G\u00f6del e a Johann Sebastian Bach e di aver trovato interessanti spunti nelle teorie di Douglas Hofstadter. Per questa colonna sonora il compositore tedesco ha vinto il Satellite Award per la miglior colonna sonora originale.\nTracce.\nIscrivendosi al sito ufficiale della colonna sonora, \u00e8 possibile scaricare due tracce ulteriori:\nDistribuzione.\nIl primo teaser trailer del film \u00e8 stato distribuito il 21 agosto 2009, durante la visione nelle sale di \"Bastardi senza gloria\" di Quentin Tarantino. Nello stesso periodo fu pubblicato anche il trailer in lingua italiana. L'uscita nelle sale cinematografiche statunitensi \u00e8 avvenuta il 16 luglio 2010, mentre la distribuzione italiana \u00e8 stata posticipata al 24 settembre dello stesso anno.\nEdizione italiana.\nIl Doppiaggio italiano \u00e8 stato curato dalla CDC - SEFIT GROUP, mentre la direzione e i dialoghi sono stati affidati a Marco Mete.\nAccoglienza.\nIncassi.\nIl film \u00e8 stato distribuito in circa 6700 sale cinematografiche, di cui 197 di tipo IMAX. Il giorno d'apertura ha avuto un incasso di 21,7 milioni di dollari. Nel primo fine settimana ha raggiunto 62,7 milioni di dollari classificandosi al primo posto davanti a \"Cattivissimo me\" (), \"L'apprendista stregone\" (), \"\" () e \"Toy Story 3 - La grande fuga\" ().\nIl film si \u00e8 rivelato un grande successo nelle sale, poich\u00e9 ha raggiunto un incasso di solo negli Stati Uniti e complessivi in tutto il mondo. L'Italia \u00e8 l'ultima nazione dopo altre sessanta, fra cui Cina, Colombia, Islanda e Pakistan, a vederne l'uscita il 24 settembre, distribuito in 600 copie. Accolto positivamente dalla critica americana, sale al primo posto anche ai botteghini italiani nel suo primo fine settimana di proiezione, con un ricavo di , seguito da \"L'ultimo dominatore dell'aria\".\nCritica.\nIl film ha ricevuto ottime recensioni da parte della critica. Secondo il sito web Internet Movie Database \u00e8 stato il miglior film del 2010.\nDa parte degli aggregatori di recensioni, \"Inception\" ha ottenuto un voto medio di 74 su 100 (basato su 42 recensioni) per Metacritic e dell'87% (basato su 246 recensioni) per Rotten Tomatoes."}
{"id": "2539988", "revid": "228587", "url": "https://it.wikipedia.org/wiki?curid=2539988", "title": "The Supremes A' Go-Go", "text": "The Supremes A' Go-Go \u00e8 un album del gruppo musicale femminile R&amp;B statunitense The Supremes, pubblicato nel 1966 dalla Motown Records."}
{"id": "2539991", "revid": "729019", "url": "https://it.wikipedia.org/wiki?curid=2539991", "title": "Benjamin Apthorp Gould", "text": "Biografia.\nGould \u00e8 nato a Boston, Massachusetts, ha frequentato l'Harvard College e si \u00e8 laureato nel 1844. Ha studiato matematica e astronomia a Gottinga in Germania, dove \u00e8 stato allievo di Carl Friedrich Gauss. Durante questo periodo ha pubblicato circa venti articoli sulle sue osservazioni dei moti delle comete e degli asteroidi.\nGould \u00e8 stato il primo americano a conseguire il Ph.D. in astronomia, successivamente ha visitato gli osservatori europei alla ricerca di consigli su come sviluppare l'astronomia professionale negli Stati Uniti. Il principale consiglio che ha ricevuto \u00e8 stato di creare una pubblicazione astronomica sull'esempio di \"Astronomische Nachrichten\", che a quel tempo era la rivista astronomica di riferimento.\nGould \u00e8 tornato in America nel 1848. Nel 1849 ha fondato l\"'Astronomical Journal\", che continuer\u00e0 a pubblicare fino al 1861, quando a causa della guerra di secessione americana, ha interrotto le pubblicazioni. Sono poi riprese nel 1885 e proseguono ancora ai giorni nostri.\nDal 1852 al 1867 \u00e8 stato a capo del dipartimento della longitudine della United States Coast Survey, \u00e8 stato uno dei primi a determinare le longitudine per via telegrafica, e ad utilizzare il primo cavo atlantico che collegava Europa e Stati Uniti per stabilire accurate relazioni sulla longitudine tra i due continenti.\nDal 1855 al 1859 \u00e8 stato il primo direttore del Dudley Observatory, a Albany (New York), nel 1859 ha pubblicato un discorso sul moto proprio delle stelle circumpolari da utilizzare come standard dalla United States Coast Survey. Nel 1864 ha allestito un osservatorio privato a Cambridge.\nNel 1868, per conto della Repubblica Argentina, ha organizzato la costruzione di un osservatorio astronomico a C\u00f3rdoba (Argentina). \u00c8 quindi diventato il primo direttore dell'osservatorio astronomico di C\u00f3rdoba nel 1871.\nLa necessit\u00e0 degli astronomi di avere buone previsioni sulle condizioni meteo hanno indotto Gould a collaborare con alcuni colleghi e creare il servizio meteo nazionale argentino, il primo del Sud America.\nGould \u00e8 rimasto in Argentina fino al 1885, quando ha fatto ritorno a Cambridge, dove \u00e8 morto nel 1896.\nAttivit\u00e0 scientifica.\nMentre si trovava in Argentina, Gould e quattro suoi collaboratori hanno mappato in modo esteso il cielo dell'emisfero australe usando metodi fotometrici all'avanguardia.\nNel 1879 ha pubblicato la sua opera pi\u00f9 importante, \"Uranometria Argentina\", per la quale ha ricevuto la Medaglia d'Oro della Royal Astronomical Society. Il 1\u00ba giugno del 1884 ha effettuato le ultime osservazioni precise della Grande Cometa del 1882.\nDopo \"Uranometria Argentina\", che conteneva la posizione di circa 50.000 stelle dell'emisfero sud, Gould ha pubblicato nel 1884 il \"Cat\u00e1logo de Zonas\", contenente 73.160 stelle e, nel 1885, il \"Catalogo general argentino\" che conteneva 32.448 stelle catalogate con maggior precisione.\nGould \u00e8 stato anche tra i pionieri dell'uso della fotografia in astronomia, nel 1866 ha utilizzato le fotografie che Lewis Morris Rutherfurd aveva scattato all'ammasso delle Pleiadi per effettuare precise misurazioni. A Cordoba ha ottenuto circa 1400 negativi degli ammassi stellari dell'emisfero sud, lo studio dei quali lo ha impegnato negli ultimi anni della sua vita.\nNel 1877 ha scoperto la cintura di Gould, un anello parziale di stelle esteso per circa 3000 anni luce."}
{"id": "2539992", "revid": "1543377", "url": "https://it.wikipedia.org/wiki?curid=2539992", "title": "Namche Bazar", "text": "Namche Bazar (in nepalese \u0928\u093e\u092e\u094d\u091a\u0947 \u092c\u091c\u093e\u0930, scritto anche Namche Bazaar) \u00e8 un villaggio del Nepal Nord-orientale, nella Provincia No. 1, posto ai piedi dell'Himalaya a 3.440 metri di altitudine. \nNel censimento del 2011 aveva 1.540 residenti. Il villaggio ospita la sede del Parco nazionale di Sagarmatha, che comprende molte celebri cime Himalayane. Vi \u00e8 inoltre un posto di polizia e una caserma dell'esercito nepalese. \nIl sabato mattina vi ha luogo un tradizionale mercato in cui gli abitanti dell'area vendono le loro mercanzie ai residenti di Namche Bazar e ai turisti. Il villaggio dispone di alcuni \"internet caf\u00e9\", facendone uno dei pochi luoghi di quest'area del Nepal in cui si pu\u00f2 avere accesso a internet. \nEconomia.\nTurismo.\nNamche Bazar \u00e8 noto come il principale punto di partenza verso molte vette dell'Himalaya. Molti visitatori rimangono uno o pi\u00f9 giorni nel villaggio per acclimatarsi all'altitudine prima di affrontare le escursioni o le spedizioni alpinistiche. A tale scopo \u00e8 molto sfruttato il vicino Aeroporto di Lukla.\nDalla sede del Parco nazionale di Sagarmatha, posta nei pressi del villaggio, si pu\u00f2 godere una magnifica vista di alcune celebri cime Himalayane, come l'Everest, il Lhotse, il Thamserku e l'Ama Dablam.\nIl clima \u00e8 di tipo continentale, con precipitazioni di circa 1110 mm annui. I mesi pi\u00f9 piovosi sono luglio e agosto, in corrispondenza dei monsoni, con circa 240 mm/mese. La temperatura media \u00e8 di 6,1 \u00b0C, con una massima di 16/18 \u00b0C in luglio e agosto. "}
{"id": "2539995", "revid": "73125", "url": "https://it.wikipedia.org/wiki?curid=2539995", "title": "Benjamin A. Gould", "text": ""}
{"id": "2539997", "revid": "73125", "url": "https://it.wikipedia.org/wiki?curid=2539997", "title": "Benjamin Gould", "text": ""}
{"id": "2539999", "revid": "203463", "url": "https://it.wikipedia.org/wiki?curid=2539999", "title": "Namche Bazaar", "text": ""}
{"id": "2540003", "revid": "73125", "url": "https://it.wikipedia.org/wiki?curid=2540003", "title": "Grande Cometa del 1882", "text": ""}
{"id": "2540004", "revid": "3115", "url": "https://it.wikipedia.org/wiki?curid=2540004", "title": "Catacomba di Santa Tecla", "text": "La catacomba di Santa Tecla \u00e8 una catacomba di Roma, vicina alla via Ostiense e non lontana dalla Basilica di San Paolo fuori le mura, lungo l'odierna via Silvio d'Amico che ricalca in parte la preesistente via delle Statue, nel quartiere Ostiense. \nToponimo.\nLe fonti antiche parlano di un cimitero posto nei pressi della basilica di San Paolo fuori le mura. In particolare la \"Notitia ecclesiarum urbis Romae\" (itinerario per pellegrini del VII secolo, chiamato anche \"itinerario di Salisburgo\" perch\u00e9 scoperto in un codice di Salisburgo, oggi conservato alla biblioteca nazionale di Vienna) ci informa che esso si trova \"in australi parte\" (cio\u00e8 a sud della basilica), \"supra montem positam\", e che il corpo della martire Tecla \"quiescit in spelunca\"; inoltre la \"Notitia\" parla di una basilica nel sopraterra, che non \u00e8 mai stata ritrovata.\nSu chi sia effettivamente questa Tecla, completamente sconosciuta ai documenti liturgici, gli studiosi ancora oggi non hanno raggiunto una certezza assoluta. Secondo alcuni studiosi, tra cui Paul Styger, potrebbe trattarsi di santa Tecla di Iconio, discepola dell'apostolo Paolo, martirizzata a Seleucia in Asia minore; ma \u00e8 poi difficile spiegare come il suo corpo sia finito sulla via Ostiense a Roma. Umberto Maria Fasola ed altri invece affermano che si tratta di una donna romana, martirizzata durante la persecuzione dell'imperatore Diocleziano agli inizi del IV secolo; ma di lei non si conosce nient'altro. Infatti vi \u00e8 un solo indizio monumentale che ci parla di questa martire, per di pi\u00f9 scoperto non nella nostra catacomba, ma nel vicino cimitero di Commodilla: \u00e8 un'iscrizione in cui si afferma che una fedele cristiana mor\u00ec nel \"dies natalis\" di Tecla, ossia lo stesso giorno di Tecla; ma non \u00e8 riportata la data del decesso.\nTopografia.\nDal punto di vista topografico, la catacomba di Santa Tecla ha uno sviluppo molto limitato e semplice. Essa si compone di una piccola basilica ipogea, realizzata nel IV secolo, dopo la deposizione della martire, attraverso lavori di ampliamento e monumentalizzazione di un piccolo cimitero ipogeo preesistente e risalente al III secolo; e di tre ampi ambulacri, disposti a triangolo isoscele, anch'essi risalenti al IV secolo e posteriori alla basilica, su cui si aprono 22 camere sepolcrali. Essa disponeva anche di alcuni lucernari, di cui ne \u00e8 rimasto solo uno, ricavati da antichi mausolei pagani del sopraterra.\nInfatti, gli studi condotti dal sacerdote archeologo Fasola nella seconda met\u00e0 del XX secolo hanno messo in luce l'esistenza di una vasta aerea cimiteriale subdiale, di cui oggi restano tracce nelle fondamenta dei palazzi costruiti sopra il cimitero. Lo stesso archeologo \u00e8 giunto alla conclusione che nel III secolo, dopo che era stata abbandonata una precedente area \"industriale\" (sono state scoperte una cava di pozzolana e resti di una tintoria), l'area fu trasformata per usi funerari sia pagani (nel sopraterra) che cristiani (nel sottoterra). Nel IV secolo, quando l'area pagana fu abbandonata, alcuni mausolei furono utilizzati dai cristiani per dare luce alle gallerie ipogee.\nStoria.\nL'area cimiteriale, sopra e sotto terra, nasce dunque nel III secolo e si sviluppa, per quanto riguarda la parte ipogea cristiana, fino alla fine del IV secolo. La catacomba di Santa Tecla appare negli itinerari per pellegrini dell'Alto medioevo. Poi sprofonda nell'oblio come la maggior parte delle altre catacombe romane.\nLa riscoperta del cimitero \u00e8 piuttosto tardiva. Fu Giovanni Marangoni il primo ad entrarvi nel 1703, e successivamente Marcantonio Boldetti nel 1720 ne pubblic\u00f2 la pianta: entrambi questi \u201cscopritori\u201d la chiamarono \"cimitero al ponticello di san Paolo\", in riferimento ad un vicino ponte che attraversava la marana di Grotta Perfetta. Nel XIX secolo Mariano Armellini la studi\u00f2 da vicino e fu il primo ad identificarla come la catacomba della martire Tecla, di cui parlavano le fonti antiche. Un nuovo impulso allo studio del nostro cimitero venne nel 1961 quando, durante i lavori di costruzione del moderno edificio nel sopratterra, grazie alla sensibilit\u00e0 dell'ingegnere Pietro Monaco, fu segnalata la presenza di importanti manufatti antichi: questa fu l'occasione per riportare alla luce l'intero complesso cimiteriale compresa l'area subdiale pagana.\nDescrizione.\nGli affreschi della catacomba di santa Tecla si trovano in pessimo stato di conservazione, a tal punto che l'Armellini nell'Ottocento li aveva definiti \"le pitture pi\u00f9 brutte della Roma sotterranea\". Malgrado questo, il 19 giugno 2009 \u00e8 stata fatta una scoperta eccezionale: ossia quella che si ritiene possa essere la pi\u00f9 antica immagine di san Paolo. L'annuncio della scoperta \u00e8 stato dato dall'Osservatore Romano, nella sua edizione del 28 giugno, in questi termini:\nIl 23 giugno 2010 \u00e8 stato dato l'annuncio che, oltre all'immagine di san Paolo, nello stesso cubicolo sono state riportate alla luce le raffigurazioni di altri tre apostoli: Pietro, Andrea e Giovanni. Anche queste sono ritenute le immagini pi\u00f9 antiche raffiguranti gli apostoli (fine IV secolo).\nLa catacomba di santa Tecla si caratterizza poi per una tipologia di inumazione inusuale nelle altre catacombe romane, anche se non completamente sconosciuta. Infatti 12 delle 22 camere sepolcrali hanno una sepoltura intensiva, che riempie nella sua totalit\u00e0 l'ambiente funerario. Una volta realizzati i loculi in tutte le pareti della camera (alta di solito 2 metri), i fossori, ossia gli scavatori di catacombe, hanno abbassato il livello del pavimento fino a raggiungere una profondit\u00e0 di tre metri rispetto al piano di calpestio della galleria, avendo in questo modo a disposizione maggior spazio per lo scavo di altri loculi nelle pareti laterali. Occupate tutte le pareti con i nuovi loculi, i fossori hanno cominciato a riempire la camera con sepolture dette \"a cappuccina\", ossia ricoprendo le tombe con mattoni messi a triangolo, come il tetto di una casa: partendo dal pavimento della camera, per strati sovrapposti l'uno all'altro, queste sepolture raggiungono il soffitto della stessa (per un'altezza complessiva di circa 5 metri). Infine, quando la camera era interamente occupata dai cadaveri, veniva murata. \u00c8 ancora irrisolta tra gli studiosi la questione del perch\u00e9 a Santa Tecla si sia sviluppata, in modo cos\u00ec intensivo, questo tipo di sepoltura.\nLa basilica di Santa Tecla, costruita, come detto, agli inizi del IV secolo, si impiant\u00f2 su una piccola galleria cimiteriale preesistente, opportunamente allargata e monumentalizzata. La scala di accesso alla catacomba porta direttamente a questo ambiente, che \u00e8 dunque il primo che si incontra visitando il cimitero. Nei secoli passati fu utilizzato come cantina per le botti di vino e di olio: questo uso ne ha deteriorato l'aspetto e la topografia originaria.\nIl cimitero pagano del sopraterra, messo in luce e studiato nella seconda met\u00e0 del XX secolo, ci ha restituito una serie di mausolei del III secolo, importanti iscrizioni musive e su lastra marmorea, oltre a una ricca serie di motivi decorativi di tipo vegetale e geometrico."}
{"id": "2540005", "revid": "767487", "url": "https://it.wikipedia.org/wiki?curid=2540005", "title": "Liu Huan", "text": "La sua canzone \"Asking Myself a Thousand Times for That\" (\u5343\u842c\u6b21\u7684\u554f), composta e cantata da lui, \u00e8 rimasta in prima posizione nelle stazioni radio della Cina continentale per 10 settimane.\nEgli \u00e8 anche insegnante; ha precedentemente insegnato alla \"Universit\u00e0 delle Relazioni Internazionali\", ed ora insegna \"storia musicale dell'Occidente\" alla \"University of International Business and Economics\" di Pechino.\nBiografia.\nNel 1985, Liu si \u00e8 laureato in lingua francese alla \"Universit\u00e0 delle Relazioni Internazionali\" di Pechino. Mentre era al college ha vinto il suo primo premio musicale, in una gara di composizione di canzoni in francese per studenti dell'Universit\u00e0 di Pechino. Dopo ci\u00f2, egli \u00e8 stato mandato nella regione autonoma Ningxia Hui; il tempo che pass\u00f2 l\u00ec determin\u00f2 le sue pi\u00f9 importanti influenze musicali.\nHa composto diverse canzoni che sono state utilizzate come tema per serie televisive popolari, che hanno contribuito a renderlo famoso. La prima di tali canzoni \u00e8 stata \"Sun in heart\" (\u5fc3\u4e2d\u7684\u592a\u9633), del 1987, per la serie \"Snowing City\" (\u96ea\u57ce).\nNel 1990 si \u00e8 esibito nella canzone ufficiale dei Giochi Asiatici del 1990 di Pechino, \"Asian Mighty Winds\" (\u4e9a\u6d32\u96c4\u98ce) insieme alla cantante cinese Wei Wei.\nSebbene sia stato popolare per diversi anni a partire dalla fine degli anni ottanta, il suo primo concerto personale intitolato \"Huange 2004\" (\u6b22\u6b4c2004) \u00e8 stato tenuto il 19 marzo 2004 al \"Capital Indoor Stadium\" di Pechino. Pi\u00f9 tardi, nel 2006, egli ha tenuto il suo secondo concerto personale a Shanghai.\nL'8 agosto 2008 si \u00e8 esibito nella cerimonia di apertura dei Giochi della XXIX Olimpiade di Pechino interpretando \"You and Me\" con la cantante britannica Sarah Brightman."}
{"id": "2540015", "revid": "92723", "url": "https://it.wikipedia.org/wiki?curid=2540015", "title": "Catacomba di Sant'Ermete", "text": "La catacomba di Sant'Ermete (detta anche di Bassilla) \u00e8 una catacomba di Roma, posta sull'antica via Salaria \"vetus\", oggi in via Bertoloni, nel moderno quartiere Pinciano.\nToponimo.\nLa catacomba \u00e8 conosciuta nei documenti antichi con due nomi. Il pi\u00f9 antico \u00e8 quello di \"Bassilla\", sulla cui identificazione vi \u00e8 ancora incertezza fra gli studiosi: pu\u00f2 trattarsi della proprietaria del terreno in cui fu scavato il cimitero ipogeo nella prima met\u00e0 del III secolo, oppure della martire ricordata dalla Depositio martyrum il 22 settembre e morta durante la persecuzione ordinata dall'imperatore Diocleziano nel 304. Non si esclude un caso di omonimia, per cui con Bassilla si intenderebbero due persone distinte, con lo stesso nome. \"Sant'Ermete\" invece \u00e8 il nome del martire pi\u00f9 conosciuto sepolto nella nostra catacomba.\nMartiri.\nLe pi\u00f9 importanti ed antiche fonti liturgiche ricordano la sepoltura, nel cimitero sulla \"Salaria vetus\", di quattro martiri: Ermete, Proto, Giacinto e Bassilla. I cataloghi e gli itinerari per pellegrini dell'Alto medioevo aggiungono i nomi di altri santi martiri: Crispo, Ercolano, Leopardo, Vittore e Massimiliano (chiamato anche Massimo). Di questi ultimi le notizie sulla vita e soprattutto sulla morte sono incerte e confuse: di fatto non si conosce quasi nulla di loro, e non vi sono riscontri monumentali importanti che confermino la loro presenza nel cimitero in questione o un culto a loro dedicato.\nRelativamente ai quattro principali martiri della catacomba, esistono invece riscontri monumentali che confermano le fonti letterarie antiche. Di Bassilla abbiamo alcune iscrizioni provenienti dalla nostra catacomba, ed oggi conservate al Museo Pio Cristiano in Vaticano, in cui alcuni defunti si raccomandano all'intercessione della santa; inoltre l'itinerario medievale per pellegrini, la \"Notitia ecclesiarum urbis Romae\", attesta l'esistenza di una basilica nel sopraterra dedicata alla santa, di cui per\u00f2 si sono perse le tracce. Degli altri tre martiri, Ermete, Proto e Giacinto, esistono sufficienti e comprovati riscontri che ne attestano la sepoltura nella catacomba di Bassilla: ossia una basilica semipogea e le loro tombe.\nStoria.\nIl cimitero sulla via \"Salaria vetus\" fu tra i primi ad essere scoperto, quando, nel 1576, i Gesuiti vi costruirono sopra un collegio per i loro studenti. Esso fu studiato da Antonio Bosio, che lo esplor\u00f2 nel dicembre 1608. Recenti indagini hanno messo in luce, nei pressi della basilica semipogea di Sant'Ermete, un oratorio medievale, che lascia supporre l'esistenza a Bassilla di un monastero, su cui per\u00f2 le fonti tacciono completamente.\nTopografia e descrizione.\nIl cimitero, che risale alla prima met\u00e0 del III secolo, \u00e8 disposto su tre livelli, e recenti studi hanno evidenziato l'esistenza, nel sopraterra, di un'antica necropoli subdiale (ossia \"sub-divus\", \u201csotto il cielo\u201d). Dal punto di vista storico-artistico meritano attenzione soprattutto tre luoghi del nostro cimitero: la basilica semipogea di sant'Ermete, l'oratorio medievale, e la cripta dei santi Proto e Giacinto.\nBasilica di sant'Ermete.\nIl primo che identific\u00f2 l'ambiente fu Antonio Bosio il quale vi trov\u00f2 un'iscrizione che confermava l'attribuzione della basilica a Ermete. Essa si impiant\u00f2 in strutture preesistenti molto antiche: alcuni studiosi, tra cui il sacerdote gesuita Giuseppe Marchi, parlano di un ninfeo di una villa romana, abbandonata agli inizi del III secolo, e trasformata per usi funerari. Qui venne sepolto il nostro martire, la cui cripta fu trasformata in basilica sotto il pontificato di papa Damaso I (366-384). Essa sub\u00ec diversi rifacimenti e restauri nei secoli successivi, anche in et\u00e0 moderna. Della basilica oggi restano l'abside con la cattedra ed un matroneo, mentre l'attuale copertura \u00e8 dovuta ai lavori fatti eseguire dai Gesuiti alla fine del XVII secolo. Dalla basilica si accede alle gallerie della catacomba.\nOratorio medievale.\nIn epoca medievale, nella parete di sinistra della basilica, fu aperto un oratorio monastico. Nel 1940 l'archeologo Sandro Carletti vi ha scoperto una nicchia affrescata, ove sono raffigurati un \"busto di Cristo con angeli\", con barba e capelli lunghi; e una \"Madonna in trono con bambino, gli arcangeli Gabriele e Raffaele ed i santi Ermete, Giovanni evangelista e Benedetto\". Questi affreschi sono stati datati tra l'XI ed il XII secolo.\nCripta dei santi Proto e Giacinto.\nIl luogo di sepoltura dei due martiri Proto e Giacinto fu interessato in epoca antica da frane, che costrinsero papa Damaso a rifare completamente la loro cripta per migliorarne le condizioni; in particolare fu rialzato il pavimento, cosa che port\u00f2 all'occultazione della tomba del martire Giacinto. Il loculo originario in cui fu sepolto Proto non \u00e8 ancora stato identificato, bench\u00e9 il gesuita Marchi, nell'Ottocento scopr\u00ec resti di un'iscrizione con le parole \"sepulcrum Proti\". Mentre, sensazionale, dal punto di vista archeologico, fu la scoperta, il 21 marzo 1845, del loculo originario del martire Giacinto, ancora perfettamente chiuso e conservato, con la presenza di ossa combuste, segno che Giacinto sub\u00ec il martirio con il fuoco, e filamenti d'oro; la lastra marmorea che chiude il loculo reca l'iscrizione: \"Dp III septebr Yacinthus martyr\". Oggi sul posto \u00e8 stata collocata una copia, mentre la lastra originaria e le reliquie sono state trasferite al collegio Urbaniano sul Gianicolo."}
{"id": "2540018", "revid": "1543377", "url": "https://it.wikipedia.org/wiki?curid=2540018", "title": "Il collare della colomba", "text": "Il Collare della colomba () \u00e8 un trattato sull'amore e gli amanti dell'arabo andaluso Ibn Hazm (994-1064) scritto intorno al 1022.\n\u00c8 un'importante opera della letteratura arabo-ispanica tradotta in varie lingue europee. \u00c8 una raccolta di brani sulle regole dell'amor cortese, esaltante il culto della donna, la sottomissione dell'essere amato e che lascia intendere una preferenza per l'unione delle anime, anche se spesso scivola nel sensuale.\nSu richiesta di un amico, l'autore compone l'epistola in cui descrive l'amore, le circostanze in cui nasce, le vicissitudini che lo accompagnano e il comportamento che esso suggerisce o impone agli amanti.\nDapprima l'argomento viene affrontato dal punto di vista filosofico e delle differenti cause che provocano l'amore. A ciascuna causa viene riservato un capitolo speciale: troviamo i casi di chi s'innamora in sogno, o in seguito a una descrizione, o per un semplice sguardo, o di chi invece s'innamora solo alla lunga, o ancora di chi rimane colpito da determinate qualit\u00e0 e non ne ammette altre.\nSi passa poi per i segni con cui si comunica l'amore. L'autore tratta poi delle gioie e delle pene dell'amore. Nel suo esposto egli rispetta per quanto possibile il processo naturale dello sviluppo del sentimento amoroso, opponendo le qualit\u00e0 contrarie le une alle altre. Seguono i motivi per cui l'amore pu\u00f2 terminare quali l'obl\u00eco, la morte degli amanti, il tradimento. \nL'opera si conclude con due capitoli morali: sulla turpitudine del peccato e sugli alti meriti della castit\u00e0, dove ci si rivelano brillantemente il teologo, il giurista eminente e il futuro polemista."}
{"id": "2540021", "revid": "486946", "url": "https://it.wikipedia.org/wiki?curid=2540021", "title": "Associazione Sportiva Figline", "text": ""}
{"id": "2540025", "revid": "404338", "url": "https://it.wikipedia.org/wiki?curid=2540025", "title": "Libres (album)", "text": ""}
{"id": "2540028", "revid": "1544245", "url": "https://it.wikipedia.org/wiki?curid=2540028", "title": "Catacomba di San Valentino", "text": "La catacomba di San Valentino \u00e8 una catacomba di Roma, posta al secondo miglio della via Flaminia, oggi in viale Maresciallo Pilsudski, nel moderno quartiere Pinciano.\nStoria.\nAntonio Bosio, il grande archeologo e appassionato di antichit\u00e0 vissuto fra XVI e XVII secolo, fu il primo a entrare nella catacomba di san Valentino, nel livello superiore, oggi non pi\u00f9 visibile. Il primo archeologo invece a scavare e a riportare alla luce i resti dell'antica catacomba fu Orazio Marucchi (1852-1931): nel 1878, alla ricerca del cimitero, egli entr\u00f2 per caso in una cantina, ai piedi della collina dei Parioli, e si accorse che in realt\u00e0 si trattava di un ambiente funerario ricoperto di pitture, bench\u00e9 molto rovinate a causa dell'adattamento dell'ambiente ad uso agricolo. Fu lo stesso Marucchi poi a scoprire i resti della basilica esterna dedicata al santo. Nuove campagne di scavi e di studi furono intraprese nel 1949 da Bruno Maria Apollonj Ghetti.\nQuesti scavi hanno permesso di appurare che il martire Valentino non fu sepolto nella catacomba, ma direttamente in una fossa terragna al suo esterno: \u00e8 su questa tomba subdiale che papa Giulio I (336-352) fece costruire una prima struttura basilicale, trasformata ed ampliata dai papi Onorio I (625-638) e Teodoro I (642-649), ulteriormente restaurata nei secoli successivi fino agli ultimi lavori fatti eseguire da papa Niccol\u00f2 II a met\u00e0 dell'XI secolo. A questo secolo risale anche la testimonianza di un monastero accanto alla basilica. La basilica esisteva ancora nel XIII secolo, e alcune vestigia erano visibili al tempo del Bosio (nel 1594).\n\u00c8 stato anche appurato che nel corso del VI secolo, tra la basilica e la catacomba, sorse una necropoli all'aperto, costituita da mausolei, tombe e sarcofagi.\nOggi della catacomba, originariamente disposta su tre livelli, non resta quasi pi\u00f9 niente, soprattutto a causa dell'alluvione e della frana che coinvolse la zona nel 1986 e che ha reso inaccessibili la maggior parte delle gallerie. Gli unici manufatti di un certo rilievo sono la basilica esterna e l'ambulacro scoperto dal Marucchi nel 1878 e posizionato all'ingresso della catacomba.\nIl martire.\nUn vivace dibattito si \u00e8 sviluppato tra gli studiosi e gli archeologi nel corso del XX secolo sulla figura di san Valentino: infatti alla data del 14 febbraio si ricordano due santi martiri con lo stesso nome, il prete Valentino di Roma ed il vescovo Valentino di Terni. Le posizioni degli studiosi si possono riassumere in tre.\nQuesta ultima interpretazione di Fiocchi Nicolai \u00e8 stata confermata e approfondita in un convegno tenutosi a Terni nei giorni 9-11 dicembre 2010, i cui Atti sono stati pubblicati in \"San Valentino e il suo culto tra medioevo ed et\u00e0 contemporanea: uno status quaestionis\", Spoleto, CISAM, 2012. In tale occasione lo studioso Edoardo D'Angelo avanz\u00f2 l'ipotesi, tratta dallo studio filologico della Passio, che il vescovo ternano sub\u00ec il martirio addirittura in et\u00e0 postcostantiniana ad opera del praefectus Urbis, Furiosus Placisus, rappresentante di quella casta senatoria ancora legata all'antica religione dei padri.\nDescrizione.\nL'antica basilica di san Valentino \u00e8 a tre navate. Sono state riportate alla luce due absidi, una pi\u00f9 antica e l'altra pi\u00f9 recente, dovute a due momenti diversi di edificazione della struttura. Vi sono poi elementi di una cripta sottostante, dovuta probabilmente a lavori fatti eseguire da papa Leone III (VIII-IX secolo), rivestita di marmi di cui alcuni frammenti ancora in loco.\nCome detto, della catacomba l'unico ambiente di un certo rilievo e attualmente visitabile, \u00e8 l'ambulacro scoperto dal Marucchi nel XIX secolo e trasformato in cantina. Questo ambiente fu visitato da Antonio Bosio e al suo tempo esso era ancora integro: perci\u00f2 in base ai disegni che fece realizzare ci \u00e8 possibile oggi leggere i resti di affreschi che vi si trovano. In base alla fattura e alla tipologia, essi sono databili tra VII secolo ed inizi dell'VIII. Si distinguono in particolare una serie di affreschi legati ad \"episodi della vita della madre di Ges\u00f9\" tratti dai vangeli apocrifi; e l'affresco di un \"crocifisso\", esempio rarissimo in una catacomba."}
{"id": "2540030", "revid": "104598409", "url": "https://it.wikipedia.org/wiki?curid=2540030", "title": "Comunit\u00e0 montana Alta Valle di Susa", "text": "La Comunit\u00e0 montana Alta Valle di Susa era un comprensorio montano del Piemonte.\nStoria.\nL'ente ha unito, fino al 2009, 14 comuni dell'alta val di Susa. La bassa val di Susa era invece raccolta dalla Comunit\u00e0 montana Bassa Valle di Susa e Val Cenischia.\nSuo scopo principale era quello di favorire lo sviluppo della parte di valle nella salvaguardia del patrimonio ambientale e culturale proprio.\nNegli anni aveva sviluppato soprattutto le seguenti attivit\u00e0:\nLa sede della Comunit\u00e0 montana si trovava ad Oulx.\nA partire dal 28 agosto 2009, l'ente \u00e8 stato amministrato in regime di commissariamento in virt\u00f9 del processo di unificazione con le Comunit\u00e0 montane della Bassa valle di Susa e della Val Sangone. I tre enti unificati hanno portato alla costituzione della Comunit\u00e0 montana Valle Susa e Val Sangone, la cui elezione dell'organo direttivo \u00e8 avvenuta il 7 novembre 2009 a Bussoleno."}
{"id": "2540031", "revid": "599013", "url": "https://it.wikipedia.org/wiki?curid=2540031", "title": "Statuto di Roma", "text": "Lo Statuto di Roma della Corte penale internazionale, spesso chiamato anche Statuto della Corte penale internazionale o, a volte, Statuto di Roma, \u00e8 il trattato internazionale istitutivo della Corte penale internazionale. Definisce i principi fondamentali, la giurisdizione, la composizione e le funzioni degli organi dell'organizzazione internazionale, nonch\u00e9 i rapporti con le Nazioni Unite, con le organizzazioni intergovernative, internazionali e non governative, l'istituzione e le funzioni dell'Assemblea degli Stati Parte.\nStoria.\nLo Statuto della Corte penale internazionale, firmato nel 1998, entrato in vigore nel 2002 e modificato nel 2010, \u00e8 il prodotto di una lunga serie di tentativi per la costituzione di un tribunale sovranazionale.\nGi\u00e0 alla fine del XIX secolo furono mossi dei passi verso l'istituzione di corti permanenti con giurisdizione sovranazionale. Con le Conferenze internazionali per la pace dell'Aia i rappresentanti delle grandi potenze mondiali tentarono di armonizzare il diritto bellico, e di porre delle limitazioni all'uso delle armi tecnologicamente avanzate.\nIl trattato di Versailles (1919) dichiar\u00f2 responsabile il Reich germanico e i suoi alleati per tutti i danni causati dal conflitto, e accus\u00f2 l'imperatore Guglielmo II di offesa alla morale internazionale e all'autorit\u00e0 dei trattati.\nTuttavia, fu solo in seguito ai crimini e alle atrocit\u00e0 perpetrati durante la seconda guerra mondiale che si pervenne all'istituzione, nel 1945 e 1946, dei Tribunali internazionali di Norimberga e di Tokyo: l'urgenza per la creazione di organismi sovranazionali, in grado di garantire e tutelare la pace mondiale, si fece sempre pi\u00f9 pressante. Anche per riaffermare i principi di civilt\u00e0 democratica, i presunti responsabili dei crimini perpetrati non vennero trucidati in piazza, o mandati in campi di tortura, ma condannati con regolare processo, possibilit\u00e0 di difesa, in base al principio della presunzione di innocenza.\nIn seguito ai processi di Norimberga vennero siglati alcuni importanti trattati e convenzioni che avrebbero portato alla stesura dello Statuto di Roma.\nCon la risoluzione n. 260 del 9 dicembre 1948 dell'Assemblea generale delle Nazioni Unite la Convenzione per la prevenzione e punizione del crimine di genocidio stabil\u00ec un primo passo verso un tribunale internazionale penale permanente con giurisdizione su crimini la cui definizione non era stata ancora regolata da trattati internazionali. Nella risoluzione veniva infatti auspicato uno sforzo da parte della Commissione legale internazionale dell'ONU a tal proposito. L'Assemblea Generale, in seguito alle considerazioni espresse dalla Commissione, istitu\u00ec un comitato per presentare una bozza di statuto e studiare le questioni giuridiche collegate. Nel 1951 fu presentata una prima bozza e nel 1953 una seconda. Si prefer\u00ec comunque rallentare i lavori per il tribunale permanente, ufficialmente perch\u00e9 non fu trovato un accordo unanime sulla definizione di crimine di aggressione, ma probabilmente ci\u00f2 avvenne anche per le tensioni geopolitiche causate dalla guerra fredda.\nNel dicembre 1989, Trinidad e Tobago chiese all'Assemblea generale di riaprire il dibattito sull'istituzione di un tribunale penale internazionale permanente e nel 1994 present\u00f2 una bozza di Statuto (draft Statute) all'Assemblea Generale, che costitu\u00ec un Comitato \"ad hoc\" per la Corte penale internazionale e, successivamente alle considerazioni espresse, un Comitato preparatorio (1996-1998).\nNel frattempo, le Nazioni Unite istituirono dei tribunali \"ad hoc\" per la ex Jugoslavia (ICTY) e per il Rwanda (ICTR) i cui statuti, e successive modifiche dovute anche a questioni sorte in fase dibattimentale e predibattimentale dei processi, presentano numerose similitudini con lo Statuto di Roma.\nLa conferenza di Roma.\nDurante la cinquantaduesima sessione l'Assemblea generale decise di convocare una conferenza diplomatica dei plenipotenziari per la creazione della Corte penale internazionale che si svolse a Roma dal 15 giugno al 17 luglio 1998 per definire la convenzione, sotto la presidenza del professore Giovanni Conso.\nLa conferenza ebbe luogo nel Palazzo FAO all'Aventino, ma il costo \u2013 di circa sei miliardi di lire \u2013 fu sostenuto dal governo italiano. Una cinquantina di Stati si era attestata su una sorda resistenza, ma nell'ultima settimana una mobilitazione di organizzazioni civili culmin\u00f2 in una fiaccolata (guidata dal presidente del consiglio Romano Prodi e dal sindaco di Roma Francesco Rutelli) che dal Campidoglio giunse al Circo Massimo per consegnare al rappresentante del segretario generale dell'ONU (Hans Corell) la petizione per una conclusione positiva della conferenza.\nQuesta avvenne all'Aventino con l'approvazione del testo da parte del comitato dell'Assemblea, nella notte del 17 luglio 1998, seguita dalla votazione dell'Assemblea in sede plenaria: risultarono i voti favorevoli di 120 stati, contro sette voti contrari e ventuno astensioni.\nLa conseguente sua apertura alla firma avvenne il 18 luglio 1998 nella sala della Protomoteca del Campidoglio di Roma.\nLo Statuto \u00e8 entrato in vigore dal 1 luglio 2002, dopo la sessantesima ratifica.\nContenuto e struttura.\nLo Statuto di Roma \u00e8 suddiviso in un preambolo, tredici capitoli e annessi.\nPreambolo.\nVengono definiti i principi ispiratori dello Statuto.\nCapitolo primo. Istituzione della Corte.\nDall'articolo 1 al 4 definisce i principi generali di esistenza della CPI, la sede, i rapporti con le Nazioni Unite e gli aspetti concernenti lo status giuridico della Corte.\nCapitolo secondo. Giurisdizione, procedibilit\u00e0 e normativa applicabile.\nComposto dagli articoli 5- 21 in cui sono definite le competenze della CPI e le condizioni di procedibilit\u00e0 in giudizio e i crimini che ricadono nella giurisdizione della Corte. Nella versione finale l'articolo 8 seleziona i seguenti \"elements of Crimes\", rispetto ai quali l'Assemblea degli Stati-parte ha un potere di ulteriore determinazione nell'ambito del diritto internazionale penale:\nIn questo capitolo sono anche definite a grandi linee le procedure per l'inizio e la sospensione di un'indagine, e la procedibilit\u00e0. Viene inoltre definito il principio ne bis in idem specificando che, seppur sussista il principio su un piano generale, esso non pu\u00f2 essere preso in considerazione nel caso in cui si verifichi una delle due condizioni di esistenza della giurisdizionalit\u00e0 sovranazionale della Corte. In altre parole, la Corte pu\u00f2 intervenire quando uno stato non ha le capacit\u00e0 o la volont\u00e0 di processare i presunti responsabili dei crimini che ricadono nella giurisdizione sovranazionale della CPI. Se la Corte ha prove sufficienti per ritenere che, nonostante la formale condanna di un tribunale nazionale, non vi sia stato un giusto processo e che quindi i responsabili effettivi non siano ancora stati processati, lo Statuto prevede che la Corte possa comunque intervenire. Questo per evitare che individui responsabili di gravi crimini, quali ad esempio capi di Stato o di governo o alte cariche militari e politiche, considerati responsabili individualmente dei gravi crimini previsti dallo Statuto possano sottrarsi alla giurisdizione della Corte. Pertanto, vista la natura dei crimini, una delle due condizioni (volont\u00e0 e capacit\u00e0), in base a quanto previsto dallo Statuto di Roma, \u00e8 pi\u00f9 forte del principio del ne bis in idem. La competenza della Corte non \u00e8 retroattiva.\nCapitolo terzo. Principi generali del diritto penale.\nDall'articolo 22 all'articolo 33, nel terzo capitolo vengono definiti i principi generali del diritto penale, traslati per comprendere la natura sovrazionale della Corte in base all'entit\u00e0 dei crimini su cui la CPI esercita giurisdizione, e ribadite le basi del diritto moderno, \"Nullum crimen, nulla poena sine praevia lege poenali\". \nVengono recepite anche le deroghe dovute alla estrema gravit\u00e0 di certi reati, come l'imprescrittibilit\u00e0 dei crimini di guerra e contro l'umanit\u00e0 che, precedentemente, era stabilita soltanto da uno strumento pattizio ratificato da appena 55 Paesi; pertanto, a decorrere dall'entrata in vigore dello Statuto di Roma, questi crimini non sono sottoposti a prescrizione per tutta la ben pi\u00f9 ampia platea degli Stati parte, oltre ad essere indizio assai significativo della maturazione di una consuetudine internazionale al riguardo.\nNel terzo capitolo viene inoltre definito uno dei pilastri dello Statuto di Roma: la responsabilit\u00e0 individuale. Vista e considerata la natura dei crimini, non necessariamente la o le persone presunte responsabili coincidono con le persone che hanno materialmente agito per commettere il crimine oggetto di dibattimento. In altre parole, viene definita per legge una sorta di responsabilit\u00e0 superiore di coloro i quali hanno architettato e agito per il sovvertimento dello stato di diritto in un determinato paese al fine di commettere, o pi\u00f9 spesso far commettere ad altri, i crimini su cui la CPI ha giurisdizione. Questo \u00e8 un principio di fondamentale importanza, in quanto stabilisce che un individuo potrebbe essere considerato criminalmente responsabile delle atrocit\u00e0 punite dallo Statuto, e quindi rischiare il carcere a vita, pur non avendo mai alzato un dito contro un'altra persona, o aver commesso crimini punibili dal diritto ordinario e quindi non di stretta competenza della Corte, se per\u00f2 viene dimostrata l'esistenza della linea gerarchica per la quale il sospettato avrebbe ordinato l'esecuzione dei crimini puniti dallo Statuto di Roma.\nCapitolo quarto. Composizione ed amministrazione della Corte.\nIn questo capitolo si definiscono gli aspetti formali dell'organizzazione internazionale. Si definiscono le funzioni degli organi della CPI, evidenziando l'indipendenza dei giudici e le distinzioni tra Presidenza, Sezioni e Camere, Ufficio del Procuratore, Ufficio di Cancelleria, nonch\u00e9 gli aspetti pi\u00f9 burocratici, quali ad esempio le sei lingue ufficiali (arabo, cinese, francese, inglese, spagnolo, russo) e le due di lavoro (francese e inglese) o i privilegi e le immunit\u00e0. Si accenna anche alle linee generali per la definizione delle regole procedurali e di ammissibilit\u00e0 delle prove e a molte delle questioni che verranno definite pi\u00f9 estesamente nei codici di procedura (Rules of Procedure and Evidences) e nei codici di regolamento interno.\nCapitolo quinto. Indagine ed esercizio dell'azione penale.\nIn questo capitolo, articoli 53-61, vengono definite a grandi linee le procedure per l'inizio di un'indagine giudiziaria, chiariti gli ambiti di azione del Procuratore capo e dell'Ufficio del Procuratore, il ruolo, le funzioni e i poteri della Camera Preliminare d'Indagine (Pre Trial Chambers), le procedure per l'arresto, la detenzione preventiva, la procedura iniziale e la convalida delle accuse. Vengono altres\u00ec esposte le questioni relative ai diritti delle persone, con riferimento ovviamente non soltanto agli imputati, durante le indagini. In poche parole viene evidenziato che l'Ufficio del Procuratore pu\u00f2 iniziare le indagini proprio motu, su segnalazione di uno stato parte, o dietro segnalazione del Consiglio di Sicurezza delle Nazioni Unite. La Camera Preliminare interviene nei differenti casi per deliberare sull'ammissibilit\u00e0 dell'indagine; per determinare se vi sono o meno elementi sufficienti per iniziare un'indagine della CPI su una determinata situazione (situation), principalmente in base a criteri di giurisdizionalit\u00e0, e, una volta deliberato sull'opportunit\u00e0 o meno di iniziare l'indagine, esaminare preliminarmente i primi risultati delle indagini e quella che potrebbe essere definita la prima bozza di tesi accusatoria. La relazione tra l'Ufficio del Procuratore e la Camera Preliminare \u00e8 molto ben delineata e anche molto importante, si snoda nella forma di un dialogo alla base del principio stesso del giusto processo.\nCapitolo sesto. Il processo.\nComposto dagli articoli 62-76, vengono definiti i punti basilari attinenti al processo, i diritti degli imputati ad un giusto processo e le regole di comportamento in aula. Nel capitolo sesto viene inoltre definito un principio di fondamentale importanza per il diritto penale internazionale: il riconoscimento delle vittime dei gravi crimini ricadenti nella giurisdizione della CPI quali parti integranti del processo per le quali vengono previste delle forme di risarcimento, elemento non previsto negli Statuti dei tribunali ad hoc per la ex Yugoslavia e per il Rwanda.\nCapitolo settimo. Pene.\nIn relazione ai crimini disciplinati dallo Statuto, la Corte pu\u00f2 condannare alla pena della reclusione e per un periodo di tempo determinato non superiore nel massimo a trenta anni, ovvero all'ergastolo, se tale pena \u00e8 giustificata dall'estrema gravit\u00e0 del crimine e dalla situazione personale del condannato (art. 77 dello Statuto).\nCapitolo ottavo. Appello e revisione.\nSono previste procedure d'appello (artt. 81 ss.) e di revisione della condanna o della pena (art. 84).\nCapitolo nono. Cooperazione internazionale e assistenza giudiziaria.\nNegli articoli 86-&gt;102 vengono definiti i criteri generali della cooperazione internazionale e dell'assistenza giudiziaria tra gli Stati e la CPI e le relazioni con organismi internazionali - quali l'Interpol - e con altri strumenti pattizi.\nCapitolo decimo. Esecuzione.\nLe pene detentive sono scontate in uno Stato designato dalla Corte, da una lista di Stati che hanno informato la Corte della loro disponibilit\u00e0 a ricevere persone condannate. La Corte pu\u00f2 decidere in qualsiasi momento di trasferire il condannato nella prigione di \nun altro Stato. La pena detentiva \u00e9 vincolante per tutti gli Stati Parte, che non possono in alcun caso modificarla. L'esecuzione di una pena di reclusione \u00e8 soggetta al controllo della Corte, ma le condizioni di detenzione sono disciplinate dalla legislazione dello Stato incaricato \ndell'esecuzione. Gli Stati parti fanno eseguire le sanzioni pecuniarie e le misure di confisca ordinate \ndalla Corte, fatti salvi i diritti dei terzi in buona fede e secondo la procedura prevista dalla loro legislazione interna.\nSe una persona condannata evade dal luogo di detenzione e fugge dallo Stato incaricato \ndell'esecuzione della pena, tale Stato pu\u00f2, dopo aver consultato la Corte, chiedere allo Stato \nin cui la persona si trova, la consegna di tale persone in applicazione di accordi bilaterali o \nmultilaterali in vigore, oppure chiedere alla Corte di sollecitare la consegna allo Stato nel quale scontava la pena o ad altro Stato da essa designato.\nCapitolo undicesimo. Assemblea degli Stati Parte.\nComposto dall'articolo 112, definisce le linee generali del funzionamento e delle funzioni dell'Assemblea degli Stati Parte.\nCapitolo dodicesimo. Finanze.\nNegli articoli 113-117 vengono delineate in modo molto generale le questioni relative alle finanze della CPI, definite in dettaglio nel Regolamento finanziario e nelle Regole di gestione finanziaria, fornite da contributi degli Stati Parte, definiti in base al medesimo criterio 'per quote' dell'ONU, risorse finanziarie dalle Nazioni Unite subordinatamente all'approvazione dell'Assemblea generale, in modo particolare per quanto concerne le spese effettuate per le 'referrals' del Consiglio di sicurezza. La Corte pu\u00f2 inoltre ricevere ed utilizzare a titolo di risorse supplementari i contributi volontari di Governi, Organizzazioni internazionali private, societ\u00e0 ed altri enti in base ai criteri stabiliti in materia dall'Assemblea degli Stati Parte. I conti debbono poi essere rivisti annualmente da un revisore esterno ed imparziale.\nCapitolo tredicesimo. Clausole finali.\nDagli articoli 119-128 e l'atto finale della Conferenza.\nIl capitolo contiene la previsione transitoria dell\u2019\"opting out\", che consente in sede di ratifica allo Stato membro di dichiarare che non accetter\u00e0 la giurisdizione della Corte sui crimini di guerra compiuti sul suo territorio o da suoi cittadini per un periodo di sette anni dalla ratifica. Il 26 novembre 2015 l'Assemblea degli Stati parte ha approvato un emendamento volto ad abrogare tale previsione ma, al momento, la proposta non ha ancora ricevuto alcuna ratifica."}
{"id": "2540033", "revid": "110806141", "url": "https://it.wikipedia.org/wiki?curid=2540033", "title": "Villa Lippomano", "text": "Villa Lippomano (nome completo: Villa Lippomano Querini Stampalia Dall'Armi Valeri Manera Maschio) \u00e8 una villa veneta di Monticella, ubicata sull'omonimo colle nel comune di San Vendemiano, in via Longhena, a pochi metri dal confine con Conegliano, dove sorge la vicina Villa Morpurgo.\nSituata in posizione panoramica, la villa guarda a nord sui colli della Calpena, dove sorge il suggestivo Palazzo delle Anime.\nStoria.\nVilla Lippomano fu voluta dall'omonima famiglia del patriziato veneziano come residenza di campagna; per la sua progettazione, nel XVII secolo, fu forse chiesta la mano di Baldassare Longhena, il grande architetto veneziano: tuttavia questa attribuzione \u00e8 risultata essere molto dubbia. \nNel XX secolo la villa passa anni di abbandono, che contribuiscono a un suo deperimento, causa anche i numerosi passaggi di propriet\u00e0. Negli anni duemila ha avuto inizio un restauro conservativo ad opera dell'architetto Angelo Buonocchio.\nDescrizione.\nLa villa.\nLa facciata dell'imponente villa barocca ha un ampio portico al piano terra, aperto da cinque archi a tutto sesto con mascherone in chiave di volta, ai quali corrispondono, al primo piano cinque grandi monofore.\nInternamente, al piano nobile, in posizione centrale c'\u00e8 il salone da ballo, attorno al quale trovano posto le altre sale principali, tutte con affreschi e stucchi di grande eleganza.\nGli annessi.\nDue barchesse, coerentemente alla tradizione delle ville venete, sorgono ai lati del blocco centrale, dal quale sono staccate.\nLa villa \u00e8 dotata di una cappella privata, edificio autonomo con facciata a capanna e timpano; essa, posta a destra del complesso, ricorda un importante edificio sacro dei colli di Conegliano, San Nicol\u00f2 in Monticella. Vi si trovano sepolti alcuni esponenti della famiglia Lippomano.\nL'area circostante Villa Lippomano \u00e8 costituita da una collina coltivata a vigneto: due viali alberati, uno di fronte alla villa, uno sul lato destro, conducono all'edificio. Ai piedi del colle ancora esistono le abitazioni dei mezzadri e gli annessi rustici, che dopo lungo abbandono hanno beneficiato di un restauro tra 2012 e 2013."}
{"id": "2540036", "revid": "125349125", "url": "https://it.wikipedia.org/wiki?curid=2540036", "title": "San Lorenzo Maggiore", "text": "San Lorenzo Maggiore \u00e8 un comune italiano di abitanti della provincia di Benevento in Campania.\nGeografia fisica.\nIl comune, che fa parte della Comunit\u00e0 montana del Titerno, si estende su una superficie di 16,17\u00a0km\u00b2. I principali corsi d'acqua che attraversano il territorio comunale sono il fiume Calore e il \"torrente delle Ianare\". Il territorio \u00e8 prevalentemente collinare. Confina con i comuni di San Lupo, Ponte, Paupisi, Vitulano e Guardia Sanframondi. Sul piano ambientale il territorio \u00e8 dominato dalle due emergenze montuose che lo racchiudono. Esse sono costituite, a sud, dagli scoscesi versanti del Taburno-Camposauro che si ergono, oltre il corso del Calore, elevandosi da un'area collinare il maestoso rilievo con la sua copertura boschiva qualifica in maniera rilevante le valenze paesistiche dell'area. A nord esso risulta delimitato dal Matese, uno dei pi\u00f9 estesi massicci montuosi dell'Appennino campano che si estende sulle provincie di Caserta, Benevento, Isernia e Campobasso.\nIl massiccio del Taburno-Camposauro si eleva fino ad oltre i 1.390\u00a0m s.l.m. e, sul versante nord, presenta una imponente copertura vegetale in prevalenza costituita da bosco ceduo cui si aggiungono alcuni tratti di fustaie; tra queste ultime prevalgono le faggete e le conifere. Diversamente si presenta il versante meridionale del massiccio del Matese che ricade nel comune di San Lorenzo Maggiore, che per le caratteristiche morfo-pedologiche dei terreni, ha una forma pi\u00f9 dolce e arrotondata dove l'antropizzazione dei terreni ha formato un paesaggio agricolo determinato da estensioni di vigneti e uliveti.\nStoria.\nIl territorio comunale di San Lorenzo Maggiore fu abitato sin dalla preistoria come testimoniano diversi ritrovamenti tra i quali la famosa \"mandorla di Chelles\" oggi conservata in un museo a Parigi. Questo reperto, trovato nel 1915 in localit\u00e0 \"Limata\", \u00e8 una scheggia di quarzite levigata dall'uomo primitivo probabilmente per squartare e scuoiare animali.\nDurante il dominio dei longobardi si ha notizia di un primo centro abitato chiamato \"Limata\" e che si trovava nei pressi del corso del fiume Calore nella localit\u00e0 ancora oggi chiamata con quel nome. Limata nel 663 d.C. fu teatro di un'importante battaglia che vide sfidarsi le truppe del longobardo Mittola, conte di Capua, con l'esercito dell'imperatore bizantino Costante II che rest\u00f2 sconfitto.\nIntorno all'anno 1000 Limata, grazie alla sua posizione strategica, divenne un florido centro commerciale e conobbe una rapida evoluzione demografica.\nCon la venuta dei normanni Limata divenne sede preferita dei conti Sanframondo. Guglielmo I Sanframondo, figlio di Raone, in un documento del 1151, tradotto nel 1531 durante un processo, scriveva \u00abIo Guglielmo Sancto Flaimundo, figlio del fu Raone, che ebbi per cognome de Sancto Framundo, di stirpe normanna, rendo noto di possedere molti castelli, tra i quali il castello detto di Limata, nella terra di Telese; dono a Roberto, priore del Monastero di S. Maria della Grotta, una terra presso il fiume Calore\u00bb.\nIl 26 dicembre del 1382 il castello di Limata ospit\u00f2 Luigi I d'Angi\u00f2, venuto per occupare il regno e per vendicare l'uccisione della regina Giovanna I di Napoli. I Sanframondo dovettero provvedere al vettovagliamento di migliaia di cavalieri e cavalli.\nNel XV secolo Limata pass\u00f2 ai conti Carafa che la tennero sino all'abolizione del feudalesimo, avvenuta nel 1806. I Carafa, che preferivano abitare a Napoli, abbandonarono il castello di Limata e ci\u00f2 procur\u00f2, assieme ai miasmi provenienti dal vicino corso del fiume Calore, l'abbandono della cittadina che nel 1570 vide la nomina del suo ultimo parroco.\nAlcuni profughi di Limata si ritirarono sulle colline presso l'attuale San Lorenzo Maggiore che nel 1532 era gi\u00e0 abitata da ottantuno famiglie che crebbero a duecentosei nel 1595.\nSan Lorenzo era amministrata, come gli altri comuni dell'Italia meridionale, da una Universitas la cui giunta era composta da quattro cittadini nominati ogni anno nel mese di maggio dai cittadini possidenti. I membri della giunta assieme ad altri sei deputati eletti pure annualmente costituivano il Consiglio. Le riunioni dovevano essere autorizzate dal Governatore o Viceconte che tutelava gli interessi dei feudatari e che risiedeva nel capoluogo della contea, a Cerreto Sannita.\nIl terremoto del 5 giugno 1688 provoc\u00f2 ingenti danni al paese che venne subito ricostruito tanto che nel 1724 si contavano 1700 abitanti.\nDopo gli anni dell'unificazione italiana il comune fu interessato da alcuni fenomeni di brigantaggio.\nMonumenti e luoghi d'interesse.\nSiti archeologici.\nNei pressi della chiesa di Santa Maria della Strada, in contrada Piana, si possono osservare i resti di un ponte romano. Il ponte, costituito da una sola arcata, \u00e8 stato restaurato nel medioevo.\nDell'antico centro di Limata restano solo pochi ruderi. Nel castello, nel XVIII secolo trasformato in una casa colonica, \u00e8 ancora riconoscibile una torre ed un bassorilievo incastonato nelle mura raffigurante una donna longobarda.\nIl Borgo di Limata.\nNei pressi di C.da Piana a sud del centro urbano, in localit\u00e0 \"Limata\" vi sono i resti dell'omonimo borgo le cui origini sono riconducibili al 700 d.C. circa. Limata fu un importante centro strategico per tutte le dominazioni che vi susseguirono, dai Longobardi ai Normanni, dagli Angioini agli Svevi. Per Limata transitava la Via latina, una delle tre arterie romane indicate da Strabone come \"nobilissimae viarum\". Il castello, fatto costruire da Zottone I, primo duca dei longobardi a Benevento, dominava la sottostante Valle Telesina e, militarmente parlando, aveva ai suoi tempi la funzione di controllare ed intercettare tutte le comunicazioni che provenivano dal bacino di Benevento, dal Molise, da Maddaloni, dall'avvallamento di Montesarchio e dall'Alifano. Nel 663 d.C. Limata fu teatro di una importante battaglia tra l'imperatore Costante II e i Longobardi capeggiati dal Conte di Capua Mittola.\nIntorno all'anno 1000, sempre grazie alla sua collocazione, divent\u00f2 un fiorente nucleo commerciale ed ebbe una rapida evoluzione demografica; con l'avvento dei Normanni divenne sede dei Sanframondo che il 26 dicembre 1382 ospitarono in Limata Luigi d'Angi\u00f2. Nel XV secolo pass\u00f2 in mano ai Carafa e nei secoli successivi inizi\u00f2 la sua fase discendente fino all'abbandono in favore del Nuovo Borgo di San Lorenzo denominato all'epoca \"Castrum Sancti Laurentii\".\nAltro.\nIl paese \u00e8 attraversato dall'itinerario di pellegrinaggio oggi noto come via Francigena del Sud o via Sacra Langobardorum, che da Roma raggiungeva Benevento, gi\u00e0 capitale dell'omonimo ducato; proseguiva poi lungo la Via Traiana romana fino a Troia e infine si dirigeva verso il Santuario di San Michele Arcangelo a Monte Sant'Angelo. Pi\u00f9 precisamente, il tratto nel territorio comunale di San Lorenzo Maggiore passa per la localit\u00e0 Piana, ed attraversa il ponte romano che sorge presso la chiesa di Santa Maria della Strada.\nEconomia.\nL'economia si basa prevalentemente su attivit\u00e0 di tipo agricolo, non mancano per\u00f2 attivit\u00e0 del terziario.\nSan Lorenzo Maggiore \u00e8 rinomata per la produzione di ottimi vini ed oli extravergine di oliva DOP e DOC.\nI vigneti pi\u00f9 coltivati, prevalentemente a spalliera, sono la falanghina e l'aglianico non mancano per\u00f2 altri tipi di vigneti autoctoni che i sapienti coltivatori laurentini cercano di recuperare. La totalit\u00e0 della superficie vitata e coperta da DOC e IGT (Falanghina del Sannio DOC DOP, Guardiolo DOC DOP, Solopaca DOC DOP, Beneventano IGT IGP).\nPer quanto riguarda gli uliveti sono presenti sul territorio vari tipi tra i pi\u00f9 presenti ci sono la \"racioppella\", \"l'ortice\" e \"l'ortolana\" o \"Bella di San Lorenzo\".\nLa sensibilit\u00e0 verso l'ambiente ha incrementato la produzione di energia attraverso fonti rinnovabili. Al 2013 risultano installati circa 25 impianti fotovoltaici di diversa taglia anche se prevalentemente di tipo domestico. La potenza totale installata risulta pari a circa 310\u00a0kW cio\u00e8 circa 0,15\u00a0kW di energia fotovoltaica pulita per ogni abitante. La media provinciale si attesta a circa 0,16\u00a0kW, quella campana a circa 0,1 mentre quella italiana a circa 0,3\u00a0kW.\nAmministrazione.\nNella primavera del 1994 il consiglio comunale di San Lorenzo Maggiore fu sciolto per infiltrazioni mafiose; la successiva fase di commissariamento si protrasse per dodici mesi.\nSport.\nIl paese \u00e8 dotato di un ottimo complesso sportivo costituito da un campo di calcio a 11 regolamentare per disputare gare di categoria superiore, da un campo di calcetto con manto sintetico e da un campo di basket. La struttura ospita attualmente due campionati di calcio di \"Promozione\" e 3\u00aa categoria, in cui militano rispettivamente Sporting Guardia e Polisportiva Laurentina.\nViene praticata anche la corsa campestre. Ogni anno, si tiene una \"storica\" gara di corsa campestre in onore della Madonna SS della Strada. La gara ha una lunghezza di circa 6\u20139\u00a0km in funzione del percorso scelto con partenza dal centro di San Lorenzo Maggiore ed arrivo al convento di Contrada Piana."}
{"id": "2540037", "revid": "2066040", "url": "https://it.wikipedia.org/wiki?curid=2540037", "title": "York City Football Club", "text": "Lo York City Football Club, meglio noto come York City, \u00e8 una societ\u00e0 calcistica inglese con sede nella citt\u00e0 di York. Oggi milita nella National League North, la sesta divisione inglese.\nDopo essere stato retrocesso dalla Football League al termine della stagione 2003/04, lo York City perse i play-off contro il Morecambe nel 2006/2007, e nel 2008/2009 perse la finale dell'FA Trophy.\nNella stagione 2016/2017 la squadra vinse il trofeo dell'FA Trophy ai danni del Macclesfield Town per 3-2.\nIl club ha anche svolto un ruolo importante nel contribuire al progresso delle carriere di alcuni \ngiocatori degli ultimi anni, in particolare Clayton Donaldson e Martyn Woolford.\nIl club attualmente gioca nel Bootham Crescent, \nche negli ultimi anni \n\u00e8 stato chiamato Kit Kat Crescent dopo che il club ha offerto i diritti di denominazione alla Nestl\u00e9.\nTuttavia il club sta ora procedendo con un piano per la costruzione di un nuovo \nstadio entro il 2015. \nYork City \u00e8 attualmente di propriet\u00e0 della JM Packaging Ltd (75%) e la Citt\u00e0 York \nSupporters Trust (25%)."}
{"id": "2540040", "revid": "404338", "url": "https://it.wikipedia.org/wiki?curid=2540040", "title": "Divisione dell'India del 1947", "text": ""}
{"id": "2540042", "revid": "355597", "url": "https://it.wikipedia.org/wiki?curid=2540042", "title": "York City F.C.", "text": ""}
{"id": "2540043", "revid": "267975", "url": "https://it.wikipedia.org/wiki?curid=2540043", "title": "Catacomba dei Santi Gordiano ed Epimaco", "text": "La catacomba dei Santi Gordiano e Epimaco \u00e8 una catacomba di Roma, sull'antica via Latina, oggi nei pressi di piazza Galeria, nel quartiere Appio-Latino.\nStoria.\nLa catacomba, intitolata ai due martiri ivi sepolti, al momento della sua scoperta fu chiamata \"catacomba dell'Acqua Mariana\", finch\u00e9 l'archeologo Enrico Josi, nel corso di una campagna di scavi organizzata durante l'ultima guerra mondiale (1940-1941), non la identific\u00f2 con la catacomba di Gordiano ed Epimaco. Una scoperta casuale fu fatta nel 1955: durante gli scavi per un edificio in superficie fu ritrovato, e in parte abbattuto, un cubicolo affrescato, che fu salvato dalla distruzione totale per l'intervento di padre Antonio Ferrua, all'epoca direttore della Pontificia Commissione di Archeologia Sacra.\nSolo alcune delle gallerie di questo cimitero ipogeo sono state scoperte e in parte scavate; gli archeologi ritengono che si tratti di una necropoli molto vasta, disposta su pi\u00f9 livelli, ancora utilizzata, come dimostrano alcune iscrizioni datate trovate sul luogo, durante l'impero di Flavio Claudio Giuliano (361-363).\nI martiri.\nLe fonti antiche ricordano la sepoltura nel cimitero ipogeo sulla via Latina nei pressi delle mura Aureliane di questi martiri: Gordiano, Epimaco, Quarto, Quinto. Questi santi sono tutti menzionati nel martirologio geronimiano alla data del 10 maggio. Secondo la tradizione cristiana, Gordiano sub\u00ec il martirio durante la persecuzione dell'imperatore Giuliano, mentre Epimaco mor\u00ec un secolo prima, durante la persecuzione dell'imperatore Decio (249-251). Dei martiri Quarto e Quinto non si ha nessuna notizia. La sepoltura di questi martiri nella catacomba \u00e8 poi confermata dall'itinerario per pellegrini del VII secolo, la Notitia ecclesiarum urbis Romae, la quale aggiunge la presenza di un altro santo, Trofimo. Altri itinerari, oltre ai cinque gi\u00e0 nominati, ricordano altri martiri sepolti: Sofia, Sulpicio e Serviliano. Le notizie su questi ultimi quattro martiri sono confuse e frammentarie. Gli itinerari altomedievali menzionano la presenza, nel sopraterra, di una basilica, dedicata ai santi Gordiano ed Epimaco, e di un mausoleo dedicato a Trofimo. Non esistono tracce archeologiche di questi monumenti.\nDescrizione.\nIl monumento pi\u00f9 interessante di questa catacomba \u00e8 quello scoperto nel 1955 e battezzato col nome di \"cubicolo D\". Esso \u00e8 a forma quadrata con tre arcosoli. Gli affreschi delle pareti sono databili alla seconda met\u00e0 del IV secolo. Quello pi\u00f9 importante raffigura Cristo seduto nelle vesti di \"maestro\", con due figure ai lati, identificabili con i martiri Gordiano ed Epimaco, che hanno tra le mani una corona, simbolo del martirio. Altri affreschi raffigurano Mos\u00e8 che riceve le tavole della legge, la risurrezione di Lazzaro, il peccato originale e l'episodio veterotestamentario della \"casta Susanna\" (rappresentata nuda in una vasca da bagno)."}
{"id": "2540045", "revid": "736476", "url": "https://it.wikipedia.org/wiki?curid=2540045", "title": "Paula Schramm", "text": "Biografia.\nIl suo primo ruolo \u00e8 stato all'et\u00e0 di sette anni. In aggiunta, \u00e8 apparsa in numerose serie TV e il cast principale comprende quattro anni di serie televisiva settimanale \"Schloss Einstein\" su KiKA.\nIl suo primo ruolo da grande film \u00e8 stato nel film d'esordio di \"French for Beginners - Lezioni d'amore\" nella parte di Valerie diretto da Christian Ditter pubblicato nel giugno 2006 (in Germania) e ad agosto 2009 in Italia su Italia1.\n\u00c8 fidanzata con l'attore austriaco Laurence Rupp. Nel marzo 2015 \u00e8 nato il primo figlio (secondo di Rupp) Karl.\nDoppiatrici italiane.\nNelle versioni in italiano dei suoi film, Paula Schramm \u00e8 stata doppiata da:"}
{"id": "2540050", "revid": "1543377", "url": "https://it.wikipedia.org/wiki?curid=2540050", "title": "Focusing", "text": "Il termine Focusing (ingl. \"mettere a fuoco\") indica in psicoterapia la capacit\u00e0 del paziente di prestare attenzione a sensazioni e desideri che non sono ancora stati espressi in parole. Il termine \u00e8 stato introdotto dallo psicoterapeuta Eugene T. Gendlin, allievo e collaboratore di Carl Rogers.\nOrigini.\nIl Focusing nasce negli anni '70 dall'osservazione e dall'esperienza clinica di Eugene Gendlin (Vienna, 25 dicembre 1926) psicoterapeuta e filosofo della scienza, professore dell'Universit\u00e0 di Chicago e collaboratore di Carl Rogers, fondatore della Psicologia umanistica. Gendlin, ascoltando le registrazioni di migliaia di ore di colloqui di psicoterapia, not\u00f2 che alcuni pazienti avevano una predisposizione naturale ad ascoltarsi (natural-focuser) a differenza degli altri, che permetteva loro di cambiare, di trovare nuove soluzioni. Not\u00f2 che questo avveniva perch\u00e9 non si limitavano al racconto della loro storia ma la esponevano arricchendola delle loro sensazioni fisiche vissute in quel momento (\"felt-sense\"), queste davano luogo ad un cambiamento corporeo (\"body-shift\") che portava ad un ulteriore felt-sense.\nAscoltando sistematicamente le registrazioni di questi colloqui, di qualunque orientamento psicoterapeutico esse fossero, Gendlin si accorse che poteva prevedere gi\u00e0 dai primi colloqui quali pazienti avrebbero avuto un beneficio dalla psicoterapia e si rese conto che questo modo di mettersi in ascolto di s\u00e9, era possibile insegnarlo. Quindi sistematizz\u00f2 e formalizz\u00f2 tale processo in sei passi, con lo scopo di renderlo utilizzabile anche al di fuori del set psicoterapeutico. Il Focusing \u00e8 infatti uno strumento utile in diversi contesti ed \u00e8 utilizzabile per sbloccare delle situazioni, per rilassarsi, per favorire la creativit\u00e0, per promuovere un cambiamento.\nI sei passi del focusing.\n1. Creare uno spazio: Per creare uno spazio occorre fare silenzio e restare con s\u00e9 stessi dedicando qualche minuto al rilassamento. Questo \u00e8 raggiungibile ascoltandosi: partendo dai piedi, le gambe, i glutei, la schiena, le spalle, il collo, la nuca, gli occhi, il naso fino a percepire l'aria che si respira; cos\u00ec facendo portiamo l'attenzione all'interno del corpo, nelle zone del petto e dello stomaco e sentiamo cosa succede. Con qualunque sensazione si incontra \u00e8 possibile fare due cose: spostarla fuori ponendola in un luogo ritenuto da noi adatto, ad esempio al nostro fianco; oppure domandarsi: \"\u2018come va la mia vita?\", \"cosa \u00e8 importante adesso per me ?\",e vedere cosa succede lasciando che la risposta provenga lentamente dalla percezione del corpo senza analizzarla; cos\u00ec facendo liberiamo, o meglio creiamo, uno spazio tra noi e quello che sentiamo.\n2. La sensazione sentita: Tra le tante sensazioni se ne sceglie una sulla quale fare focusing senza analizzarla, portando l'attenzione nel punto esatto di dove si sente nel corpo, in modo da avere la percezione indefinita dell'intero problema.\n3. Simbolizzare: Successivamente si lascia che dalla stessa sensazione emerga una parola, una frase, un gesto, un'immagine, un suono che la descriva perfettamente: come ad esempio si fa quando usciamo di casa con l'impressione di non aver fatto qualcosa, cercando di far combaciare quello che si sente con quello che non si \u00e8 fatto, esempio: non abbiamo chiuso il gas, oppure abbiamo lasciato le finestre aperte, etc., fino a che non si trova la risposta che si adatta perfettamente a quello che si prova.\n4. Risuonare: Ora si verifica la sensazione che si sente con la parola, la frase, il suono, l'immagine o il gesto, per vedere se risuonano e coincidono: questo produce solitamente un piccolo segnale fisico, un senso di sollievo o rilassamento, come ad esempio succede quando ci si ricorda di non avere chiuso le finestre prima di uscire di casa.\n5. Porre domande: Di seguito \u00e8 corretto chiedersi cosa qualifica il problema nel modo che lo si \u00e8 appena descritto: ad esempio, \"cosa c'\u00e8 nella sensazione che ho sentito?\", o \"che cosa rende il problema come lo sento?\", oppure \"qual \u00e8 la cosa pi\u00f9 paurosa, disagevole, sgradevole, se si \u00e8 sentito paura, disagio, sgradevolezza...?\". Si rimane con questa sensazione, riportando l'attenzione al corpo e integrandola ancora una volta, fino a che non avviene un ulteriore cambiamento (body-shift), come ad esempio un leggero sollievo o un rilassamento.\n6. Accogliere: A questo punto si pu\u00f2 accogliere il cambiamento, anche se \u00e8 un piccolo rilassamento o un leggero sollievo, e questo \u00e8 un punto di partenza di un ulteriore felt-sense.\nLa metodologia del focusing si avvale spesso dell'uso di stimolazioni verbali o visive chiedendo al partecipante di cercare di connettersi alla \"sensazione sentita\" che quello stimolo provoca a livello corporeo. Questo, secondo Gendlin, \u00e8 un metodo molto pi\u00f9 efficace per prendere contatto con i propri stati interiori rispetto ad un solo ragionamento verbale."}
{"id": "2540055", "revid": "76963", "url": "https://it.wikipedia.org/wiki?curid=2540055", "title": "Sarah Patterson", "text": "Biografia.\nHa debuttato interpretando Rosaleen, una controparte di Cappuccetto rosso, nel film di Neil Jordan e Angela Carter \"In compagnia dei lupi\" del 1984 (nella distribuzione italiana \u00e8 stata doppiata da Susanna Fassetta).\nNel 1987 ha recitato assieme a Diana Rigg in un film ispirato ad un'altra fiaba classica, nei panni della protagonista \"Biancaneve\" realizzato dalla Cannon Movie Tales. Nessuno dei due film ha ottenuto un successo commerciale pur dando notoriet\u00e0 alla Patterson.\nDopo di allora l'attrice ha interpretato solo ruoli minori nei film d'amore della Valiant Doll: film indipendenti scritti, diretti e interpretati dall'amica Lisa Gornick di produzione della compagnia."}
{"id": "2540057", "revid": "2019528", "url": "https://it.wikipedia.org/wiki?curid=2540057", "title": "Scho-Ka-Kola", "text": "La Scho-Ka-Kola \u00e8 una marca di cioccolato fondente contenente caffeina. Nata nel 1935, viene oggi prodotta in Germania, a Saalfeld (Turingia), dalla \"Scho-Ka-Kola GmbH\", azienda del gruppo Genuport. Il contenuto di caffeina \u00e8 dovuto all'aggiunta di caff\u00e8 torrefatto (0,2%) e noce di cola (2,5%), ed ai suoi ingredienti deve il nome: \"Schokolade\" (cioccolato), \"Kaffee\" (caff\u00e8) e \"Kola\" (cola).\nStoria.\nViene ideata e messa sul mercato nel 1935 dalla Hildebrand, Kakao- und Schokoladenfabrik GmbH di Berlino. L'anno dopo - in occasione delle Olimpiadi di Berlino - fu venduta come \"cioccolata degli sportivi\".\nEntr\u00f2 in breve nell'uso comune. Negli anni della seconda guerra mondiale veniva comunemente chiamata Fliegerschokolade (cioccolata degli aviatori) perch\u00e9 entrata nella razione della Luftwaffe (ma anche di alcuni equipaggi della Kriegsmarine che operavano negli U-Boot e di una parte dell'Heer, esercito tedesco). In questo contesto la Scho-Ka-Kola ha un ruolo da protagonista nel film \"Rosen f\u00fcr den Staatsanwalt\" del regista tedesco Wolfgang Staudte, girato nel 1959 ma ambientato negli ultimi giorni della seconda guerra mondiale.\nNel 1969 la Hildebrand, Kakao- und Schokoladenfabrik GmbH fu rilevata dall'imprenditore Hans Imhoff che tre anni pi\u00f9 tardi acquis\u00ec anche un'altra industria cioccolatiera, la Stollwerck, che si trovava sull'orlo del fallimento. Negli anni '90 la produzione fu spostata in Turingia, a Saalfeld.\nNel 2002 il gruppo Stollwerck fu acquisito dalla svizzera Barry Callebaut. Nel 2005 questi cedettero il marchio, la ricetta e la distribuzione alla tedesca Genuport, che ha demandato la produzione alla Scho-Ka-Kola GmbH, controllata al 100%."}
{"id": "2540058", "revid": "1031941", "url": "https://it.wikipedia.org/wiki?curid=2540058", "title": "Catacomba di Sant'Ippolito", "text": "La catacomba di Sant'Ippolito \u00e8 una catacomba di Roma, posta lungo la via Tiburtina, la cui entrata oggi \u00e8 in via dei Canneti, nel moderno quartiere Nomentano.\nMartiri.\nIl nome del cimitero deriva dal santo pi\u00f9 conosciuto che vi \u00e8 sepolto, Ippolito, personalita' della chiesa romana degli inizi del III secolo, ricordato dalle fonti antiche come presbitero, vescovo, militare, scrittore antieretico, antipapa, martire. Egli fu esiliato nel 235 in Sardegna con papa Ponziano; entrambi morirono nel duro lavoro delle miniere. La Depositio martyrum ricorda, il 13 agosto, la loro deposizione nei cimiteri di Roma: Ippolito nella catacomba sulla via Tiburtina, e Ponziano nella catacomba di San Callisto sulla via Appia. La figura di Ippolito \u00e8 ricordata nel carme che papa Damaso I fece incidere da Furio Dionisio Filocalo, di cui diversi frammenti sono stati scoperti nella pavimentazione della basilica di San Giovanni in Laterano. Importanti notizie sul martire e sul suo cimitero ci vengono forniti dallo scrittore e poeta cristiano Prudenzio, che visit\u00f2 il cimitero agli inizi del V secolo e ne parla nell'XI carme del suo \"Peristephanon\": egli descrive la cripta ipogea dove era sepolto il martire, l'affresco che lo ritraeva, gli ornamenti che arricchivano il suo sepolcro, e parla di una basilica a tre navate nel sopraterra, di cui oggi non restano pi\u00f9 tracce sicure.\nIl Martirologio geronimiano, del V secolo, parla di altri santi sepolti nella nostra catacomba, i martiri Concordia (22 febbraio) e Genesio (24 agosto). Infine la \"Notitia ecclesiarum urbis Romae\" (itinerario per pellegrini del VII secolo) include altri due martiri, Trifonia e Cirilla. Di questi martiri non sono ancora state trovate tracce monumentali nel cimitero sulla via Tiburtina.\nStoria.\nIl primo ad esplorare la catacomba di sant'Ippolito fu Antonio Bosio verso la fine del XVI secolo, ma pens\u00f2 di essere penetrato nella vicina catacomba di San Lorenzo. Fu Marcantonio Boldetti, agli inizi del Settecento, a riconoscere nel cimitero sulla via Tiburtina la catacomba di sant'Ippolito, in base anche ad antichi documenti notarili del XII-XIII secolo, che chiamavano il monticello in cui era scavato il cimitero \"mons sancti Ypoliti\". Le prime indagini scientifiche sono effettuate da Giovanni Battista de Rossi nell'Ottocento, coadiuvato da Fabio Gori: essi scoprirono nel sopraterra un mausoleo triabsidato (oggi andato distrutto), e nel sottoterra la basilica ipogea costruita da papa Vigilio (VI secolo) sulla tomba di Ippolito; inoltre, attraverso lo studio di un codice antico conservato a San Pietroburgo e messogli a disposizione dallo stesso zar russo, il De Rossi riusc\u00ec a ricostruire per intero il carme damasiano. Collabor\u00f2 col De Rossi il barnabita Luigi Bruzza, il quale, durante una visita alla cripta cadde in un fosso. \nIl cimitero, studiato ancora agli inizi del Novecento, sub\u00ec notevoli danni durante l'ultima guerra, poich\u00e9 utilizzato come rifugio antiaereo. Nel dopoguerra la catacomba \u00e8 stata studiata dall'americano Gabriel Bertoni\u00e8re e dal sacerdote Umberto Maria Fasola. Infine recenti indagini effettuate agli inizi degli anni novanta del secolo scorso hanno evidenziato, nella regione analizzata, una scarsit\u00e0 di reperti epigrafici, dovuta a sostanziosi spoliamenti databili all'inizio dell'Ottocento.\nDescrizione.\nLa catacomba di sant'Ippolito si sviluppa su cinque livelli, di cui l'unico accessibile \u00e8 quello mediano. La parte pi\u00f9 antica \u00e8 quella che si \u00e8 sviluppata attorno alla basilica ipogea, fatta costruire da papa Vigilio attorno alla tomba del martire Ippolito. Gi\u00e0 in precedenza esisteva una cripta, monumentalizzata da papa Damaso nella seconda met\u00e0 del IV secolo. La costruzione della basilica e di un vasto \"iter\" per i pellegrini ha modificato irrimediabilmente la topografia del nucleo antico del cimitero.\nLa scoperta pi\u00f9 discussa effettuata nella nostra catacomba \u00e8 quella della \"statua di sant'Ippolito\", ritrovata dall'artista Pirro Ligorio nel 1553, oggi conservata nell'atrio d'ingresso della Biblioteca Apostolica Vaticana. Essa ritrae un personaggio maschile, barbuto, seduto su un trono, abbigliato come un filosofo: sui fianchi dello sgabello sono scolpiti i titoli in greco delle opere scritte dal nostro martire Ippolito. Da qui l'identificazione del personaggio con quello del martire sepolto nel cimitero sulla via Tiburtina. In realt\u00e0 l'epigrafista Margherita Guarducci ha dimostrato che questa statua non \u00e8 nient'altro che una rielaborazione di uno o pi\u00f9 tronconi di statue antiche del II secolo, riutilizzate nel III secolo (epoca in cui venne scolpito l'elenco delle opere di Ippolito): sarebbe opera dello stesso Ligorio l'aver completato i tronconi con le parti mancanti, ossia la parte superiore del busto, le braccia e le testa."}
{"id": "2540059", "revid": "59785", "url": "https://it.wikipedia.org/wiki?curid=2540059", "title": "Yufka", "text": "In lingua turca, la yufka \u00e8 la pasta fillo ma anche un tipo di pane tradizionale della cucina turca (yufka ekme\u011fi, generalmente chiamato soltanto yufka). Le sue origini risalgono all'epoca dell'Impero Ottomano; in seguito \u00e8 diventato una specie di pane nazionale.\nL'impasto viene steso tradizionalmente sull'\"Hamur tahtas\u0131\" (un basso tavolino di legno) usando l'\"oklava\" (un bastoncino anch'esso di legno) e cotto su una grossa lastra di metallo finch\u00e9 non diventa piuttosto croccante. \nLa caratteristica principale di questo tipo di pane \u00e8 la lunga durata di conservazione. Questo rende possibile prepararne grandi quantit\u00e0 per volta. Nella cultura turca \u00e8 tradizione prepararlo aiutandosi, in modo reciproco, con i propri vicini. Conservato in pacchi, prima di mangiarlo viene lasciato un po' all'aperto per farlo ammorbidire. \nLa \"yufka\" pu\u00f2 essere consumata cos\u00ec com'\u00e8, o anche accompagnandolo ad altri ingredienti, quali formaggio, carne, o verdura. Entra, inoltre, in sostituzione del pane arabo, nella composizione del \"d\u00fcr\u00fcm kebab\", una particolare forma del tradizionale cibo da strada turco."}
{"id": "2540064", "revid": "123696023", "url": "https://it.wikipedia.org/wiki?curid=2540064", "title": "Lisi Natoli", "text": "Biografia.\nDopo le prime esperienze giovanili in Sicilia, nella sua citt\u00e0 natale, si trasfer\u00ec a Roma dove fond\u00f2 \"Spazio Zero\", nel quartiere Testaccio. Il teatro di Natoli divenne un punto di riferimento per i nuovi linguaggi drammaturgici degli anni settanta e ottanta del XX secolo. Natoli ospit\u00f2 e collabor\u00f2 con alcune delle figure pi\u00f9 significative del teatro off, fra gli altri: Sandro Lombardi, Federico Tiezzi, Giorgio Barberio Corsetti, Peter Brook e Peter Stein. Lisi Natoli fu soprattutto regista e drammaturgo; fra le sue opere pi\u00f9 conosciute nei circuiti teatrali, \"Canto d'Amore e di morte dell'alfiere\" e \"A. Sergej Eisenin\"."}
{"id": "2540068", "revid": "123830664", "url": "https://it.wikipedia.org/wiki?curid=2540068", "title": "Universit\u00e0 telematica Giustino Fortunato", "text": "L'universit\u00e0 degli Studi Giustino Fortunato (Unifortunato) \u00e8 un'universit\u00e0 telematica non statale con sede a Benevento, che ha avuto il riconoscimento giuridico con decreto ministeriale del 13 aprile 2006.\nL'ateneo dispone di sedi d'esame anche a Milano, Roma, Catania e Palermo ed \u00e8 intitolato a Giustino Fortunato, uno dei pi\u00f9 noti meridionalisti dei primi decenni del Novecento.\nStoria.\nL'Universit\u00e0 \u00e8 promossa e sostenuta dall'associazione EFIRO, con sede a Benevento, a sua volta riconducibile all'imprenditore beneventano Angelo Colarusso.\nStruttura.\nLe lezioni sono erogate attraverso la piattaforma e-learning alla quale dal 2009 \u00e8 stata affiancata la classica modalit\u00e0 con lezioni frontali, in modo da venire incontro alle esigenze degli studenti residenti nelle vicinanze dell'ateneo."}
{"id": "2540069", "revid": "287204", "url": "https://it.wikipedia.org/wiki?curid=2540069", "title": "Lucie Safarova", "text": ""}
{"id": "2540070", "revid": "1573940", "url": "https://it.wikipedia.org/wiki?curid=2540070", "title": "Certosa di Vedana", "text": "La certosa di Vedana sorge in localit\u00e0 Masiere, nel comune di Sospirolo, sul luogo dov'era situato l'antico ospizio di San Marco di Vedana risalente all'Alto Medioevo.\nStoria.\nAgli inizi del Basso Medioevo sembra certa l'esistenza di un ospizio (collegato ad altri ricoveri per pellegrini, facenti parte della via degli Ospizi) nella localit\u00e0 di Vedana, di cui era proprietaria il Capitolo dei Canonici di Belluno. Lo attesta una bolla papale dell'ottobre 1155, con cui Adriano IV mette sotto la sua protezione i canonici di Belluno e li dichiara in perpetuo proprietari dell'ospizio di Agre e della chiesa. Nel corso del XIII secolo le difficolt\u00e0 economiche e le rendite sempre pi\u00f9 scarse suggeriscono che le strutture assistenziali vengano gestite in un altro modo.\nNel 1455 il Capitolo della Cattedrale di Belluno scrisse al Superiore Generale dei Certosini e l'Ordine accett\u00f2 la proposta di insediarsi a Vedana e nel 1457 venne infatti stipulata la vendita dell'Ospizio di Vedana di propriet\u00e0 del Capitolo ai padri certosini della Regola di San Brunone, con l'obbligo di continuare a praticare l'assistenza ai pellegrini. L'antico ospizio rispecchiava probabilmente la concezione d'impianto dell'antica casa rurale bellunese e risaliva al 1145-1150, ed era stato costruito come ospedale per i pellegrini. Fu nominato rettore della nuova certosa il monaco certosino Antonio Arlotti.\nNel 1458 si recarono sul luogo i commissari inviati dal capitolo generale: padre Filippo da Milano priore della certosa di Padova e padre Guglielmo rettore della certosa di Venezia, al fine di prendere possesso delle donazioni ed impartire le direttive fondamentali all'edificazione. L'ospizio, con le relative propriet\u00e0. Nel 1460 furono concessi anche gli ospizi minori di Candaten e Agre, con i rispettivi fondi; tutti questi beni furono incorporati ufficialmente nel 1467 dall'Ordine Certosino.\nLa vicina San Gottardo, con la sua chiesa, molto probabilmente doveva fungere da dimora provvisoria dei monaci durante il periodo di costruzione. Il primo edificio ad essere realizzato nel luogo della nuova certosa fu la chiesa, terminata nel 1471. Una confraternita laica, assistita da un sacerdote reggeva l'ospizio sotto la dipendenza dei canonici, che inviavano di tanto in tanto visite di controllo.\nNei decenni successivi l'opera di costruzione continu\u00f2: in una delle colonne del chiostro vi \u00e8 apposta la data del 1521, ma precedentemente erano gi\u00e0 stati costruiti alcuni edifici cenobitici come il refettorio, il capitolo, le cappelle di San Giuseppe e Santa Maddalena. Un documento del capitolo generale del 1542 indica al priore la necessit\u00e0 di aumentare il numero delle celle per i monaci del coro da sei a otto, ma le difficolt\u00e0 finanziarie non consentivano una rapida conclusione dei lavori e solo la generosit\u00e0 dei benefattori permise gradualmente di terminare l'opera.\nIl vescovo di Caorle Benedetto De Benedetti, delegato da quello di Belluno Alvise Lollino, nel 1619 consacr\u00f2 la chiesa, fino allora solo benedetta.\nNel febbraio del 1695 scoppi\u00f2 un incendio che arrec\u00f2 ingenti danni ai fabbricati e distrusse anche documenti importanti come protocolli notarili, donazioni, titoli, relazioni di doni; da quel momento, dopo un difficile ripristino dei locali, non vi furono pi\u00f9 significativi interventi di costruzione, ma vennero eseguiti lavori di decorazione pittorica della chiesa e degli ambienti.\nIl 7 settembre 1768 il Senato Veneto decise di applicare al clero regolare provvedimenti di soppressione; il decreto si sviluppa in undici capitoli o paragrafi, attraverso una scrittura serrata, e viene approvato con centocinque voti favorevoli, diciotto contrari, cinquantaquattro non \"sinceri\". L'8 settembre 1769 i monaci dovettero abbandonare la certosa di San Marco di Vedana e trasferirsi nella vicina certosa del Montello.\nNel 1771 il patrizio veneziano Nicol\u00f2 Erizzo acquist\u00f2 la certosa e i suoi beni per 101.000 ducati, la diede in affitto alla famiglia Segato convertendola in fattoria e nel 1773 il Senato acceler\u00f2 le operazioni di vendita dei conventi.\nNell'ex cella del procuratore il 13 giugno 1792 da Benedetto Segato e da Giustina Lante di Belluno venne alla luce Girolamo Segato detto il pietrificatore.\nNel 1825 Matilde Erizzo eredit\u00f2 i beni della certosa e li port\u00f2 in dote ai marchesi Araldi di Cremona; nel 1864 Andrea Segato ne divenne proprietario, poi la figlia Corinna nel 1882 e suo marito rivendette il monastero al padre generale dell'Ordine Marcello Grezier. Nello stesso anno i padri di Pavia ripresero possesso del monastero esclusi i terreni e i beni un tempo di propriet\u00e0 della certosa. Il complesso fu poi oggetto di grande restauro.\nL'Ordine dei Monaci Certosini vi rimase fino al 1977, successivamente il complesso rimase disabitato fino al 1998 quando fu ospitata la comunit\u00e0 di monache di clausura provenienti dalla Certosa di Riva di Pinerolo fino al 2014. Nel 2018 si \u00e8 insediata nella certosa una comunit\u00e0 di monache di clausura Adoratrici perpetue del Santissimo Sacramento, dedite alla preghiera ininterrotta di fronte al Santissimo solennemente esposto. Il complesso monastico non \u00e8 visitabile.\nStruttura architettonica.\nL'architettura certosina si distingue molto dalle altre, in particolare per le coincidenze fra simbologia e architettura che sono sempre precise e riconoscibili in relazione alla spiritualit\u00e0 e alla regola monastica dell'Ordine certosino. In tutte le abbazie ritroviamo la medesima distribuzione compositiva e la stessa spazialit\u00e0, \u00e8 straordinario come questi impianti monastici mantengano il medesimo insieme di aggregazione degli spazi. Il monastero della Grande Chartreuse, a nord di Grenoble nelle Alpi francesi, \u00e8 il modello di riferimento dell'ordine. Ciascuna abbazia \u00e8 dunque parte di un'unica idea che si fonda sulla vita monacale dedita alla contemplazione e alla preghiera, ci si apparta dal mondo vivendo in un eremo.\nI rapporti tra i diversi edifici, tra le diverse misure e tra gli spazi aperti e chiusi sono determinati da questa cultura spirituale dell'abitare. La progettualit\u00e0 e l'equilibrio degli spazi si fondano sul quadrato, che diventa la chiave di tutte le strutture dell'edificio. I quattro lati del chiostro possono essere assimilati alle quattro virt\u00f9 dell'anima che sono: il disprezzo di s\u00e9 stessi, il disprezzo del mondo, l'amore di Dio e l'amore per il prossimo. Il lato ovest, guarda a occidente, verso il tramonto (ala dei Monaci), \u00e8 il luogo del disprezzo per s\u00e9 stessi; il lato nord (ala dei servizi) guarda verso settentrione, verso la notte, \u00e8 il luogo del disprezzo per il mondo; il lato est, (ala dei conversi) guarda a Oriente, verso l'aurora, \u00e8 il luogo dell'amore per il prossimo; il lato sud, guarda a meridione, verso mezzogiorno, \u00e8 il luogo dell'amore per Dio e il luogo dove \u00e8 situata la chiesa. Assumono particolare importanza anche i numeri tre, quattro e dodici. Tre sono le tavole del refettorio come tre sono tutte le portate; quattro sono i lati del chiostro come quattro sono le piazze di Gerusalemme.\nNel XIII secolo, la certosa si presenta con un impianto ben definito e organico ed \u00e8 costituita dall'unione dei tre chiostri: il grande chiostro (espressione dell'aspetto eremitico della vita certosina), il piccolo chiostro (che collega tutti gli ambienti di vita comune dei padri), la corte delle obbedienze (con funzione di collegamento per i locali di attivit\u00e0 dei conversi). Nel caso della certosa di Vedana la chiesa dal punto di vista architettonico assume una posizione di rilievo al centro dell'intero complesso ed \u00e8 la prima ad essere costruita nel 1471. Sul fianco sinistro della chiesa venne costruito immediatamente dopo il chiostro piccolo dei monaci, mentre il grande chiostro venne collocato sul retro con una angolazione diversa per meglio sfruttare l'area pianeggiante. Il chiostro dell'accoglienza venne costruito davanti alla chiesa, i lavori iniziarono probabilmente nello stesso periodo del grande chiostro (1521) ma terminarono molto lentamente a causa dei redditi scarsi ed incerti a disposizione dei diversi priori che governarono la certosa in quegli anni.\nAltro ambiente importante \u00e8 la cella, luogo nel quale il monaco pu\u00f2 vivere la sua esperienza di fede, di solitudine e pace. Nella cella il monaco trascorreva l'intera sua vita, uscendo solo per le celebrazioni liturgiche notturne e diurne e nei giorni di festa per la refezione comune. La solitudine delle celle \u00e8 rafforzata e protetta del silenzio del grande chiostro. Nella certosa di Vedana le celle previste in origine dovevano essere sei, poi divennero otto a met\u00e0 del Cinquecento, e vennero costruite sui lati nord ed est del chiostro perch\u00e9 meglio esposte al soleggiamento. Nel Seicento l'aspetto della certosa era ormai definitivo, da quel momento infatti vengono eseguiti soprattutto lavoro di decorazione.\nIl progetto della \"fabricatura\" della certosa gi\u00e0 agli esordi contiene tutti gli elementi necessari per la sua edificazione, compresa l'indicazione dei luoghi di prelievo dei materiali e della corografia del territorio. Inoltre, sono disegnati in proiezioni ortogonali i principali edifici che costituiranno la certosa, in particolare la chiesa e le celle, con la definizione addirittura dei fori, delle finestre e della pendenza dei tetti. Questi disegni rappresentano esattamente ci\u00f2 che \u00e8 necessario e sufficiente per avviare il cantiere.\nCertose venete.\nLa certosa esercit\u00f2 nei secoli un'ampia attrazione per ambienti ecclesiastici e laici, come espressione di vigorosa osservanza e di devozione grazie alla tradizione spirituale e disciplinare delle sue origini.\nEsistevano quattro certose venete, tre sulla terraferma e una lagunare:"}
{"id": "2540073", "revid": "729019", "url": "https://it.wikipedia.org/wiki?curid=2540073", "title": "Union Company", "text": "La Union Company, Union Steam Ship Company (USS Co), o Union Line \u00e8 un'azienda nata a Dunedin, Nuova Zelanda nel 1875.\nNel 1907 viene venduta alla P&amp;O Line."}
{"id": "2540074", "revid": "146644", "url": "https://it.wikipedia.org/wiki?curid=2540074", "title": "Union Steam Ship Company", "text": ""}
{"id": "2540077", "revid": "342057", "url": "https://it.wikipedia.org/wiki?curid=2540077", "title": "Pane turco", "text": ""}
{"id": "2540082", "revid": "125758745", "url": "https://it.wikipedia.org/wiki?curid=2540082", "title": "Amelia Edwards", "text": "Biografia.\nFiglia di un ufficiale britannico divenuto in seguito banchiere, Amelia Edwards venne educata in casa dalla madre, di origine irlandese, mostrando fin da bambina una promettente capacit\u00e0 letteraria.\nScrisse il suo primo poema all'et\u00e0 di 7 anni e il suo primo racconto a 12. In seguito pubblic\u00f2 articoli, poesie e racconti su di un gran numero di giornali tra i quali \"Chamber's Journal\", \"Household Words\" e \"All the Year Round\", oltre ad articoli sui quotidiani londinesi \"Saturday Review\" e \"Morning Post\".\nNel 1855 pubblic\u00f2 il primo romanzo \"My Brother's Wife\", a cui ne seguirono molti altri, ben accolti dal pubblico.\nMa fu nel 1864 che il romanzo \"Barbara's History\", un racconto incentrato sul tema della bigamia, che consolid\u00f2 definitivamente la sua fama di scrittrice.\nIn seguito intraprese un viaggio sulle Alpi che la port\u00f2 a visitare le valli dolomitiche, raccontato nel libro \"Untrodden peaks and unfrequented valleys\" (Cime inviolate e valli sconosciute) del 1872.\nNell'inverno del 1873, accompagnata da alcuni amici, part\u00ec per l'Egitto, restando affascinata dalla cultura sia antica che moderna del Paese. Partendo dal Cairo con un battello, viaggi\u00f2 lungo il Nilo verso sud, visitando File e raggiungendo Abu Simbel, dove il gruppo sost\u00f2 per sei settimane. Durante questa sosta, il pittore inglese Andrew McCallum, che faceva parte della comitiva, scopr\u00ec un santuario precedentemente sconosciuto al quale diede il proprio nome.\nTornata in patria, Amelia Edwards scrisse un resoconto del viaggio egiziano, pubblicato nel 1876 con il titolo \"A Thousand Miles up the Nile\", tradotto poi in italiano come \"Mille miglia sul Nilo\". Il libro, illustrato con suoi disegni, ebbe un immediato successo di vendite.\nNel 1880 usc\u00ec il suo ultimo romanzo \"Lord Brackenbury\", che si rivel\u00f2 un nuovo successo e raggiunse le 15 edizioni.\nResasi conto dei rischi crescenti che i monumenti antichi correvano per colpa dello sviluppo turistico moderno, divenne presto una fautrice della conservazione dei beni egiziani e nel 1882 fu tra i fondatori dell\"'Egypt Exploration Fund\" (diventato poi \"Egypt Exploration Society\") insieme a Reginald Stuart Poole, curatore del \"Dipartimento di monete e medaglie\" del British Museum. Per sostenere il lavoro di tale fondo, la Edwards abbandon\u00f2 pressoch\u00e9 tutte le sue altre attivit\u00e0 letterarie per concentrarsi sull'egittologia, contribuendo in tale campo alla nona edizione dell'Enciclopedia Britannica, al suo supplemento americano ed allo \"Standard Dictionary\".\nTra il 1889 e il 1890 inoltre intraprese un viaggio negli Stati Uniti, con un ciclo di letture i cui contenuti vennero in seguito raccolti in un libro intitolato \"Pharaohs, Fellahs, and Explorers\".\nRimase vittima della pandemia di influenza russa nel 1895."}
{"id": "2540084", "revid": "1444396", "url": "https://it.wikipedia.org/wiki?curid=2540084", "title": "Isola Dovarese", "text": "Isola Dovarese (\"\u00cczula\" in dialetto cremonese) \u00e8 un comune italiano di 1.168 abitanti della provincia di Cremona, in Lombardia.\nGeografia fisica.\nTerritorio.\nIsola si trova su un piccolo terrazzamento a forma di goccia, proteso nella golena del fiume Oglio.\nStoria.\nLe acque dell'Oglio rendevano questo insediamento di particolare importanza. Gi\u00e0 dal neolitico le popolazioni sfruttarono la posizione, riparata dalle frequenti esondazioni e dominante il guado. Dell'importanza strategica del luogo ci sono testimonianze della residenza di vari gruppi abitativi, culminata dalla presenza celtica nel terrazzamento a fronte quello di Isola.\nAlla fine del IV secolo d.C. viene costruita una grande villa tardo imperiale, leggermente discosta dall'attuale centro abitato, su una posizione ancora pi\u00f9 elevata. Oggi di quella imponente costruzione esistono le fondamenta e tracce dei materiali da costruzione.\nIn et\u00e0 altomedievale si afferma come punto d'approdo per le imbarcazioni che collegano il Po e il mar Adriatico provenienti da Occidente, si consolida la sua importanza come guado del fiume collegando cos\u00ec due sponde che poi saranno il confine naturale fra stati. Infatti la strada che qui attraversa il fiume \u00e8 quella che giunge da Cremona e si dirige verso Asola ed il Lago di Garda.\nAlla fine del Trecento Isola \u00e8 composta da una rocca ed un borgo che sorge vicino ad una chiesa.\nNel 1322 Anna Dovara, discendente di Buoso da Duera, sposa Filippino Gonzaga, figlio di Ludovico I Gonzaga meglio conosciuto come Luigi, primo capitano del popolo di Mantova.\nNel 1405 la rocca viene distrutta durante una battaglia dalle truppe di Cabrino Fondulo. Forse in memoria di tale fatto i Dovara di Isola contrattano con i Gonzaga l'entrata del borgo nel dominio mantovano. Nel 1414 viene sancito definitivamente il patto con la signoria.\nIsola si trova ad essere cos\u00ec una enclave territoriale circondata a sud e a ovest dalla signoria milanese e a nord dalla Repubblica di Venezia.\nNel 1476 i Dovara erigono il convento di San Bernardino, dove \"pu\u00f2 essere ospitata la famiglia Gonzaga\".\nFra il 1587 e il 1590 viene edificata la nuova piazza per volere di Giulio Cesare Gonzaga.\nIsola diventa parte del principato di Bozzolo e vi rimarr\u00e0 sino alla fine del Settecento. Con l'arrivo prima di Maria Teresa d'Austria e poi di Napoleone subir\u00e0 gli sconvolgimenti della storia sino al 1860, quando a seguito dell'unificazione del Regno d'Italia, diventer\u00e0 comune della provincia di Cremona.\nCultura.\nMusica.\nLa banda musicale intitolata a Poldino Vecchi ha eseguito audizioni in tutta la provincia cremonese e mantovana.\nCucina.\nI prodotti gastronomici locali sono: i biscotti \"isolini\", prodotti dai fornai del paese, ed i tortelli di zucca. Nella zona si coltivano le vigne del vino \"riboso\".\nEventi.\nFiera di San Giuseppe.\nUltima domenica di aprile. Recentemente rispolverata si caratterizza per la presenza di moto d'epoca, bici d'epoca, manufatti artigianali e specialit\u00e0 culinarie.\nSi svolge nei pressi dell'omonimo Oratorio dedicato a San Giuseppe.\nDi interesse alcuni giochi storici come il \"maj\", l'albero della cuccagna.\nIl Palio delle Contrade.\nIl secondo fine settimana di settembre, ha luogo nel paese il \"Palio delle Contrade\", rievocazione dei costumi propri della societ\u00e0 bassomedievale di fine Quattrocento, periodo che lascia tracce profonde nella sua storia, in particolare il connubio tra i Dovara e la potente famiglia mantovana dei Gonzaga, i quali durante le visite al borgo, attiravano schiere di figure d'ogni classe sociale.\n\u00c8 stata la volont\u00e0 dei cittadini di celebrare le tradizioni locali a far nascere, nel 1967, il Palio, al quale partecipano gli abitanti delle quattro contrade in cui \u00e8 divisa Isola Dovarese, rappresentando ciascuna i simboli e i vessilli che le contraddistinguono: Le gerre, Porta Tenca, S.Giuseppe, S.Bernardino.\nIl Palio \u00e8 organizzato dalla Pro Loco di Isola Dovarese.\nL'altro Risorgimento.\nNella magnifica cornice dell'Oratorio di San Giuseppe \u00e8 stata allestita una mostra, dal giugno all'ottobre 2011, dedicata al generale Francesco Pistoia e al suo ruolo nel risorgimento italiano.\nEconomia.\nAgricoltura.\nL'economia del paese si basa sull'agricoltura intensiva delle campagne circostanti e sullo sfruttamento dei prodotti della terra, sono presenti diverse aziende agricole di gestione familiare.\nIndustria.\nIn passato fiorivano le manifatture tessili e la produzione di macchinari agricoli, ora le grandi fabbriche sono scomparse. Sono per\u00f2 rimaste numerose piccole imprese che reggono l'economia del borgo. Diverse imprese edili, un mobilificio storico e diverse piccole imprese idrauliche sia industriali che domestiche.\nRistorazione.\nIsola Dovarese vanta di un ricco panorama gastronomico che porta vanto e rende famoso questo paese in Italia e nel mondo. Una trattoria che cucina i piatti della tradizione isolana, un albergo ubicato in un palazzo storico e un pub-pizzeria si trovano affacciati su piazza Matteotti.\nInfrastrutture e trasporti.\nFerrovie e tranvie.\nTra il 1927 e il 1955 Isola Dovarese era servita dalla stazione principale della tranvia Cremona-Asola, gestita in ultimo dalla societ\u00e0 Tramvie Provinciali Cremonesi."}
{"id": "2540085", "revid": "1149807", "url": "https://it.wikipedia.org/wiki?curid=2540085", "title": "Nagakute", "text": " \u00e8 una citt\u00e0 del Giappone che fa parte della prefettura di Aichi. Ha acquisito lo \"status\" di citt\u00e0 il 4 gennaio 2012. In precedenza era una cittadina che faceva parte del distretto di Aichi.\nNel 2005 la citt\u00e0 ospit\u00f2 l'Esposizione Universale (25 marzo - 25 settembre)."}
{"id": "2540086", "revid": "287204", "url": "https://it.wikipedia.org/wiki?curid=2540086", "title": "Lyttelton", "text": "Lyttelton (in m\u0101ori \"Te Whaka Raupo\") \u00e8 una citt\u00e0 portuale della regione di Canterbury nell'isola del Sud in Nuova Zelanda, intitolata a George Lyttelton, aristocratico e politico britannico.\nCon Christchurch, Lyttelton, grazie alla sua vicinanza all'isola di Ross, \u00e8 stata un importante snodo logistico delle spedizioni del Commonwealth in Antartide."}
{"id": "2540088", "revid": "26216298", "url": "https://it.wikipedia.org/wiki?curid=2540088", "title": "Teatro off", "text": ""}
{"id": "2540091", "revid": "599013", "url": "https://it.wikipedia.org/wiki?curid=2540091", "title": "Ergin Ataman", "text": "Prima di diventare allenatore, Ataman ha giocato nelle file dell'Eczac\u0131ba\u015f\u0131 e del Ye\u015filyurt.\nCarriera.\nPrimi anni.\nAtaman ha iniziato la sua carriera di allenatore con la squadra giovanile dell'Eczac\u0131ba\u015f\u0131, prima di passare alla squadra giovanile dell'Efes Pilsen. Nel 1996 Ataman viene assunto come capo allenatore dalla T\u00fcrk Telekom, squadra di BSL, per poi spostarsi al P\u0131nar Kar\u015f\u0131yaka e successivamente all'Efes Pilsen. Ataman \u00e8 stato inoltre vice allenatore della nazionale turca guidata da Erc\u00fcment Sunter ad EuroBasket 1997, raggiungendo l'ottavo posto. Durante la stagione 1998-99, Ataman ha svolto il compito di osservatore per la Stanford University.\nDopo il suo ritorno in Europa, Ataman firm\u00f2 con la Montepaschi Siena, diventando cos\u00ec il primo allenatore turco ad allenare in Italia. A Siena rimane per due stagioni, facendo fare il salto di qualit\u00e0 alla squadra ed alla societ\u00e0, portandole entrambe ad alti livelli. Nella stagione 2001-02 ha condotto la Mens Sana alle sue prime finali, quella di Coppa Italia persa dopo un supplementare contro la Virtus Pallacanestro Bologna, e quella pi\u00f9 prestigiosa di Coppa Saporta, vinta in quel di Lione contro il Valencia. Nel campionato italiano ha guidato la squadra fino al quinto posto assoluto in campionato.\nNella stagione successiva, guida la Mens Sana alle prime Final Four di Eurolega della propria storia, classificandosi terza. Nel campionato italiano ha portato la squadra a giocarsi le semifinali scudetto, un traguardo mai raggiunto fino ad allora dalla societ\u00e0 biancoverde.\nDopo l'esperienza senese il coach torna in Turchia per allenare l'\u00dclkerspor per il triennio 2003-2006. Durante questo periodo, Ataman alza al cielo sette trofei, tre coppe di Turchia, tre coppe del Presidente ed una coppa del campionato turco.\nDopo aver lasciato la Turchia per motivi personali, Ataman ritorna in Italia per allenare la Climamio Bologna dopo l'esonero di Fabrizio Frates, ma questa esperienza non si rivela felice come quella senese; infatti il coach viene a sua volta esonerato per fare spazio a Massimiliano Oldoini.\nAtaman torna quindi in Turchia, allenando per una stagione il Be\u015fikta\u015f.\nBe\u015fikta\u015f Cola Turka.\nLa stagione di Ataman al Be\u015fikta\u015f and\u00f2 ogni oltre aspettativa, portando la squadra di Istanbul alle Final Eight di ULEB Cup di Torino, grazie anche ad una striscia di 10 vittorie consecutive durante la regular season. Nella prima partita tra squadra turche in ULEB Cup, il Be\u015fikta\u015f perse la partita contro il Galatasaray Cafe Crown, venendo cos\u00ec subito eliminata dalla competizione. In campionato, il Be\u015fikta\u015f fin\u00ec la regular season al comando, venendo per\u00f2 eliminata ai quarti di finale dal Banvitspor. La sconfitta port\u00f2 la dirigenza del club a non rinnovare il contratto.\nEfes Pilsen.\nSolo una settimana dopo la scadenza del contratto, Ataman firma un biennale con l'Efes Pilsen. Nella sua prima stagione alla guida dell'Efes, Ataman vince il campionato turco, la coppa di Turchia e la coppa del Presidente. La stagione successiva non fu vincente come quella precedente, portando la societ\u00e0 a liberare il coach al termine della stagione 2009-2010.\nRitorno al Be\u015fikta\u015f.\nA gennaio 2011, Ataman ritorna ad allenare il Be\u015fikta\u015f, chiudendo per\u00f2 la stagione 2010-2011 senza vincere alcuna competizione. Nella stagione successiva, il Be\u015fikta\u015f vince la sua prima Coppa di Turchia, battendo il Banvit in finale; ad aprile, Ataman vinse la EuroChallenge, battendo in finale l'\u00c9lan Chalon. La stagione si concluse con la vittoria del campionato, battendo nella serie finale l'Anadolu Efes.\nGalatasaray Odeabank.\nIl 22 giugno 2012, Ataman firma un contratto pluriennale con il Galatasaray Odeabank, riuscendo subito a riportare il club alla vittoria del campionato turco battendo in finale il Banvitspor, titolo che mancava alla societ\u00e0 dalla stagione 1989-90.\nIl 22 marzo 2013, Ataman diventa anche il capo allenatore della nazionale turca, prendendo il posto di Bogdan Tanjevi\u0107.\nAll'inizio della stagione 2014-2015, il Galatasaray ebbe problemi finanziari, i quali portarono anche ad una crisi di risultati. Molti giocatori boicottarono gli allenamenti, alimentando cos\u00ec la frustrazione ed i conflitti all'interno della squadra stessa. Il 19 ottobre 2014, Ataman \u00e8 coinvolto in uno scontro con Nolan Smith, il quale dopo una sostituzione, lanci\u00f2 l'asciugamano contro l'allenatore stesso. La settimana successiva, il giocatore lascia la squadra turca.\nIl 21 novembre 2014, durante la conferenza stampa dopo la partita giocata contro la Crvena zvezda, Ataman defin\u00ec terroristi tutti i tifosi della Stella Rossa dopo gli scontri avvenuti alla fine del match Galatasaray-Stella Rossa, scontri che hanno portato all'uccisione di un tifoso serbo. A causa delle sue dichiarazioni, il primo ministro serbo Aleksandar Vu\u010di\u0107 annunci\u00f2 che Ataman era \"persona non pi\u00f9 gradita in Serbia\".\nIl 6 giugno 2015, Ataman firma un'estensione biennale con il club per un valore complessivo di un milione di euro.\nIl 27 aprile 2016, il Galatasaray sconfisse lo Strasbourg IG nella finale di EuroCup, giocata alla Abdi \u0130pek\u00e7i Arena, vincendo cos\u00ec per la terza volte un titolo europeo.\nIl 31 agosto 2016, Ataman decide di lasciare la guida della nazionale turca per dedicarsi completamente al Galatasaray.\nAnadolu Efes.\nIl 18 dicembre 2017, Ataman firma un contratto di un anno e mezzo con l'Anadolu Efes, chiudendo la prima stagione in semifinale di campionato.\nNella stagione successiva, Ataman torna a vincere il campionato turco. Inoltre riesce a portare la sua squadra alle Final Four di Eurolega, venendo per\u00f2 sconfitto in finale dal CSKA Mosca.\nAtaman riesce finalmente a vincere l'Eurolega nella stagione 2020-2021, battendo in finale il Barcellona per 81-86."}
{"id": "2540093", "revid": "76963", "url": "https://it.wikipedia.org/wiki?curid=2540093", "title": "Fran\u00e7ois Goeske", "text": "Biografia.\nA nove anni entra nel coro di bambini della Bayerische Staatsoper di Monaco di Baviera. \u00c8 solista in \"La Boh\u00e8me\" e \"La dama di picche\". Come attore esordisce sul palcoscenico nel musical \"Teddy \u2013 ein musikalischer Traum.\"\nIl suo primo ruolo cinematografico \u00e8 nel lungometraggio \"Das fliegende Klassenzimmer\" (2003). Poi d\u00e0 la voce al personaggio di Mogli in \"Das Dschungelbuch 2\". In \"Dreharbeiten zu Bergkristall\" (2005, regia di Joseph Vilsmaier) interpreta il ruolo di Conrad. Per la sua interpretazione ha ricevuto il Media Prize al Monaco Film Festival del 2005 e una nomination per il Premio Internazionale di Undine 2005.\nNel 2005 partecipa al film franco-tedesco \"French for Beginners - Lezioni d'amore\" (uscito nel 2006 in Germania e nel 2009 in Italia). Per questo film \u00e8 stato nuovamente nominato per il premio internazionale Undine.\nNel 2008 ha ricevuto la terza nomination all'Undine Award, questa volta per la performance nel film per la televisione \"Die Schatzinsel.\""}
{"id": "2540099", "revid": "33689", "url": "https://it.wikipedia.org/wiki?curid=2540099", "title": "Write", "text": ""}
{"id": "2540103", "revid": "729019", "url": "https://it.wikipedia.org/wiki?curid=2540103", "title": "Sergej Borisovi\u010d Ivanov", "text": "\u00c8 stato ministro della difesa della Federazione Russa dal 28 marzo 2001 al 15 febbraio 2007 e Vice Primo ministro dal novembre 2005 al febbraio 2007; dal febbraio 2007 al maggio 2008 \u00e8 stato Primo Vice Primo Ministro in carica della Federazione Russa, per poi tornare alla carica di Vice Primo Ministro. In precedenza, dal novembre 1999 al marzo 2001, era stato segretario del Consiglio di Sicurezza della Federazione Russa."}
{"id": "2540106", "revid": "729019", "url": "https://it.wikipedia.org/wiki?curid=2540106", "title": "Royal Naval Reserve", "text": "La Royal Naval Reserve (in italiano \"Regia Riserva Navale\") \u00e8 la forza di riserva volontaria della Royal Navy britannica. L'attuale Royal Naval Reserve \u00e8 nata nel 1958 dall'unione della gi\u00e0 esistente Royal Naval Reserve con la Royal Naval Volunteer Reserve (RNVR), un corpo formato da civili volontari creato nel 1903."}
{"id": "2540107", "revid": "404338", "url": "https://it.wikipedia.org/wiki?curid=2540107", "title": "Germanico orientale", "text": ""}
{"id": "2540108", "revid": "298229", "url": "https://it.wikipedia.org/wiki?curid=2540108", "title": "Florinda Andreucci", "text": "Vanta tre presenze nella Nazionale di atletica leggera dell'Italia.\nBiografia.\nSpecialista delle gare di fondo, come la sorella gemella Lucilla, ma con risultati inferiori. Colleziona solo alcune apparizioni nella Nazionale maggiore e nel 2001, dopo il passaggio dalla specializzazione nella mezza maratona, alla sua prima maratona, in assoluto, un lampo con la vittoria nella importante Maratona di Firenze, quindi un progressivo declino che la porter\u00e0 ad un prematuro ritiro., causato da continui guai fisici (tre operazioni ai tendini).\nFlorinda punta con decisione a qualificarsi per i Campionati europei di atletica leggera 2002 di Monaco di Baviera, ma fallisce quella che sar\u00e0 la sua ultima possibilit\u00e0 di raggiungere l'eccellenza a livello nazionale.\nAltre competizioni internazionali.\nLe tre presenza della Andreucci in Nazionale sono state tutte ai Campionati del mondo di mezza maratona, ove ogni nazione ha diritto a schierare cinque atlete, come miglior risultato vanta un 27\u00ba posto nel 1999."}
{"id": "2540109", "revid": "404338", "url": "https://it.wikipedia.org/wiki?curid=2540109", "title": "Germanico occidentale", "text": ""}
{"id": "2540110", "revid": "179980", "url": "https://it.wikipedia.org/wiki?curid=2540110", "title": "Mazinho Oliveira", "text": ""}
{"id": "2540113", "revid": "125876669", "url": "https://it.wikipedia.org/wiki?curid=2540113", "title": "SuperEnalotto", "text": "Il SuperEnalotto \u00e8 un gioco d'azzardo numerico a totalizzatore ed a premi italiano, gestito dalla SISAL. Ha sostituito l'Enalotto dal 1\u00ba dicembre 1997. Suo ideatore fu Rodolfo Molo, ex presidente SISAL e figlio di Geo Molo, che fu uno degli inventori del Totocalcio.\nStoria.\nNel regolamento originario, rimasto in vigore fino al 30 giugno 2009, la combinazione vincente, come per l'Enalotto, era legata alle estrazioni del lotto ed era composta dai primi numeri estratti delle ruote di Bari, Firenze, Milano, Roma, Napoli e Palermo. Qualora il primo numero estratto in una di quelle ruote fosse stato uguale a un precedente primo estratto, si considerava valido ai fini del gioco il secondo numero di tale ruota, e cos\u00ec via fino al quinto. Tale metodo di determinazione della sestina vincente presentava una piccola probabilit\u00e0 di impossibilit\u00e0 di compilazione della stessa (eventualit\u00e0 prevista nell'articolo 3 del vecchio regolamento): se i cinque numeri estratti di una delle sei ruote fossero coincisi con i primi estratti delle restanti cinque, non sarebbe stato possibile stabilire il sesto numero; in questo caso nessuno avrebbe potuto vincere il montepremi previsto per il \"6\".\nA questi numeri si affiancavano il cosiddetto \"Numero Jolly\", ovvero il primo estratto (o il secondo o il terzo e cos\u00ec via in caso di uguaglianza) della ruota di Venezia, e successivamente il numero \"SuperStar\", ovvero il primo estratto sulla ruota Nazionale.\nDal 1\u00ba luglio 2009, con l'entrata in vigore del nuovo regolamento, la combinazione vincente del SuperEnalotto e i numeri Jolly e SuperStar non dipendono pi\u00f9 dai numeri estratti sulle ruote del Lotto ma da due estrazioni separate, una per determinare la sestina e il Jolly e un'altra per il SuperStar, effettuate mediante macchine automatizzate a mescolamento pneumatico.\nIl Superenalotto, a differenza del Lotto, \u00e8 un gioco a vincita variabile, nel senso che il montepremi (pi\u00f9 eventualmente il jackpot del concorso precedente) di ogni concorso viene suddiviso nelle 5 categorie di vincita e spartito in modo equo tra i vincitori delle singole categorie. Pertanto la vincita dipende dal montepremi e dal numero di altri vincitori della stessa categoria.\nLa prima maxi-vincita (montepremi pi\u00f9 jackpot), corrispondente a pi\u00f9 di 16 miliardi di lire, fu ottenuta da un giocatore di Forl\u00ec il 27 giugno 1998.\nUn gioco si dice equo quando la giocata (chiamiamola g) \u00e8 pari all'importo della vincita (chiamiamola v) moltiplicato per la probabilit\u00e0 di vincita (chiamiamola p). In formula: g = p \u00d7 v. Ci\u00f2 premesso va detto che la probabilit\u00e0 di vincita di cifre elevate \u00e8 estremamente bassa; nonostante ci\u00f2 il gioco ha attratto fin dall'inizio moltissimi giocatori, attratti dal fatto che le cifre messe in palio sono elevatissime. Per farsi un'idea della difficolt\u00e0 di vincere, basti pensare che l'indovinare tutti i sei numeri della combinazione ha una probabilit\u00e0 di verificarsi di 1 su 622.614.630, circa un millesimo della probabilit\u00e0 di partorire due gemelli siamesi che non muoiano prematuramente.\nLa probabilit\u00e0 estremamente bassa ha comunque portato a delle vincite notevoli; la vincita meno probabile in assoluto \u00e8 avvenuta il 2 dicembre 2008, quando, a distanza di 11 anni dall'inizio del gioco, \u00e8 stata azzeccata una combinazione di 6 numeri e il Superstar (probabilit\u00e0 di 1 su 56.035.316.700) per una vincita complessiva superiore ai 47 milioni di euro. \u00c8 infatti noto come sia comune la propensione a spendere piccole somme nella speranza remota di grosse vincite, anche quando il gioco \u00e8 razionalmente svantaggioso come nel caso del Superenalotto, che mette in palio il 60% delle somme giocate.\nA partire dal 2 febbraio 2016, il regolamento del SuperEnalotto \u00e8 cambiato e si pu\u00f2 vincere anche con il \"2\". Inoltre, sulla ricevuta di gioco \u00e8 stampato un \"quadrato magico\" con 4 numeri: se questi sono presenti fra quelli delle giocate, si ha diritto ad una vincita immediata da 25 euro.\nIl prezzo per ogni singola giocata \u00e8 di 1 \u20ac (fino a gennaio 2016 era di 0,50 \u20ac).\nGiocate e vincite.\nCon SuperEnalotto si pu\u00f2 vincere indovinando:\nLa giocata minima si ottiene marcando una combinazione da sei numeri (fino al 31 gennaio 2016 si dovevano compilare due combinazioni da sei numeri su ciascun pannello) per un importo pari a 1 \u20ac (in precedenza 0,50 \u20ac per ogni combinazione giocata). Si possono mettere in gioco fino ad un massimo di 27.132 combinazioni (corrispondente a una giocata di 19 numeri su un pannello) per un importo pari a 27.132 \u20ac.\nLa seguente tabella riporta le combinazioni messe in gioco e le probabilit\u00e0 di vincita secca (sei numeri) a seconda del totale di numeri giocati in combinazione integrale su un solo pannello.\nNota: la probabilit\u00e0 di ottenere una vincita con punti \"tre\" \u00e8 nell'ordine dello 0,00306. Questo implica che, mediamente, si otterr\u00e0 una vincita con punti \"tre\" (circa 16,98 euro) ogni 327 combinazioni giocate (spesa di 327 euro), analogamente un \"quattro\" da 309 euro con una spesa di 11.907 e un \"cinque\" da 32.102 euro con una spesa di 1.235.346 euro in media.\nEcco di seguito le probabilit\u00e0 di uscita su una singola colonna, calcolate usando le tecniche del calcolo combinatorio:\nSommando le probabilit\u00e0 di vincita di ciascuna categoria, si ottiene che la probabilit\u00e0 di vincere almeno un premio di qualunque categoria \u00e8 di circa 1 su 20. Infatti:\nformula_1\nIl numero SuperStar.\nSuperStar \u00e8 un gioco addizionale ed opzionale di SuperEnalotto introdotto a partire dal concorso n. 37 del 28 marzo 2006. Il numero SuperStar \u00e8 un numero casuale compreso tra 1 e 90, indipendente dalla sestina del SuperEnalotto, abbinato alle combinazioni per le quali \u00e8 stata scelta l'opzione \"SuperStar\". Il costo per giocare a SuperStar \u00e8 di 0,50 \u20ac per ogni combinazione di SuperEnalotto a cui viene associato il numero SuperStar.\nFino al 30 giugno 2009 il numero SuperStar corrispondeva al primo numero estratto sulla ruota Nazionale; dal 1\u00ba luglio 2009 viene determinato con apposita estrazione. Inizialmente il numero era generato dal terminale al momento della convalida, ma da questa data lo si pu\u00f2 scegliere anche personalmente, marcandolo sull'apposita sezione della nuova versione della schedina.\n\u00c8 inoltre possibile al momento della convalida vincere premi istantanei: vengono infatti assegnati premi, da 5 a 10.000 \u20ac, ogni 1.000 combinazioni convalidate nel territorio nazionale con l'opzione SuperStar. In caso di vincita il terminale emette un segnale acustico e il titolo con il quale \u00e8 possibile incassare la vincita, immediatamente e in contanti, presso il punto di vendita.\nCon il nuovo regolamento, a partire dal 2 febbraio 2016, i premi istantanei del SuperStar sono stati eliminati, mentre il prezzo \u00e8 rimasto invariato.\nOltre alla vincita regolare del gioco, nel caso in cui venga indovinato anche il numero SuperStar (o anche solo indovinando il numero SuperStar senza vincite regolari) si ha diritto ai seguenti premi:\nLe vincite SuperStar con il 6, il 5+ e il 5 vanno suddivise in caso di pi\u00f9 vincitori e fino alla disponibilit\u00e0 del montepremi di riserva (accumulato nelle estrazioni precedenti).\nDi seguito le probabilit\u00e0 di uscita su una singola colonna con SuperStar (probabilit\u00e0 del SuperEnalotto divise per 90):\nCome si vede, il 5 con SuperStar \u00e8 meno probabile del 5+1 (rapporto 90/84), diversamente dal 4 con SuperStar rispetto al 5.\nRecord.\nIl SuperEnalotto \u00e8 il gioco d'azzardo a premi pi\u00f9 difficile al mondo (EuroMillions ed Eurojackpot sono giocati su meno numeri).\nQui di seguito viene riportata una tabella che mette a confronto la probabilit\u00e0 di vincita per il premio di categoria maggiore del SuperEnalotto con quella di vincita del premio di categoria maggiore di altri giochi a premi diffusi:\nIl primo \"sei\" fu indovinato il 17 gennaio 1998 a Poncarale, in provincia di Brescia, e valse 11.807.025.000 lire. Una particolare vincita si ebbe il 31 ottobre 1998 a Peschici in provincia di Foggia: 100 persone giocarono un sistema vincendo 63 miliardi di lire.\nUn caso particolare si ebbe a Bitonto: due \"sei\" nella stessa ricevitoria, uno tratto da un sistema e uno \"spurio\", che fruttarono in totale quarantaquattro miliardi di lire. Un altro caso particolare si ebbe il 31 gennaio 2009: la sestina vincente fu azzeccata da 5 vincitori; ci\u00f2 fu agevolato dalla particolare ripetitivit\u00e0 delle cifre della combinazione vincente 1-3-8-38-83-88, che favor\u00ec i sistemisti \"ordinati\"; in particolare i 5 vincitori con 6 punti vinsero ciascuno 7.947.183,69 \u20ac mentre vi furono anche 2 vincitori con 5 punti + Jolly (\"5+1\") che vinsero ciascuno 499.459,58 \u20ac.\nIl SuperEnalotto ha al suo attivo la pi\u00f9 alta vincita in un gioco a premi italiano, maggiore di 177 milioni di \u20ac, assegnato a un sistema di 70 quote da 24 \u20ac giocato on line, che ha indovinato la sestina vincente dopo nove mesi di gioco.\nLa pi\u00f9 alta vincita mai realizzata \u00e8 stata di 209.106.441,54 \u20ac, centrata a Lodi il 13 agosto 2019, con una schedina da 2 euro.\nLa seconda singola vincita pi\u00f9 alta \u00e8 invece di 163.538.706,00 \u20ac, vinti il 27 ottobre 2016 a Vibo Valentia, con una schedina da appena 3 euro, dopo un'attesa di oltre un anno. Oltre alla sestina vincente, il fortunato giocatore ha azzeccato anche il numero Superstar (probabilit\u00e0 di 1 su 56.035.316.700), ottenendo, un ulteriore bonus di 2 milioni di euro, portando di fatto la vincita finale a 165.538.706,00 \u20ac terza vincita pi\u00f9 alta nella storia del SuperEnalotto.\nIl SuperEnalotto detiene il primato della pi\u00f9 alta vincita mai aggiudicata a una sola persona in Europa.\nLe 10 vincite pi\u00f9 alte del SuperEnalotto.\nDati ufficiali:\nSiVinceTutto.\nSiVinceTutto \u00e8 un modo di giocare al SuperEnalotto, lanciato nell'estrazione del mercoled\u00ec 27 aprile 2011, in cui si giocavano sei numeri su una schedina al costo di 5 \u20ac.\nIl montepremi di SiVinceTutto viene distribuito tutto nello stesso concorso, infatti, in assenza di vincite con punti 6, il relativo montepremi viene distribuito nelle categorie inferiori che presentano vincenti.\nDall'estrazione del 30 novembre 2011 si pu\u00f2 vincere anche con il 2 e l'estrazione del SiVinceTutto veniva fatta ogni ultimo mercoled\u00ec del mese, salvo diverse disposizioni.\nA partire dal settembre 2016, l'estrazione diventa settimanale, venendo fatta ogni mercoled\u00ec e secondo il nuovo regolamento si pu\u00f2 giocare una combinazione costituita da 12 numeri su 90.\nPoich\u00e9 la nuova combinazione di gioco \u00e8 composta da 12 numeri, vincere a SiVinceTutto \u00e8 pi\u00f9 probabile rispetto al SuperEnalotto (ma non a parit\u00e0 di spesa, in quanto una combinazione del SuperEnalotto costa cinque volte di meno).\nDi seguito la tabella con le probabilit\u00e0 di vincita per ciascuna categoria, considerando una giocata effettuata con una singola combinazione:\nRipartizione montepremi e tasse.\nLa quota derivante dall'incasso delle giocate che \u00e8 distribuita fra i vincitori \u00e8 pari al 60%. Per un confronto con alcune grandi lotterie nel mondo, uno studio effettuato nel 2003 ha osservato una distribuzione dei premi compresa fra il 31,6% e il 60%.\nDelle giocate, la quota trattenuta dall'erario \u00e8 circa il 28,27%, tranne che per le giocate effettuate in Sicilia, per le quali \u00e8 trattenuto dalla Regione solo il 12,25%. L'8% \u00e8 trattenuto dal punto vendita, il 3,73% va al concessionario (attualmente la Sisal) e il 60% costituisce il montepremi. Dal 1\u00ba gennaio 2012, le vincite superiori a \u20ac 500,00 sono assoggettate a un diritto del 6%, trattenuto direttamente dal soggetto che eroga il premio. Dal 1\u00ba ottobre 2017, la trattenuta fiscale sale all'8% per le vincite fino a \u20ac 500,00, e al 12% sulla quota eccedente i \u20ac 500,00.\nPer pagare il saldo dell\u2019accordo sulla manovra di bilancio, il Governo passa in corsa al bancomat del gioco pubblico e, con una stangata sulle vincite e una nuova stretta sulla tassazioni, dal 1\u00b0 marzo 2020, la trattenuta fiscale sale al 20% sulla quota superiore ai \u20ac 500,00. (Il Sole 24 Ore) .\nEcco le disposizioni sulla Gazzetta Ufficiale:\ncodice_1\ncodice_2\ncodice_3\ncodice_4\ncodice_5\ncodice_6\ncodice_7\ncodice_8\ncodice_9\nIl montepremi del SuperEnalotto, costituito dal 60% di quanto raccolto in un concorso, viene cos\u00ec ripartito tra le sei categorie di premi nelle seguenti proporzioni:\nSe in un'estrazione non ci sono vincite di prima categoria (il \"6\") il montepremi si somma a quello del concorso successivo: per questo, talvolta, il montepremi destinato ai 6 diventa molto alto.\nPer ciascun concorso, in mancanza di vincite di seconda categoria (il \"5+1\"), il relativo montepremi:\n\u00c8 per quanto riportato al secondo punto che una volta uscito il \"6\", il jackpot del \"6\" al concorso successivo non \u00e8 pari a zero ma \u00e8 una cifra generalmente gi\u00e0 alta.\nIl 2009 rappresenta il record di incassi nella storia del Superenalotto: sono stati raccolti 3 miliardi e 300 milioni di euro.\nIl SuperEnalotto nella cultura di massa.\nCi sono tre film che trattano l'argomento sul gioco del SuperEnalotto, in cui nei primi 2 la vincita \u00e8 in lire, nel terzo in euro:"}
{"id": "2540114", "revid": "146644", "url": "https://it.wikipedia.org/wiki?curid=2540114", "title": "Cr\u00e8me de Menthe", "text": ""}
{"id": "2540119", "revid": "1369234", "url": "https://it.wikipedia.org/wiki?curid=2540119", "title": "S\u00fcper Lig 2009-2010", "text": "La S\u00fcper Lig 2009-10 \u00e8 stata la 52\u00aa edizione della massima divisione turca. \u00c8 iniziata il 7 agosto 2009 ed \u00e8 terminata il 16 maggio 2010. Il ha vinto il campionato per la prima volta nella storia."}
{"id": "2540128", "revid": "1305772", "url": "https://it.wikipedia.org/wiki?curid=2540128", "title": "Microscopio a fluorescenza", "text": "Un microscopio a fluorescenza, \u00e8 un microscopio ottico utilizzato per studiare campioni organici o inorganici sfruttando i fenomeni della fluorescenza e della fosforescenza indotti nel campione. I microscopi ottici tradizionali sfruttano invece fenomeni come la riflessione o l'assorbimento della luce direttamente illuminante il campione osservato.\nLa tecnica.\nI primi utilizzi pratici della tecnica provenivano dall'esperienza relativa all'utilizzo di luce ultravioletta nell'osservazione di campioni microscopici. I problemi derivanti dall'utilizzo di lunghezze d'onda invisibili all'occhio umano spostarono presto l'attenzione verso l'osservazione dei fenomeni di fluorescenza indotti nel campione dalle stesse radiazioni. I successivi utilizzi passarono per l'osservazione di preparati naturalmente passibili di fluorescenza, in genere con strumenti a luce trasmessa, ma col tempo, per differenti motivazioni inerenti all'ottica strumentale, si pass\u00f2 al \"microscopio ad epifluorescenza\", con la sorgente non allineata con l'osservatore. Il passo successivo fu la marcatura di campioni non fluorescenti e l'utilizzo di lunghezze d'onda non necessariamente nello spettro UV.\nNell'utilizzo pi\u00f9 diffuso attualmente, il componente di interesse nel campione viene marcato in maniera specifica con una molecola fluorescente, detta fluoroforo (alcuni esempi sono la GFP, la fluoresceina o il \"DyLight Fluor\"). Il campione viene quindi illuminato con un fascio di luce di una specifica lunghezza d'onda, che viene assorbita dal fluoroforo, causandone l'emissione di luce a lunghezze d'onda maggiori (e quindi di colore diverso dalla luce assorbita). La luce eccitante viene separata dalla luce emessa, che \u00e8 molto pi\u00f9 debole, grazie all'uso di un filtro. I componenti tipici di un microscopio a fluorescenza sono: una sorgente di luce (lampada ad arco allo xeno, o ai vapori di mercurio, oppure LED di elevata potenza), un filtro di eccitazione, uno specchio dicroico, un filtro di emissione. I filtri e gli specchi dicroici sono scelti in base alle caratteristiche di eccitazione ed emissione del fluoroforo utilizzato; in questo modo si pu\u00f2 osservare un singolo colore alla volta. Si possono anche comporre immagini a pi\u00f9 colori combinando fra loro le immagini a singolo colore, realizzate con differenti fluorofori.\nGran parte dei microscopi a fluorescenza utilizzati sono microscopi ad epifluorescenza, nei quali l'eccitazione e l'osservazione della fluorescenza avvengono da sopra (\"epi\u2013\") il campione, e comunque fuori asse rispetto all'osservatore. Questi microscopi sono diventati importanti strumenti nel campo della biologia, aprendo inoltre le porte alla progettazione di microscopi sempre pi\u00f9 avanzati e complessi, come il microscopio confocale e il TIRF (Total Internal Reflection Fluorescence microscope). Il Vertico SMI combina, infine, la microscopia con la modulazione spaziale dell'illuminazione, raggiungendo risoluzioni lineari inferiori ai 10 nanometri (1 nanometro = 1\u00a0nm = 1 \u00d7 10\u22129\u00a0m)..\nI fluorofori possono perdere le loro caratteristiche di fluorescenza quando illuminati; il processo \u00e8 detto \"photobleaching\". Per evitare il photobleaching, si possono adottare diversi provvedimenti: ad esempio, possono essere usati fluorofori pi\u00f9 resistenti, si pu\u00f2 minimizzare l'illuminazione o, in alternativa, si pu\u00f2 utilizzare un particolare tipo di reazione chimica, nota come \"scavenger chemistry\".\nMicroscopia ad epifluorescenza.\nLa microscopia ad epifluorescenza \u00e8 un particolare metodo di microscopia a fluorescenza, largamente utilizzato nell'ambito della biologia. La luce di eccitazione proviene da sopra il campione (o da sotto, nei microscopi invertiti) e attraversa prima l'obiettivo, poi il campione stesso. La fluorescenza che origina dal campione crea la cosiddetta luce di emissione, che viene focalizzata su un rivelatore dallo stesso obiettivo attraverso cui \u00e8 passato il fascio di eccitazione. La luce di eccitazione \u00e8 rimossa dal segnale emesso dal campione mediante un filtro, posto tra l'obiettivo e il rivelatore."}
{"id": "2540130", "revid": "1848118", "url": "https://it.wikipedia.org/wiki?curid=2540130", "title": "Yahoo (letteratura)", "text": "Uno Yahoo \u00e8 un essere immaginario del romanzo satirico-fantastico \"I viaggi di Gulliver\" di Jonathan Swift.\nL'espressione \"yahoo life\" \u00e8 adoperata da T.E. Lawrence nel suo libro \"The Seven Pillars of Wisdom\" per descrivere le estreme condizioni di vita dei soldati nel deserto, ridotti al limite della brutalit\u00e0.\nDescrizione.\nJonathan Swift, irlandese di nascita, pastore anglicano e sferzante polemista settecentesco, descrive gli Yahoo come creature vili e selvagge, esseri ripugnanti e con sgradevoli e brutali abitudini, che rassomigliano agli esseri umani apparentemente solo nel corpo, poich\u00e9 vivono su di un'isola inesplorata nella quale la razza dominante e razionale \u00e8 quella dei cavalli, chiamati localmente Houyhnhnm. Il Dr. Lemuel Gulliver naufraga sull'isola nel suo quarto viaggio, dopo aver gi\u00e0 visto Lilliput, Brobdingnag e l'isola volante di Laputa: dapprima non riesce a trovare affinit\u00e0 fra gli uomini del suo genere e gli Yahoo, ma poi, dopo aver conosciuto la societ\u00e0 moralmente superiore degli Houyhnhnm, capisce che quelle creature non sono altro che gli umani di quella terra, e che come gli uomini sono malvagi, subdoli e bellicosi.\nFra le abitudini degli Yahoo c'\u00e8 quella di procurarsi per s\u00e9 delle pietruzze che trovano scavando nel fango e di conservarle gelosamente, reagendo in modo brutale a chi li voglia privare di esse; i cavalli non sanno cosa facciano di una pietra tale, eppure se gli yahoo la perdono ci rimangono malissimo: ci\u00f2 \u00e8 una evidente parodia satirica del disastroso materialismo e dell'ignoranza della classe dirigente inglese dell'epoca di Swift.\nGli Houyhnhnms affermano che i primi due Yahoo sono stati visti nella loro terra sulla cima di una montagna, e molti di loro credono che essi siano stati in qualche modo creati dal fango..\nIl termine \"Yahoo\".\nDopo la diffusione del romanzo \"I viaggi di Gulliver\" il termine Yahoo \u00e8 diventato con gli anni sinonimo di stupido, uomo selvaggio o cavernicolo.\nLa somiglianza della parola Yahoo con il nome del re d'Israele Jehu \u00e8 ritenuta quasi unanimemente casuale, tanto che molti assimilano il termine piuttosto al nome di un certo Yaho, un uomo nero molto conosciuto a Londra all'epoca di Swift."}
{"id": "2540141", "revid": "92723", "url": "https://it.wikipedia.org/wiki?curid=2540141", "title": "Localizzazione dell'antico Rubicone", "text": "La localizzazione del corso originale dei fiumi Rubicone e Pisciatello \u00e8 stata per lungo tempo oggetto di controversia fra i paesi attraversati da tali corsi d'acqua, che se ne contendono il prestigio storico.\nLa controversia.\nLa controversia, di origine secolare, riguarda l'identificazione del corso d'acqua che, per la Repubblica romana del I secolo a. C., costituiva il confine del territorio italico entro il quale era proibito l'accesso di truppe in armi, e che fu invece attraversato da Giulio Cesare, con le sue truppe, atto che diede inizio a una nuova guerra civile, dopo quella tra Mario e Silla.\n\u00c8 facile confondere il corso del Pisciatello (Urgone) e del Rubicone (Fiumicino) in quanto le loro sorgenti hanno origine nella stessa area collinare situata nel comune di Sogliano al Rubicone, sulle pendici del colle di Strigara. I fiumi scendono in valli parallele, per sfociare nel mare nella zona di Gatteo. L'Urgone, che in pianura muta il proprio nome in Pisciatello, nasce sul versante nord del colle di Strigara a 360 metri di altezza, scende in direzione nord, passando tra Montecodruzzo e Monteleone, poi prende direzione nord est, per giungere infine in pianura nei pressi di Calisese. Secondo una ipotesi, il suo corso sarebbe variato nel corso dei secoli solo nella parte che scorre in pianura. Il Pisciatello, chiamato anche in dialetto romagnolo \"Urg\u00f2n\", come gi\u00e0 documentato da antiche carte, confluisce in prossimit\u00e0 del mare nel Rigossa e nel Fiumicino, formando un'unica foce. Il Rubicone, (Fiumicino), nasce sempre dal Colle di Strigara, sul versante nord est, anch'esso a un'altezza di circa 360 metri s.l.m., e, mantenendo sempre una direttrice rettilinea nord est, passando tra Borghi e Roncofreddo, giunge in pianura a Savignano sul Rubicone, per proseguire in direzione sud-nord. Il suo tracciato nel corso dei secoli apparentemente non \u00e8 mutato, e infatti, prima di confluire, come gi\u00e0 detto, assieme alla Rigossa e al Pisciatello in un'unica foce, bagna le localit\u00e0 di Fiumicino e Capanni, che da diversi secoli esistono in riva al fiume.\nSecondo un'altra ipotesi, il Rubicone avrebbe mutato diverse volte il suo corso sia per cause naturali sia per attivit\u00e0 umana di regolazione delle acque (a partire dall'Alto Medioevo), e per questo motivo non \u00e8 oggi possibile affermare quale fosse il vero Rubicone attraversato da Cesare. Straripamenti, piene e anche interventi umani infatti avrebbero modificato, presso la frazione di Calisese, l'alveo, portandolo a confluire nel Pisciatello. Il vecchio letto del Rubicone venne, secondo alcuni, ribattezzato Rigoncello. Comunque non si conosce con esattezza, se Cesare abbia oltrepassato l'attuale Rigoncello, l'attuale Pisciatello, o l'attuale Rubicone, che scorre a Savignano e che un tempo si chiamava Fiumicino.\nA tutt'oggi non si \u00e8 ancora venuti a capo della controversia sulla reale identificazione del fiume, e diversi paesi della provincia di Forl\u00ec-Cesena ne reclamano la paternit\u00e0 in base a prove e documenti di diversa entit\u00e0. Ad esempio, fonti medioevali, reperibili presso l'Archivio Arcivescovile di Ravenna, indicherebbero come l'originario Rubicone, quello che oggi le carte chiamano Pisciatello, documentata intorno all'anno 1000 a Calisese, sia da riferire al nome Rubicone. A sostegno dell'attuale identificazione con il Fiumicino, vi \u00e8 invece, oltre all'abbondanza di reperti archeologici di epoca repubblicana in corrispondenza dell'abitato del Compito, a testimoniare l'esistenza di un centro abitato, l'evidenza che il tracciato del corso d'acqua \u00e8 preso come riferimento dell'andamento delle maglie centuriate circostanti.\nL'ipotesi Rubicone-Fiumicino.\nLa prima traccia letteraria che cita il corso d'acqua, appare nel De vita Caesarum, quando Svetonio ne descrive l'attraversamento da parte di Giulio Cesare il 12 gennaio del 49 a.C.\nAltra menzione scritta del Rubicone appare sulla Tabula Peutingeriana. Questa tavola, realizzata nel XIII secolo, \u00e8 una copia degli itinerari e delle strade romane del III- IV secolo circa. La tavola riporta diversi nomi di localit\u00e0 e di fiumi con le relative distanze: sulla Via Popilia da Ravenna a Rimini a 12 miglia da \"Arimino\" c'\u00e8 la bocca di \"fl. Rubico\" (il fiume Rubicone), a 3 miglia da \"fl. Rubico\" \u00e8 ubicato l'abitato di \"Ad Novas\" (Cesenatico), a 11 miglia da \"Ad Novas\" il \"fl. Sabis\" (fiume Savio), a 11 miglia da \"fl. Sabis\" Ravenna. Sulla Via Emilia da Piacenza a Rimini, a 12 miglia da \"Arimino\" e a occidente del fiume Rubicone, \u00e8 situato l'abitato di \"Ad Confluentes\" e a 8 miglia da \"Curva Cesena\" (Cesena).\nSupponendo che, sulla Tabula Peutingeriana, \"Ad Confluentes \" corrisponda alla giunzione della via Emilia e del \"fl. Rubico\", il toponimo ricondurrebbe all'ipotesi dell'attuale Rubicone, nei pressi di Savignano sul Rubicone.\nLa Tavola Peutingeriana va intesa principalmente come un itinerario stradale, e non come una rappresentazione cartografica esatta della superficie terrestre. Si deve tuttavia rilevare come, significativamente, il fiume Rubicone sia rappresentato ad est della localit\u00e0 di Ad Confluentes (San Giovanni in Compito), in corrispondenza con il tracciato del Rubicone-Fiumicino (Rubicone attuale). Uno studio della centuriazione del territorio riminese-cesenate mostra come il Rubicone-Fiumicino sia pressoch\u00e9 ortogonale alla Via Emilia, nonch\u00e9 equidistante dai centri di Rimini e Cesena. L'intersezione si trova inoltre a met\u00e0 di un tratto della via Emilia, pressoch\u00e9 rettilineo, il quale termina con un brusco cambio di direzione, in corrispondenza dell'abitato di Compito. Tali caratteristiche sono comuni alla maggior parte dei confini amministrativi di epoca romana situati nel territorio dell'attuale Emilia-Romagna.\nL'ipotesi Rubicone-Pisciatello.\nSconvolgimento climatico.\nRisulta che, nel corso dell'Alto Medioevo, tra gli anni 400 e 750, avvenne un notevole cambiamento climatico: vennero registrate temperature pi\u00f9 basse, ebbe luogo un avanzamento dei ghiacciai, un aumento delle precipitazioni, per non dimenticare alcuni sismi di notevole entit\u00e0. \u00c8 evidente che questi furono secoli di grandi mutamenti idrogeologici che causarono violenti straripamenti fluviali ed erosioni del suolo con lo spostamento di enormi e il sollevamento di depositi alluvionali che hanno notevolmente modificato il territorio. Nello stesso periodo le invasioni barbariche causarono la decadenza della vita civile e delle conoscenze tecniche.\nUn'altra prova \u00e8 portata da Procopio di Cesarea, storico bizantino del VI secolo, il quale, nei suoi resoconti della guerra tra l'imperatore Giustiniano I e i Goti, scrisse che il generale Narsete (552-553), conobbe maggiori difficolt\u00e0 nell'avanzare in questa zona molto fangosa tra Ravenna e Rimini. Zona occupata da alcune abitazioni su terre sopraelevate della riva adriatica.\nModifiche al tracciato in epoca medioevale?\nL'ipotesi che il fiume Pisciatello corrisponda all'antico Rubicone si basa sul nome dialettale \"Urgon\", che contraddistingue tale corso d'acqua in territorio collinare, il quale sarebbe una deformazione del nome latino Rubiconis. Un ulteriore indizio \u00e8 costituito dalla presenza della pieve di \"Sancti Martini in Robigo\", documentata in una pergamena risalente al 963, per la quale, il toponimo \"Robigo,\" sarebbe anch'esso da riferirsi al Rubicone. Il percorso in pianura del Rubicone di epoca romana, coinciderebbe con l'alveo dell'attuale fosso Rigoncello, fino alla confluenza con l'attuale Rubicone-Fiumicino, prima della foce. Il vecchio percorso dei corsi d'acqua della zona, in epoca romana, \u00e8 stato definito cos\u00ec dal Veggiani, uno studioso sostenitore di tale ipotesi:\nIn epoca altomedioevale, le modifiche intercorse al tracciato dei corsi d'acqua sarebbero state le seguenti:\nTracce di un paleoalveo fluviale sarebbero visibili in corrispondenza dell'attuale frazione di Bulgaria.\nLa rete stradale.\nAnche il sistema stradale sub\u00ec dei cambiamenti. La via romana \"Popilia, \" fu sostituita da una nuova strada costiera, la \"Via Littorale\" (oggi \"Romea\"), pi\u00f9 vicina al mare, mentre la \"via del Confine\", che proveniva da Pisignano, si interruppe all'altezza di Villalta e fatta deviare al sud, passando per Sala, S. Angelo e Gatteo per raggiungere la \"Via Emilia\" tra Savignano e Compito.\nDocumenti del XIII secolo.\nUna documentazione relativa a una controversia, risalente al 1268, tra l'abbazia di Classe e il comune di Cesena, riferisce l'esistenza di un \"Pissatellus vetus\" e di un \"Pissatellus novum\". Dopo un mutamento climatico negativo avvenuto a cavallo dell'XI e XII secolo, il Pisciatello riprese il suo vecchio percorso romano fino al piccolo villaggio di Bagnarola, per poi aprirsi un altro letto pi\u00f9 a sud, in direzione di Ponte Rosso, per via di un canale di bonifica. Il Pisciatello prese cos\u00ec il nome di \"Pissatellus novum\".\nDocumenti del XIV e XV secolo.\nGiovanni Boccaccio (1313-1375), nel XIV secolo, nel suo trattato identificava il Rubicone con il \"Pisatellum\", oggi conosciuto come torrente Pisciatello.\nNel 1371 viene redatta la \"Descriptio Romandiolae\", un censimento avente per oggetto il territorio romagnolo, da parte del cardinale Anglico de Grimoard, legato pontificio per Bologna e la Romagna. In tale documento vengono riportati gli aspetti del territorio, quali centri abitati, castelli, elementi fisici, oltre a usi e costumi in voga tra la popolazione. In tale documento viene denominato \"Rubico\", il corso d'acqua corrispondente al Fiumicino, distinguendolo dal Rigossa e dal Pissadellus\nAlla fine del XV secolo, e precisamente nel 1496, il Pisciatello fu allontanato artificialmente da Cesenatico, dove, con i suoi straripamenti, causava danni alle saline e al Porto di Cesenatico venendo deviato nella sua vecchia fossa, dove tuttora si trova, ossia nell'alveo del \"Fiumicino-Rigoncello-Rigossa\".\nDocumenti del XVII e XVIII secolo.\nPer il fiume Uso.\nDurante questi due secoli, si cerc\u00f2 di convincere, attraverso prove e testimonianze, che il fiume Luso, oggi chiamato Uso, era il vero Rubicone.\nNel 1748, Bianchi rilancia la polemica attraverso notizie, in \"stile Boccaccio\", nelle quali riguardo al fiume Uso \"sosteneva che tutti gli eruditi sono e saranno sempre per il Rubicone vero\"."}
{"id": "2540146", "revid": "112810524", "url": "https://it.wikipedia.org/wiki?curid=2540146", "title": "Romashkino", "text": "Romashkino, scoperto nel 1943 nella repubblica autonoma del Tatarstan, era il maggiore giacimento petrolifero russo ed \u00e8 stato sorpassato solo da Samotlor.\nLa produzione cominci\u00f2 nel 1949 e fu portata ad un massimo di 1.6\u00a0Mbbl/die negli anni settanta. La produzione attuale sembra essere nell'ordine dei 200\u00a0kbbl/die. Sono stati estratti pi\u00f9 di 15\u00a0Gbbl. Il giacimento dovrebbe essere esaurito a circa 16\u00a0Gbbl."}
{"id": "2540148", "revid": "1543377", "url": "https://it.wikipedia.org/wiki?curid=2540148", "title": "The Love Album (Westlife)", "text": "The Love Album \u00e8 un album di cover, inciso dalla band irlandese Westlife nel 2006 su etichetta Sony BMG.\nNell'album, i Westlife reinterpretano brani famosi del passato, quali \" You Are So Beautiful \" di Billy Preston, \" Easy \" dei Commodores, \" Total Eclipse of the Heart \" di Bonnie Tyler, \" All Out of Love \" (cantata assieme alla cantante australiana Delta Goodrem) degli Air Supply, ecc. Nell'edizione giapponese dell'album, sono stati aggiunti anche i brani \"Solitaire\" e \" Nothing's Gonna Change My Love for You \" (canzone di George Benson del 1984, portata poi al successo da Glenn Medeiros nel 1987)\nL'album raggiunse il primo posto nelle classifiche di vendite di vari Paesi (Corea del Sud, Irlanda, Israele, Norvegia e Regno Unito) ed ottenuto per ben 26 volte il disco di platino (10 volte in Irlanda; 4 in Norvegia; 3 nelle Filippine, nel Regno Unito e in Nuova Zelanda; 1 nella classifica europea, in Corea del Sud e Australia) e un disco d'oro (Svezia)."}
{"id": "2540149", "revid": "1305772", "url": "https://it.wikipedia.org/wiki?curid=2540149", "title": "The Love Album", "text": ""}
{"id": "2540158", "revid": "62004", "url": "https://it.wikipedia.org/wiki?curid=2540158", "title": "Koldo Gil Perez", "text": ""}
{"id": "2540159", "revid": "287204", "url": "https://it.wikipedia.org/wiki?curid=2540159", "title": "Ra\u00fal Spank", "text": "Biografia.\nLa sua prima esperienza a livello mondiale sono stati i campionati mondiali giovanili di atletica del 2005, tenutisi a Marrakech, Marocco."}
{"id": "2540171", "revid": "15756", "url": "https://it.wikipedia.org/wiki?curid=2540171", "title": "Maurizio Beretta", "text": "Biografia.\nSceglie l'attitiv\u00e0 giornalistica svolgendo il praticantato presso l'agenzia di stampa Asca. Dopo essere diventato giornalista professionista (1980) comincia a lavorare alla Rai. Al TG1 \u00e8 redattore, inviato speciale (segue, tra l'altro, la tragedia di Alfredino Rampi), conduttore dell'edizione delle 20, responsabile dell'edizione \"Linea Notte\", capo della redazione economica e quindi vicedirettore. Terminata l'esperienza al telegiornale, viene nominato direttore delle Relazioni Istituzionali e Internazionali della Rai. In seguito, assume l'incarico di direttore della Divisione Uno, con responsabilit\u00e0 su budget e palinsesti di Rai 1, Rai 2, TG1, TG2 e Rai Sport.\nNel 2000 viene nominato direttore di Rai 1. Nel giugno 2001 lascia la Rai dopo oltre vent'anni di collaborazione per entrare nella FIAT, dove assume il ruolo di direttore Relazioni esterne e comunicazione. Nel 2003 diventa direttore delle Relazioni istituzionali e internazionali del gruppo torinese. \u00c8 direttore generale di Confindustria dal 7 luglio 2004 al 30 gennaio 2009.\nIl 25 agosto 2009 ne viene ratificata la nomina a presidente della Lega Calcio, l'organo direttivo del calcio italiano. A seguito della scissione di tale organismo, il 1\u00ba luglio 2010 assume la guida della neonata Lega Serie A.\nDal 14 marzo 2011 Beretta \u00e8 il nuovo responsabile della struttura \"Identity and Communications\" di UniCredit; di conseguenza decide di lasciare la presidenza della Lega Serie A non appena si trover\u00e0 un sostituto per la sua attivit\u00e0 nella Lega Calcio. Il 18 gennaio 2013 viene invece riconfermato con 14 voti su 20 presidente della Lega Serie A.\nIl 18 agosto 2014 viene anche eletto Vicepresidente vicario della Federazione Italiana Giuoco Calcio (FIGC).\nLascia la presidenza della Lega Serie A il 21 aprile 2017."}
{"id": "2540175", "revid": "62004", "url": "https://it.wikipedia.org/wiki?curid=2540175", "title": "Sergey Ivanov", "text": ""}
{"id": "2540179", "revid": "339392", "url": "https://it.wikipedia.org/wiki?curid=2540179", "title": "Divisione Hermann G\u00f6ring", "text": ""}
{"id": "2540186", "revid": "2192375", "url": "https://it.wikipedia.org/wiki?curid=2540186", "title": "Lago del Mis", "text": "Il lago del Mis \u00e8 uno specchio d'acqua artificiale il cui bacino occupa buona parte del canale del Mis, vallata in comune di Sospirolo, in provincia di Belluno.\nDescrizione.\nLa diga \u00e8 del tipo a cupola a doppia curvatura, e appoggia su un pulvino che si sviluppa lungo le due sponde e sul tampone. \u00c8 stata costruita nel 1962 all'altezza dell'abitato di Pascoli a Sospirolo (BL).\nIl lago \u00e8 compreso nel parco nazionale delle Dolomiti Bellunesi."}
{"id": "2540188", "revid": "767487", "url": "https://it.wikipedia.org/wiki?curid=2540188", "title": "32P/Comas Sol\u00e1", "text": "La Cometa Comas Sol\u00e1, formalmente indicata come 32P/Comas Sol\u00e1, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta da Josep Comas i Sol\u00e0 presso l'osservatorio Fabra il 5 novembre 1926."}
{"id": "2540190", "revid": "729019", "url": "https://it.wikipedia.org/wiki?curid=2540190", "title": "Castello di Foug\u00e8res", "text": "Il castello di Foug\u00e8res (in francese: \"ch\u00e2teau de Foug\u00e8res\"; in bretone \"Kastell Felger\") \u00e8 uno dei pi\u00f9 celebri castelli della Bretagna, nonch\u00e9 uno dei pi\u00f9 imponenti di tutt'Europa; \u00e8 una fortezza medievale eretta nel XII secolo e pi\u00f9 volte ampliata sino al XV secolo, posizionata su un isolotto roccioso sul fiume Nan\u00e7on nella cittadina di Foug\u00e8res, in una zona che un tempo rappresentava il confine tra il Regno di Francia e il Ducato di Bretagna.\nLa costruzione, una vera e propria cittadella fortificata che sostitu\u00ec un preesistente castello in legno distrutto dagli Inglesi nel 1166, era stata concepita per accogliere la popolazione della citt\u00e0 durante gli attacchi dei nemici. Il castello ebbe un'enorme importanza militare fino al XV secolo, quando il Ducato di Bretagna perse la propria indipendenza. \u00c8 classificato come monumento storico sin dal 1892 ed \u00e8 di propriet\u00e0 del comune di Foug\u00e8res.\nCaratteristiche.\nIl castello si trova in Place Pierre-Symon e occupa un'area di ca. 2 ha; \u00e8 costruito a pianta concentrica ed \u00e8 costituito da tre mura di cinta circondate da un fossato e con 13 torri (alte 30 m e spesse 5), cinque delle quali servivano a protezione delle mura.\nStoria.\nNotizie di un castello o \u2013 quantomeno \u2013 di un torrione in legno eretto su un isolotto roccioso della valle del fiume Nan\u00e7on si hanno gi\u00e0 alla fine del X secolo.\nQuesto torrione venne distrutto nel 1166 dalle truppe del re inglese Enrico II Plantageneto (1133 - 1189).\nLa costruzione dell'edificio attuale venne ordinata da Raoul II (1130 -1194)."}
{"id": "2540191", "revid": "913245", "url": "https://it.wikipedia.org/wiki?curid=2540191", "title": "Kabelo Kgosiemang", "text": "Biografia.\nHa vinto i campionati africani di atletica del 2006 con un record personale di 2,30 m, miglior risultato dalla vittoria di Abderrahmane Hammad nel 2000 con 2,34 m. Ha raggiunto tale misura nei campionati africani di atletica del 2008 ed \u00e8 divenuto cos\u00ec il detentore del record nazionale assieme a Hammad."}
{"id": "2540193", "revid": "599013", "url": "https://it.wikipedia.org/wiki?curid=2540193", "title": "Marco Turati", "text": "Caratteristiche tecniche.\nDifensore centrale, forte nel gioco aereo, all'occorrenza pu\u00f2 adattarsi al ruolo di terzino destro. \u00c8 inoltre molto temibile sui calci piazzati in virt\u00f9 della sua grande forza fisica.\nCarriera.\nMuove i suoi primi passi nelle giovanili del Lecco, prima di approdare al Verona, a 17 anni. Nel 2002 passa in prestito al , in Serie C1. Esordisce con gli abruzzesi l'8 settembre 2002 in Torres-Chieti (0-1), subentrando all'inizio della ripresa a Suppa. Mette a segno la sua prima rete da professionista il 12 gennaio 2003 contro la Torres (3-1), andando a segno sugli sviluppi di un calcio d'angolo.\nLa stagione seguente passa nuovamente in prestito alla , ma a causa di vari infortuni, nella sessione invernale del calciomercato fa rientro al Verona. Esordisce in Serie B l'8 maggio 2004 in Verona-Cagliari (1-2), giocando titolare. Segna la sua prima rete con gli scaligeri il 22 maggio contro il (3-0).\nIl 31 agosto 2007 passa in compartecipazione al , in Serie B. Esordisce con i romagnoli - da titolare - il 9 settembre in Cesena-Pisa (1-2). Il 25 giugno 2008 la compropriet\u00e0 \u00e8 risolta a favore del .\nIl 1\u00ba settembre 2008 passa in prestito all'.\nIl 28 luglio 2009 passa a titolo definitivo al . Il 19 settembre mette a segno due reti nella partita vinta 3-1 contro il . Termina l'annata con 38 presenze e 5 reti.\nIl 22 luglio 2011 viene acquistato a titolo definitivo dal con cui firma un contratto annuale con opzione per il secondo. A fine stagione rimane svincolato.\nIl 28 maggio del 2012 viene arrestato nell'ambito dell'inchiesta sul calcio scommesse. Verr\u00e0 squalificato per 3 anni.\nL'8 agosto 2016 firma per il Siracusa un contratto annuale, tornando a giocare in terza serie dopo l'esperienza dell'anno precedente tra le file del Lecco in serie D. Il 16 giugno 2017 il Siracusa gli prolunga il contratto fino a giugno 2019.\nIl 1\u00ba settembre 2018, in occasione della gara di Coppa Italia Siracusa-Reggina, Turati indossa per la prima volta la fascia di capitano.\nAl termine della stagione 2018-2019 la mancata iscrizione da parte del Siracusa al campionato di Serie C induce Marco Turati, all'et\u00e0 di 37 anni, a chiudere con il calcio giocato, accettando la proposta di entrare a far parte fin dalla stagione successiva nello staff di Vincenzo Italiano come collaboratore tecnico dello Spezia ottenendo la storica promozione in Serie A. Nel settembre del 2020 inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B.\nStatistiche.\nPresenze e reti nei club.\n\"Statistiche aggiornate al 19 maggio 2019.\""}
{"id": "2540197", "revid": "125486364", "url": "https://it.wikipedia.org/wiki?curid=2540197", "title": "Andrea Santonastaso", "text": "Biografia.\nFiglio di Pippo Santonastaso, si \u00e8 formato come attore al Laboratorio teatrale del \"CIMES - Centro di Musica e Spettacolo\" presso l'Universit\u00e0 di Bologna, debuttando a teatro nel 1989. Dopo varie esperienze teatrali, approda in televisione nel 1995 come interprete di alcuni spot pubblicitari, video-clip e sit comedy. Debutta nel mondo del cinema nel 1997 con \"Dichiarazioni d'amore\" di Pupi Avati. \nTra televisione (tra gli altri: \"Cos\u00ec fan tutte\" su Italia 1, \"Saturday Night Live from Milano\", \"Fiore e Tinelli\" su Disney Channel), fiction (tra gli altri partecipa a \"Puccini\", \"Don Matteo\" e \"Un matrimonio\" su Rai 1, \"Lo smemorato di Collegno\", \"L'ispettore Coliandro\" su Rai 2, \"Dov'\u00e8 mia figlia?\" su Canale 5), cinema (lavora, tra gli altri, con Wim Wenders, Cristina Comencini, Massimo Venier), teatro, cabaret, dove si esibisce in duo con Davide Paniate (partecipando ad alcune trasmissioni televisive tra cui \"Zelig\"), e infine la radio (conduce \"Per fortuna che c'\u00e8 la Radio\" e attualmente \"Nessuno \u00e8 perfetto\" su Radio 2), la sua carriera di attore ha affrontato prove di diverso genere, sperimentando svariati linguaggi e provandosi nell'interpretazione di personaggi fra i pi\u00f9 disparati.\nTeatrografia.\n\"Sandro \", di C. Poli, regia di N. Bonazzi (2021)\nInternet.\nPer \"Sinarra.tv\" ha realizzato video-narrazioni dedicate a Cyrano de Bergerac, Rosencrantz e Guildenstern sono morti, Amleto, La schiuma dei giorni,"}
{"id": "2540198", "revid": "287204", "url": "https://it.wikipedia.org/wiki?curid=2540198", "title": "Alessandro Bianconcini", "text": "Biografia.\nMusicista e professore di violoncello, iscritto dal 1929 al Partito Comunista clandestino, emigr\u00f2 in Francia nel 1935 per sfuggire all'arresto per la sua attivit\u00e0 antifascista. Collabor\u00f2 con il Fronte Popolare e con il Soccorso Rosso Internazionale e nell'ottobre del 1936 si rec\u00f2 a combattere in Spagna nella 12\u00aa Brigata \"Garibaldi\". Gravemente ferito nella battaglia di Pozuelo, rientr\u00f2 in Francia nell'aprile 1937. \nArrestato due volte dopo l'occupazione tedesca, fu consegnato alla polizia italiana nel luglio 1942 e rinchiuso prima a Susa e poi nel carcere di San Giovanni in Monte a Bologna. Dopo essere stato sottoposto a torture e vessazioni, fu condannato al confino a Ventotene.\nTornato in libert\u00e0 il 23 agosto 1943, rientr\u00f2 a Imola e dopo l'8 settembre assunse il comando della 7\u00aa Brigata GAP. Il 9 gennaio 1944 fu catturato dalle Brigate Nere a Bologna e condannato a morte insieme ad altri sette partigiani di Bologna ed Imola, in rappresaglia per l'uccisione del federale fascista Eugenio Facchini.\nL'esecuzione avvenne al poligono di tiro di Bologna il 27 gennaio 1944. Pochi mesi dopo, a Bianconcini venne intitolata la 36\u00aa Brigata Garibaldi."}
{"id": "2540200", "revid": "599013", "url": "https://it.wikipedia.org/wiki?curid=2540200", "title": "Mike Baldinger", "text": "Anche suo fratello, Frank Baldinger, ha corso come pilota motociclistico professionista.\nCarriera.\nPer quanto riguarda le competizioni del motomondiale esordisce nella classe 250 nel 1998 con la Honda usufruendo di una wild card per partecipare al GP di Germania, dove arriva al 15\u00ba posto conquistando 1 punto iridato; grazie a questo si piazza al 37\u00ba posto nella classifica finale della stagione.\nCorre nuovamente un Gran Premio nel 1999 con la TSR-Honda, sempre come wild card in Germania, e due ulteriori prove nel 2000 con la Yamaha, senza ottenere punti. Le sue quattro partecipazioni totali sono avvenute tutte nella classe 250.\nNel 2002 si ritira dall'agonismo."}
{"id": "2540206", "revid": "14258", "url": "https://it.wikipedia.org/wiki?curid=2540206", "title": "Horror Vacui", "text": ""}
{"id": "2540211", "revid": "785863", "url": "https://it.wikipedia.org/wiki?curid=2540211", "title": "Feitan", "text": ""}
{"id": "2540220", "revid": "121837", "url": "https://it.wikipedia.org/wiki?curid=2540220", "title": "Nervo uditivo", "text": ""}
{"id": "2540222", "revid": "121837", "url": "https://it.wikipedia.org/wiki?curid=2540222", "title": "Nervo acustico", "text": ""}
{"id": "2540227", "revid": "599013", "url": "https://it.wikipedia.org/wiki?curid=2540227", "title": "BellSouth Open 1997 - Singolare", "text": "Il singolare del Heineken Open 1997 \u00e8 stato un torneo di tennis facente parte dell'ATP Tour.\nJi\u0159\u00ed Nov\u00e1k era il detentore del titolo.\nJonas Bj\u00f6rkman ha battuto in finale Kenneth Carlsen 7-6 (7-0), 6-0."}
{"id": "2540236", "revid": "729019", "url": "https://it.wikipedia.org/wiki?curid=2540236", "title": "Endonevrio", "text": "Il termine endonervio si riferisce ad un sottile strato di tessuto connettivo che racchiude una fibra nervosa (guaina mielinica + assone del neurone).\nCaratteristiche.\nLa sostanza fondamentale \u00e8 costituita da sottili fasci di fibre tipiche del connettivo lasso che presenta anche fibre reticolari di collagene, prodotte dalle sottostanti cellule di Schwann. \u00c8 in continuit\u00e0 con i setti che si approfondano dallo strato pi\u00f9 intimo del perinervio. In prossimit\u00e0 della terminazione dell'assone della fibra nervosa l'endonervio si riduce sino a poche fibre reticolari disposte attorno alla lamina basale delle cellule di Schwann.\nLocalizzato principalmente nei nervi del sistema nervoso periferico, l'endonevrio \u00e8 situato anche nella regione periferica della zona di transizione del nervo vestibolococleare."}
{"id": "2540267", "revid": "767487", "url": "https://it.wikipedia.org/wiki?curid=2540267", "title": "For Those About to Rock (We Salute You)", "text": "For Those About to Rock (We Salute You) \u00e8 un brano degli AC/DC, pubblicato dall'etichetta discografica Atlantic Records il 22 marzo 1982 come primo singolo estratto dall'album \"For Those About to Rock We Salute You\", in abbinamento a \"Let There Be Rock\" come Lato B.\nBrano.\nLa canzone, bench\u00e9 usata come introduzione sia all'album che al rispettivo tour, \u00e8 stata usata nei concerti e nei Live come ultimo brano per usare il \"We Salute You\" come saluto d'addio ai fan. Nel video della canzone, come negli altri video dell'album, si vede la band suonare in un live."}
{"id": "2540299", "revid": "287204", "url": "https://it.wikipedia.org/wiki?curid=2540299", "title": "Aosta (disambigua)", "text": ""}
{"id": "2540312", "revid": "599013", "url": "https://it.wikipedia.org/wiki?curid=2540312", "title": "Freddie Welsh", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nGli inizi.\nDi estrazione borghese, si appassion\u00f2 alla boxe trasferendosi dal Galles agli Stati Uniti per praticare la carriera pugilistica. Professionista dal 1905.\nLa carriera.\nCampione del mondo dei pesi leggeri dal 1914 al 1917, perdendo il titolo contro Benny Leonard.\nA causa di investimenti sbagliati effettuati dopo il termine della carriera pugilistica, mor\u00ec in povert\u00e0 all'et\u00e0 di 41 anni."}
{"id": "2540332", "revid": "287204", "url": "https://it.wikipedia.org/wiki?curid=2540332", "title": "Croatian Indoors 1997", "text": "Il Croatian Indoors 1997 \u00e8 stato un torneo di tennis giocato sul cemento indoor. \n\u00c8 stata la 2\u00aa edizione del Croatian Indoors che fa parte della categoria ATP World Series ell'ambito dell'ATP Tour 1997.\nSi \u00e8 giocato a Spalato in Croazia dal 27 gennaio al 3 febbraio 1997.\nCampioni.\nSingolare.\n Goran Ivani\u0161evi\u0107 ha battuto in finale Greg Rusedski 7-6 (7-4), 4-6, 7-6 (8-6)\nDoppio.\n Sa\u0161a Hir\u0161zon / Goran Ivani\u0161evi\u0107 hanno battuto in finale Mark Keil / Brent Haygarth 6-4, 6-3"}
{"id": "2540335", "revid": "136801", "url": "https://it.wikipedia.org/wiki?curid=2540335", "title": "Croatian Indoors", "text": ""}
{"id": "2540348", "revid": "1498232", "url": "https://it.wikipedia.org/wiki?curid=2540348", "title": "Obiettivi Canon EF 35mm", "text": "I Canon EF 35mm sono obiettivi prodotti da Canon Inc. che condividono la stessa lunghezza focale. Queste lenti hanno un attacco EF e sono quindi compatibili con tutte le macchine fotografiche reflex della serie EOS.\nLe versioni esistenti sono:\nLe versioni precedenti erano;\nNell'intervallo di lunghezze focali definite 'grandangolari', questi obiettivi si posizionano all'estremit\u00e0 superiore. Il valore di 35mm non \u00e8 infatti molto distante da quello di 43mm, caratteristico di un obiettivo normale ideale. Tale focale comunque rende queste lenti dei grandangolari a tutti gli effetti, destinate prevalentemente all'uso nel ritratto di gruppo, nei panorami e pi\u00f9 in generale nella fotografia non specialistica. L'indice di gradimento tra i principianti \u00e8 per questo solitamente elevato. Grandangolari pi\u00f9 spinti, con lunghezza focale inferiore, limiterebbero le possibilit\u00e0 di impiego rendendo la composizione pi\u00f9 impegnativa.\nQuando utilizzati su di una DSLR con sensore APS-C, l'angolo di campo di questi obiettivi diviene equivalente a 56mm, rendendoli pi\u00f9 adatti ad ambiti diversi, tra cui il ritratto.\nEF 35mm f/1.4L USM.\nIl Canon EF 35mm f/1.4L USM \u00e8 un obiettivo serie L di fascia professionale. Il barilotto e la baionetta sono realizzati in metallo, le estremit\u00e0 sono in materiale plastico. \u00c8 presente un anello di messa a fuoco di ampie dimensioni rivestito in gomma ed una finestrella con le distanze riportate in metri e piedi e con indice dedicato per la fotografia all'infrarosso. Caratteristica di questa lente \u00e8 la possibilit\u00e0 di sfruttare la ridotta profondit\u00e0 di campo permessa dall'ampia apertura massima. La costruzione ottica prevede 11 elementi, inclusa una lente asferica del tipo di migliore qualit\u00e0 perch\u00e9 realizzata mediante molatura. \u00c8 impiegato un elemento posteriore flottante pilotato da un motore USM ad anello che permette all'obiettivo un'elevata velocit\u00e0 di messa a fuoco, durante il quale l'elemento frontale non ruota n\u00e9 si estende. Le prestazioni meccaniche ed ottiche sono reputate eccellenti e tale \u00e8 la fama di questa lente all'interno della comunit\u00e0 di utilizzatori Canon.\nEF 35mm f/1.4L II USM.\nIl Canon EF 35mm f/1.4L USM II rappresenta un profondo cambiamento rispetto al modello EF 35mm f/1.4L USM, cambiamento che vede anche l'aumentare del peso di circa 180 grammi in pi\u00f9 rispetto al precedente. La pi\u00f9 importante novit\u00e0 di questo modello \u00e8 l'inclusione di un elemento \"Blue Spectrum Refractive\" all'interno delle 14 lenti in 11 gruppi che compongono l'obiettivo. Questa tecnologia serve a limitare al massimo le aberrazioni cromatiche nella fascia del blu tipiche di questa tipologia di obiettivi. Fra le altre caratteristiche presenti troviamo guarnizioni antipolvere e antipioggia, rivestimenti al fluoro sulle lenti alle estremit\u00e0. Questo obiettivo \u00e8 dotato di un motore anulare a ultrasuoni estremamente rapido per l\u2019autofocus con possibilit\u00e0 di messa a fuoco manuale full-time.\nEF 35mm f/2.\nIl Canon EF 35mm f/2 \u00e8 un obiettivo di fascia economica introdotto nel 1990, agli albori del sistema EOS, con una buona reputazione in particolare per quanto riguarda le caratteristiche ottiche, fatto salvo il bokeh migliorabile. Il barilotto \u00e8 realizzato in plastica e la baionetta in metallo. \u00c8 presente la finestrella distanza in metri e piedi dotata di indice per la fotografia all'infrarosso. L'apertura massima di f/2.0 permette di lavorare con una ridotta profondit\u00e0 di campo, anche se non cos\u00ec ridotta come nel caso dell'EF 35\u00a0mm f/1.4L USM. Lo schema ottico prevede sette elementi, senza alcuna lente speciale. Il motore autofocus \u00e8 abbastanza veloce ma piuttosto udibile. L'elemento frontale non ruota ma si estende durante la messa a fuoco.\nEF 35mm f/2 IS USM.\nIl Canon EF 35mm f/2 IS USM \u00e8 un obiettivo di fascia media introdotto nel dicembre del 2012. Come il predecessore \u00e8 dotato di barilotto in plastica e baionetta in metallo, ma in aggiunta incorpora uno stabilizzatore d'immagine ottico dell'ultima generazione. \u00c8 dotato di diaframma a disegno circolare ad 8 lamelle in contrapposizione a quello ad 8 lamelle non circolare del f/1.4L e di quello a 5 lamelle non circolare del vecchio modello f/2. Lo schema ottico conta 10 elementi in 8 gruppi e include una lente asferica. L'autofocus \u00e8 garantito da un classico motore USM ad anello asservito da una CPU ad alta velocit\u00e0. \u00c8 presente anche in questo caso la finestrella delle distanze con l'indice per la fotografia all'infarosso. Il diametro filtri \u00e8 67\u00a0mm e l'elemento frontale non ruota n\u00e9 si estende durante la messa a fuoco."}
{"id": "2540351", "revid": "173617", "url": "https://it.wikipedia.org/wiki?curid=2540351", "title": "Marcel Thil", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nBiografia.\nLa carriera.\nProfessionista dal 1920. Fu costretto a farsi le ossa affrontando il temibile Leone Jacovacci che, il 28 ottobre 1926, a Nancy, lo batt\u00e9 una prima volta ai punti. Successivamente, il 28 ottobre 1927, a Roma, l'italiano lo costrinse all'abbandono alla decima ripresa. \nIl 27 marzo 1929, al terzo incontro tra i due, a Parigi, Thil si rifece strappando ai punti allo stesso Jacovacci la cintura continentale dei pesi medi . Il 23 novembre 1930, a Milano, fu costretto a cederla a Mario Bosisio ai punti in 15 riprese. \nConquist\u00f2 il titolo mondiale dei medi nel 1932 battendo il campione in carica Gorilla Jones. Il 27 giugno 1934, in un match non valido per il titolo, affront\u00f2 a Parigi l'italiano Oddone Piazza gi\u00e0 sfidante di Jones per la cintura mondiale, battendolo ai punti in dodici riprese.\nDifese vittoriosamente la cintura mondiale per ben dodici volte in cinque anni. Tra gli sfidanti, batt\u00e9 Len Harvey al White City Stadium di Londra, il cubano Kid Tunero (due volte), lo spagnolo Ignacio Ara (due volte), l'ex campione europeo dei pesi welter e dei pesi medi Gustave Roth, il tedesco Adolf Witt, super\u00f2 due volte il connazionale Carmelo Candel (con un pari), il cecoslovacco Vilda Jacks e il canadese Lou Brouillard per ben due volte. Nel 1933, essendo passato pi\u00f9 di un anno dalla sua ultima difesa della cintura, contro Harvey, fu dichiarato decaduto dalla NBA ma continu\u00f2 a difendere vittoriosamente il titolo nella versione riconosciuta dall'IBU.\nNel frattempo conquist\u00f2 anche il titolo europeo dei pesi mediomassimi contro lo spagnolo Martinez de Alfara e lo difese vittoriosamente contro il britannico Jack McAvoy. Perse il titolo mondiale dei medi contro un altro grande, Fred Apostoli, che lo batt\u00e9 per KO al 10\u00ba round al Polo Grounds di New York il 23 settembre 1937. Fu il suo ultimo combattimento.\nDopo il ritiro.\nRitiratosi nel 1937, l'anno successivo inizi\u00f2 a fare il rivenditore di carbone e di legna da ardere a Reims, per poi dedicarsi al commercio di champagne. \nAllo scoppio della seconda guerra mondiale Marcel Thil fu arruolato come semplice brigadiere in un'unit\u00e0 dell'esercito francese. Poi addestr\u00f2 e guid\u00f2 i dilettanti del Champagne Boxing Club di Reims. Dopo la guerra diresse e poi presiedette alcune societ\u00e0 pugilistiche. Nel 1961 fu nominato cavaliere della Legion d'onore. \nMor\u00ec il 14 agosto 1968 in un incidente stradale."}
{"id": "2540356", "revid": "767487", "url": "https://it.wikipedia.org/wiki?curid=2540356", "title": "John Commons", "text": "Dopo gli studi all'Oberlin College (Ohio), si laure\u00f2 alla Johns Hopkins University. Successivamente insegn\u00f2 in varie universit\u00e0, in particolare all'Universit\u00e0 del Wisconsin."}
{"id": "2540357", "revid": "92723", "url": "https://it.wikipedia.org/wiki?curid=2540357", "title": "Manichei Medievali", "text": ""}
{"id": "2540361", "revid": "729019", "url": "https://it.wikipedia.org/wiki?curid=2540361", "title": "Jonathan Kaplan (arbitro di rugby)", "text": "Ritiratosi nel 2013, vantava al momento del termine dell'attivit\u00e0 il primato di \"test match\" diretti in carriera (70, poi superato da Nigel Owens).\nBiografia.\nNato a Durban da famiglia ebraica, entr\u00f2 a 17 anni nella scuola d'arbitraggio del Transvaal mentre era ancora studente delle superiori alla King David's School di Johannesburg, e inizi\u00f2 la carriera arbitrale nel campionato provinciale del Sudafrica; nel 1996 divenne internazionale e diresse il suo primo \"test match\", tra e ad Harare; tre anni pi\u00f9 tardi entr\u00f2 nei ruoli dei direttori scelti per la , nel corso della quale tuttavia scese in campo solo come giudice di linea.\nNel 2000 diresse in Europa il suo primo \"match\" del Sei Nazioni, - , primo incontro di sempre degli Azzurri nel torneo; quattro furono invece gli incontri diretti alla in Australia: tre della fase a gironi pi\u00f9 il quarto di finale tra e .\nPresente anche alla , fu coinvolto nella polemica di cui fu fatto oggetto l'inglese Wayne Barnes nel corso del quarto di finale -, vinto dai primi per 20-18, e in cui gli \"All Blacks\" lamentarono sia l'espulsione temporanea di un giocatore che un passaggio in avanti francese all'origine di una meta; Kaplan, in quell'incontro uno dei due giudici di linea insieme all'inglese Tony Spreadbury, fu accusato da parte neozelandese di aver mal consigliato Wayne Barnes soprattutto nell'episodio dell'espulsione, anche se in effetti fu evidenziato che anche la avrebbe potuto lamentare la mancata concessione di due calci piazzati nel finale, che avrebbero potuto consolidare l'esiguo vantaggio che stava difendendo; fu detto che, a causa di ci\u00f2, la commissione arbitrale della Coppa del Mondo lo escluse dalle finali, laddove invece la spiegazione era pi\u00f9 lineare: Kaplan, essendo sudafricano e dovendosi procedere alle designazioni prima della disputa degli incontri di semifinale che vedevano in lizza proprio gli \"Springbok\", non fu destinato n\u00e9 all'incontro per il terzo posto n\u00e9 alla finale per il titolo; fu invece designato per la semifinale -, vinta dai britannici per 14-9.\nIl 12 marzo 2009 a Edimburgo durante l'incontro del Sei Nazioni tra e , Kaplan raggiunse il suo 50\u00b0 \"test match\", dopo che nel novembre precedente, a Marsiglia, arbitrando - , con 47 incontri era divenuto il direttore di gara con pi\u00f9 presenze internazionali.\nPresente per 21 stagioni consecutive nella prima fascia di merito dei direttori di gara sudafricani, Kaplan annunci\u00f2 nel febbraio 2013 il suo ritiro dalle competizioni al termine della Currie Cup di quell'anno.\nIl suo ultimo incontro di club fu, infatti, la finale di tale edizione di torneo tra Western Province e Natal Sharks.\nA tale data aveva arbitrato 68 \"test match\" (l'ultimo nel 2011), cui se ne aggiunsero ulteriori due a novembre 2013, - e Namibia-, portando il totale definitivo a 70.\nTale record dur\u00f2 fino al 2016 quando fu superato dal suo collega gallese Nigel Owens.\nCollegamenti esterni.\n "}
{"id": "2540363", "revid": "1442080", "url": "https://it.wikipedia.org/wiki?curid=2540363", "title": "Croatian Indoors 1997 - Singolare", "text": "Il singolare del Croatian Indoors 1997 \u00e8 stato un torneo di tennis facente parte dell'ATP Tour.\nGoran Ivani\u0161evi\u0107 era il detentore del titolo e ha battuto in finale 7\u20136(4), 4\u20136, 7\u20136(6) Greg Rusedski."}
{"id": "2540365", "revid": "1873017", "url": "https://it.wikipedia.org/wiki?curid=2540365", "title": "Polo Grounds", "text": "Polo Grounds era il nome dato a quattro stadi costruiti in successione, l'ultimo dei quali fu demolito nel 1964, che si trovavano in Upper Manhattan, New York, e che furono utilizzati per incontri di baseball dai New York Metropolitans a partire dal 1880 fino al 1885, dai New York Giants dal 1883 al 1957, dagli New York Yankees dal 1912 al 1922, e dagli New York Mets nelle loro prime due stagioni del 1962 e 1963. Ospit\u00f2 anche la Major League Baseball All-Star Game nel 1934 e nel 1942.\nLo stadio venne utilizzato anche per incontri di football americano.\nVi si svolsero inoltre innumerevoli campionati mondiali di pugilato, tra cui il pi\u00f9 noto \u00e8 quello del 1923 tra Jack Dempsey e Luis \u00c1ngel Firpo.\nVi combatterono anche, tra gli altri, Gene Tunney, Joe Louis, Henry Armstrong, Rocky Marciano, Sugar Ray Robinson, Floyd Patterson ed innumerevoli altri campioni a partire dagli anni dieci alla fine degli anni cinquanta, facendone, insieme al Madison Square Garden, uno dei luoghi deputati della storia del pugilato moderno.\nCome il nome suggerisce, il \"Polo Grounds\" originario fu costruito nel 1876 per lo sport del polo. Dei quattro stadi che ne portarono il nome attraverso gli anni, la struttura originale fu l'unica effettivamente utilizzata per il polo. Il campo era inizialmente citato dai quotidiani semplicemente come \"the polo grounds\" (i campi da polo) e con il tempo questa indicazione generica ne divenne il nome proprio. Delimitato a sud e a nord dalla 110\u00aa e dalla 112\u00aa Strada, e ad est e ad ovest dalla Fifth e dalla Sixth Avenues, fu trasformato in uno stadio da baseball quando fu affittato dai New York Metropolitans nel 1880. Lo stadio venne utilizzato allo stesso tempo dai Giants e dai Metropolitans dal 1883 fino al 1885, e il nome rimase a ciascuno degli stadi successivi dei Giants.\nIl quarto ed ultimo \"Polo Grounds\", che ospit\u00f2 i Giants finch\u00e9 si trasferirono a San Francisco dopo la stagione del 1957, e che ospit\u00f2 temporaneamente gli Yankees (1913-1922) e i Mets (1962-1963), fu il pi\u00f9 famoso, ed \u00e8 quello a cui ci si riferisce nella maggior parte dei casi quando si parla del \"Polo Grounds\". Il nome \"Polo Grounds\", a dire la verit\u00e0, non fu mai esposto in alcun modo sullo stadio, finch\u00e9 non lo fecero i Mets, con una grande insegna, nel 1962.\nLa versione finale della struttura si distingueva per la sua forma a vasca da bagno, ed aveva una distanza relativamente breve tra le due pareti laterali, mentre il campo era insolitamente profondo.\nIl campo di sinistra aveva anche un piano superiore, che si estendeva fuori sul campo (dopo la sua estensione del 1923), riducendo la distanza da 279 piedi (85\u00a0m) a circa 250 piedi (76\u00a0m). Questo significava che, durante una partita di baseball, era tecnicamente piuttosto difficile battere una home run nel piano inferiore delle tribune del campo sinistro, a meno che non fosse un colpo da maestro come il famoso home run di Bobby Thomson del 1951 - quello che negli Stati Uniti \u00e8 noto come \"the Shot Heard 'Round the World\" e che gli statunitensi considerano uno dei pi\u00f9 famosi episodi della storia della Major League, se non addirittura uno dei pi\u00f9 grandi episodi della storia dello sport.\nNessun giocatore di baseball batt\u00e9 mai una fly ball che raggiunse i 483 piedi (147\u00a0m) di distanza a cui stava il muro del campo centrale, che stava di fronte alla parte degli spogliatoi che sporgeva sul campo. Dato che sporgeva, non era propriamente chiaro quando la reale \"home run line\" sarebbe stata perfettamente al centro.\nI quattro Polo Grounds.\nIl Polo Grounds I.\nIl primo \"Polo Grounds\" si trovava originariamente sulla 110th Street, tra la Fifth Avenue and Sixth Avenue (oggi Lenox Avenue), in prossimit\u00e0 dell'angolo di nord-est di Central Park.\nSi trattava, come si \u00e8 detto, di un campo da polo, e i New York Metropolitans furono il primo team di baseball professionistico ad utilizzarlo, partendo dal settembre del 1880.\nIl campo non veniva utilizzato solo per le partite tra professionisti, ma spesso anche da squadre di baseball e football di college, provenienti anche da fuori New York. La prima immagine nota del \"Polo Grounds\", tra quelle giunte ai nostri giorni, \u00e8 un'incisione che descrive una partita tra le squadre delle universit\u00e0 di Yale e di Princeton e che fu pubblicata su una rivista del 1882. Yale e Harvard giocarono al \"Polo Grounds\" anche la loro partita del Thanksgiving Day il 29 novembre 1883 e il 24 novembre 1887.\nIl Polo Grounds II.\nIl primo \"Polo Grounds\" scomparve nel 1889, quando New York, nel trasformare in realt\u00e0 il reticolo teorico delle strade che erano esistite per anni nelle piantine della citt\u00e0, prolung\u00f2 la 111ma Strada attraverso il terreno del preesistente parco.\nL'espansione edilizia costrinse i Giants, che erano succeduti ai New York Metropolitans, a cercarsi velocemente una nuova sistemazione, che trovarono a Jersey City, nonostante fosse stata attivata perfino una petizione popolare - avevano appena vinto il campionato - perch\u00e9 il previsto sviluppo urbanistico facesse un'eccezione per l'area del vecchio stadio.\nIl trasferimento a Jersey City dur\u00f2 finch\u00e9 i Giants non riuscirono ad affittare un altro sito nella Ninth Avenue Elevated.\nA dispetto dei vagabondaggi, i Giants vinsero il campionato e le World Series per il secondo anno consecutivo.\nIl Polo Grounds III.\nIl terzo e il quarto \"Polo Grounds\" si trovavano nello stesso luogo. La struttura del 1890, il \"Polo Grounds\" III, aveva inizialmente un outfield, il fondo del campo, che era interrotto a un certo punto da una recinzione di funi, al di l\u00e0 della quale era permesso parcheggiare alle carrozze (e alle prime automobili). Le gradinate vennero aggiunte poco alla volta.\nGi\u00e0 nel 1910 le tribune circondavano l'outfield (il fondo del campo) e la recinzione a funi era sparita. Le tribune erano sezionate da un paio di spazi, fatto che si sarebbe dimostrato importante nel 1911.\nIl Polo Grounds IV.\nIl 14 aprile del 1911, un venerd\u00ec, un incendio di cui non furono identificate le cause, distrusse la parte a ferro di cavallo delle tribune del \"Polo Grounds\" III, bruciando il legno e lasciando al loro posto solo le strutture verticali di acciaio. Gli spazi tra alcune sezioni delle tribune permisero al resto dello stadio e alla parte degli spogliatoi di salvarsi.\nIl proprietario dei Giants, John T. Brush, decise di affittare lo stadio di \"Hilltop Park\" dagli Yankees, mentre faceva ricostruire il \"Polo Grounds\" con strutture di cemento armato e acciaio.\nLa ricostruzione fu sufficientemente veloce da permettere al \"Polo Grounds\" di riaprire il 28 giugno del 1911, la data che ora viene assegnata all'inaugurazione dello stadio che ora viene retronominato \"Polo Grounds IV\". La struttura era la sesta degli Stati Uniti ad essere costruita in calcestruzzo e acciaio (e la seconda della National League, dopo il \"Forbes Field\"). Le nuove zone dei posti a sedere vennero ricostruite nel corso della stagione. Le tribune risparmiate dall'incendio vennero mantenute come erano, lasciando degli spazi con quelle di nuova costruzione e a prova di incendio.\nI Giants rinacquero dalle ceneri insieme al loro stadio, vincendo il gagliardetto della National League del 1911 (seguito dalle vittorie del 1912 e 1913). Come evidenziano i programmi dell'epoca delle World Series, i Giants tentarono di ribattezzare la nuova struttura come \"Brush Stadium\" in onore del loro proprietario John T. Brush, ma il nome non ebbe successo e mor\u00ec con la persona che lo portava.\nQuello che restava delle vecchie tribune venne demolito nel 1923, quando la struttura a due piani venne costruita tutto intorno al campo e vennero costruiti i nuovi spogliatoi e la nuova facciata.\nGli New York Yankees subaffittarono il \"Polo Grounds\" dai Giants nel periodo dal 1913 al 1922, dopo che il loro contratto di affitto dell\"'Hilltop Park\" era scaduto.\nDopo la stagione del 1922, gli Yankees costruirono lo Yankee Stadium giusto al di l\u00e0 dell'Harlem River, a poca distanza dal \"Polo Grounds\", fatto che spron\u00f2 i Giants ad ampliare il loro stadio per competere con gli Yankees. Con quell'ampliamento il \"Polo Grounds\" divenne pi\u00f9 adatto al football di quanto non lo fosse stato prima.\nLa prima partita notturna dei Giants al \"Polo Grounds\" IV fu giocata il 24 maggio del 1940.\nGli ultimi anni.\nIl declino dello stadio fu parzialmente dovuto alla carenza di manutenzione verificatasi a partire dagli anni quaranta: i Giants erano i proprietari dello stadio, ma non del terreno su cui era stato costruito. Inoltre, con l'arrivo degli anni cinquanta, le zone limitrofe al \"Polo Grounds\" erano diventate malfamate. Entrambi i fatti si riflettevano negativamente sulle vendite dei biglietti, nonostante i Giants giocassero a meraviglia. Nel 1954, ad esempio, i Giants attirarono solo 1,1 milioni di spettatori, contro i due milioni dei Milwaukee Braves, e questo a dispetto dell'aver vinto le World Series.\nFrustrati dalla decadenza dello stadio e dall'incapacit\u00e0 di reperire una nuova sede adatta a loro a New York, i Giants annunciarono nel 1957 il loro trasferimento a San Francisco, dopo tre quarti di secolo trascorsi al \"Polo Grounds\".\nDopo aver vinto 5 World Series nel leggendario stadio newyorkese, a San Francisco i Giants dovettero aspettare 53 anni per vincerne una.\nLa demolizione del \"Polo Grounds\" inizi\u00f2 nell'aprile del 1964, utilizzando la stessa \"wrecking ball\", la pesante sfera metallica da demolizione, che era stata usata quattro anni prima sul bellissimo Ebbets Field di Brooklyn. La \"wrecking ball\" era stata dipinta in modo da assomigliare ad una gigantesca palla da baseball.\nLa squadra di demolizione vestiva la maglia dei Giants e gli uomini, prima di iniziare, resero omaggio al \"Polo Grounds\" toccandosi la visiera degli elmetti, mentre ne guardavano la facciata.\nFu necessario il lavoro di 60 operai per oltre un mese, per spianare la struttura.\nIl complesso residenziale pubblico delle \"Polo Grounds Towers\", costruite sul terreno dello storico stadio, fu inaugurato nel 1968."}
{"id": "2540366", "revid": "287204", "url": "https://it.wikipedia.org/wiki?curid=2540366", "title": "Arakaki Seisho", "text": ""}
{"id": "2540368", "revid": "110157", "url": "https://it.wikipedia.org/wiki?curid=2540368", "title": "Irish Ice Hockey Association", "text": "La Irish Ice Hockey Association (IIHA) \u00e8 un'organizzazione fondata nel 1996 per governare la pratica dell'hockey su ghiaccio e dell'hockey in-line in Irlanda.\nL'affiliazione alla International Ice Hockey Federation \u00e8 avvenuta il 26 settembre dello stesso anno di fondazione. Svolge attivit\u00e0 internazionale con nazionali senior e juniores maschile e con una rappresentativa nazionale femminile.\nDal 2007 organizza inoltre un campionato, chiamato Irish Ice Hockey League."}
{"id": "2540369", "revid": "958185", "url": "https://it.wikipedia.org/wiki?curid=2540369", "title": "Tying", "text": "Il Tying consiste in un acquisto collegato di due prodotti: un prodotto principale (es: una stampante) e un prodotto secondario il cui acquisto \u00e8 determinato dall'uso del prodotto principale (es: la cartuccia). \nL'impresa riducendo il prezzo del prodotto primario aumenter\u00e0 le quantit\u00e0 vendute dello stesso determinando cos\u00ec un aumento delle vendite del prodotto secondario che verr\u00e0 venduto ad un prezzo maggiore del costo marginale. Quanto detto si concretizza in una riduzione del profitto nel mercato del prodotto primario e in un aumento del profitto nel mercato del prodotto secondario, ma poich\u00e9 l'aumento del profitto nel mercato del prodotto secondario \u00e8 maggiore della riduzione del profitto nel mercato del prodotto primario complessivamente il profitto totale dell'impresa aumenta.\nIl tying pu\u00f2 essere usato come strumento per misurare la disponibilit\u00e0 a pagare dei consumatori e pertanto come strumento di discriminazione di prezzo. "}
{"id": "2540370", "revid": "327094", "url": "https://it.wikipedia.org/wiki?curid=2540370", "title": "1000 m piani", "text": ""}
{"id": "2540379", "revid": "666668", "url": "https://it.wikipedia.org/wiki?curid=2540379", "title": "Vampeta (giocatore di calcio a 5)", "text": "Carriera.\nClub.\nCresciuto nella squadra locale del Amafusa Maring\u00e1, approda ventenne alla Luparense. Sotto la guida del tecnico spagnolo Jes\u00fas Velasco domina nelle competizioni nazionali con la maglia della squadra veneta fino a diventare una delle squadre pi\u00f9 forti nel panorama del calcio a 5 europeo. Considerato uno dei giocatori pi\u00f9 completi del panorama europeo, il 1\u00ba novembre 2008 ha raggiunto quota 100 gol con la maglia della Luparense, squadra di cui \u00e8 stato capitano. Il 4 ottobre 2009 durante la gara di Coppa UEFA contro il terminata per 10-0 a favore della Luparense segna 8 gol stabilendo il record del numero di reti segnate da un giocatore della Luparense nelle competizioni internazionali. Riceve per due volte il premio come miglior giocatore della Serie A in riferimento alle stagioni 2007-08 e 2008-09 culminate entrambe con lo scudetto vinto dalla Luparense. Nella stagione 2012-13 lascia la formazione veneta per trasferirsi all'. Durante le otto stagioni di permanenza alla Luparense, Vampeta ha realizzato 228 reti, un primato superato solamente da Humberto Honorio cinque anni pi\u00f9 tardi.\nA fine marzo del 2013 il CONI annuncia che Vampeta \u00e8 stato trovato positivo a un controllo antidoping effettuato il 16 marzo 2013 e dunque sospeso in via cautelare. Dopo un biennio nella compagine piemontese, durante il quale vince una Winter Cup, il 16 luglio 2014 si trasferisce al Kaos Futsal. Poi nello stesso 2014 si transferisce al Kazma Sport Club in Kuwait.\nNazionale.\nIn possesso della doppia cittadinanza, nel 2008 \u00e8 stato convocato per la prima volta dal ct Alessandro Nuccorini in occasione del torneo quadrangolare di Buz\u0103u. Il debutto \u00e8 giunto il 22 gennaio 2008 nel corso della partita inaugurale che ha contrapposto gli \"azzurri\" alla Turchia. Nel 2014 vince con l'Italia il campionato europeo, venendo inoltre inserito nella formazione ideale del torneo stilata dal Gruppo Tecnico della UEFA.\nPalmar\u00e8s.\nCompetizioni nazionali.\nCompetizioni internazionali"}
{"id": "2540384", "revid": "767487", "url": "https://it.wikipedia.org/wiki?curid=2540384", "title": "The Romantics", "text": "The Romantics sono un gruppo musicale rock statunitense formatosi a Detroit, Michigan, nel 1977.\nLa band utilizz\u00f2 questo nome, The Romantics, perch\u00e9 si form\u00f2 il giorno di San Valentino 1977. Raggiungono una discreta popolarit\u00e0 negli Stati Uniti, Canada, parte dell'Asia, Australia, Europa e America latina nella prima met\u00e0 degli anni '80, soprattutto grazie al successo della famosa hit \"What I Like About You\"."}
{"id": "2540386", "revid": "721282", "url": "https://it.wikipedia.org/wiki?curid=2540386", "title": "Battle City", "text": " \u00e8 un videogioco sparatutto incentrato sul combattimento tra carri armati, sviluppato e pubblicato dalla Namco nel 1985 (attraverso la loro allora sussidiaria Namcot), sulla console 8-bit Famicom. Si tratta di una miglioria dell'arcade \"Tank Battalion\" della medesima software house, del quale viene considerato il sequel spirituale, succeduto a sua volta dal vero e proprio seguito \"Tank Force\". Venne successivamente convertito per i cabinati da sala della linea \"Nintendo Vs. Series\" con il titolo VS. Battle City nello stesso anno, per gli home computer FM-7, Sharp X1 e Sharp MZ nel 1986, e per la portatile Game Boy nel 1991. Quest'ultima \u00e8 stata cinque anni dopo rilavorata e inclusa nel primo volume di .\nLa versione Famicom (l'originale) emulata \u00e8 presente nell'edizione giapponese di \"\" sul Nintendo GameCube come contenuto sbloccabile, insieme a \"Xevious\" e \"Star Luster\"; in passato fu resa scaricabile per Wii, Nintendo 3DS e Wii U tramite Virtual Console. Nei tempi pi\u00f9 recenti, Bandai Namco Entertainment la inserisce in una raccolta unica di titoli casalinghi della ex compagnia, che in Giappone \u00e8 intitolata \"Namcot Collection\" (\"Namco Museum Archives\" in Occidente, invece suddivisa in due volumi), per Nintendo Switch, PlayStation 4, Xbox One e PC.\nModalit\u00e0 di gioco.\nCome in \"Tank Battalion\", le battaglie di \"Battle City\" si svolgono su dei campi nello stile labirinto disseminati di muri, con visuale fissa dall'alto e con conformazione variabile a seconda del livello, che sono in tutto 35. Quando l'ultimo viene superato vengono ripetuti con l'incremento della difficolt\u00e0 fino al 70, dopodich\u00e9 si riparte dal primo (come la maggioranza dei videogiochi dell'epoca non ha un finale).\nPer guadagnare dei punteggi bisogna controllare un carro armato e annientare tutti i venti carri nemici che appaiono dalla parte alta, un po' alla volta. Se viene centrato da un loro attacco, il giocatore perde una delle vite a disposizione, mentre in caso di distruzione della fortificazione da difendere (un simbolo dell'aquila circondato da mura, posto sulla parte bassa centrale dell'area di gioco), sia da parte nemica che dal proprio accidentale sparo, si va direttamente al game over.\nRiguardo ai carri armati, sia il protagonista che gli avversari possono muoversi e sparare nelle quattro direzioni, con la possibilit\u00e0 di demolire gradualmente le mura di mattoni (quelle d'acciaio sono indistruttibili). Di tanto in tanto, bersagliando un carro che lampeggia, compare in un qualsiasi punto un power-up con sei casuali effetti: eliminare istantaneamente tutti i mezzi visibili, conferire invincibilit\u00e0 temporanea, rendere d'acciaio per venti secondi le mura che circondano la base, potenziare tre volte l'intensit\u00e0 del fuoco, bloccare tutti i mezzi visibili entro dieci secondi, ottenere una vita extra. E ancora quelli nemici possono essere di quattro modelli, sempre pi\u00f9 pesanti e pericolosi, che vengono introdotti progressivamente andando avanti con la partita. Infine, continuando nei livelli si susseguono anche zone con tre tipi di terreno particolari: arbusti che nascondono alla vista i carri, fiumi non oltrepassabili e lastre di ghiaccio scivolose.\nSulla schermata d'introduzione \u00e8 disponibile la modalit\u00e0 a due giocatori, nell'ibrido competitiva/cooperativa, con due carri armati impegnati alla difesa sempre della base. Se si colpiscono a vicenda vengono solo temporaneamente immobilizzati. Al completamento di un livello, colui che ha eliminato il maggior numero di carri riceve il bonus di 1000 punti (altrimenti nulla se pareggiano). Una sfida termina dopo che entrambi esauriscono le vite, oppure quando un nemico distrugge in pieno il forte, e chi ha totalizzato il punteggio pi\u00f9 alto \u00e8 il vincitore.\nEccetto quelle arcade e del Game Boy, in tutte le altre versioni \u00e8 presente un editor di livelli denominato \"Construction\". \nVersione per Game Boy.\nConsistente in 50 livelli unici, ha l'area del campo di battaglia pi\u00f9 grande dello schermo, scorrevole muovendo il carro armato nella direzione desiderata, e con a disposizione del giocatore un piccolo radar (visualizzato al centro della parte inferiore), il quale permette di localizzare i nemici. La nuova compresa nel sopracitato volume, che supporta anche la periferica Super Game Boy, presenta due novit\u00e0: l'opzione per l'inserimento della password e \"Fix Mode\", dove \u00e8 consentito giocare la partita senza usufruire di tale radar, poich\u00e9 l'area viene mostrata per intero riducendone le dimensioni.\nIl multigiocatore \u00e8 possibile anche su questa console, collegandone due via Game Link Cable, ma solo mediante il gioco originale. A differenza per\u00f2 delle controparti casalinghe, la sfida qui avviene in un livello singolo e i carri, oltre a comparire ininterrottamente, non fanno ottenere punti mentre vengono eliminati.\nEredit\u00e0.\nNumerosi sono i cloni e gli hack di \"Battle City\", tra i quali quello pi\u00f9 noto era Tank 1990 (), ossia la versione contraffatta diffusa in cloni hardware del NES e/o apposite cartucce multigioco pirata, realizzata in Cina dalla Yanshan Software (YS) del programmatore F\u00f9 Z\u00e0n. Vi si introducono molti elementi e opzioni aggiuntive.\nNegli anni 2010, Bandai Namco Entertainment pubblic\u00f2 su mobile due titoli derivati: Battle City Blitz (conosciuto nelle regioni occidentali come \"Tank Battalion Blitz\") per iOS nel 2011, sviluppato internamente, mentre per iOS e Android nel 2017 , prodotto da Happymeal e uscito solo in Giappone."}
{"id": "2540387", "revid": "287204", "url": "https://it.wikipedia.org/wiki?curid=2540387", "title": "Prosseno", "text": ""}
{"id": "2540388", "revid": "122815670", "url": "https://it.wikipedia.org/wiki?curid=2540388", "title": "Prossenia", "text": "Nell'antica Grecia la prossenia o proxenia era una convenzione concordata per mezzo della quale un cittadino eminente della polis ospitava gli ambasciatori stranieri a proprie spese, in cambio di titoli onorari ricevuti dallo Stato. \nProsseno.\nIl cittadino incaricato era chiamato pr\u00f2sseno o (proxenos, pl. \"proxenoi\" o \"proxeni\", dal greco pr\u00f2xenos, comp. da pro- + xenos, lett. \"davanti allo\" o a \"favore dello\" \"straniero\"). \nEra scelto dalla citt\u00e0 straniera e, in genere, non era cittadino del Paese che lo designava, bens\u00ec di quello per il quale svolgeva le sue funzioni. La sua missione consisteva nell'occuparsi dei viaggiatori arrivati dalla citt\u00e0 per i cui interessi vegliava. Si occupava del nuovo venuto, aiutandolo a risolvere un'infinit\u00e0 di questioni, fornendogli fonti di informazione e facilitandogli i contatti. \nI decreti del prosseno (equivalenti a \"lettere patenti\" o \"patenti reali\" e a risoluzioni di valutazione) erano emessi dallo Stato a favore di un cittadino di un altro Stato per servire come prosseno, un tipo di console onorario. Una frase stereotipata di allora era \"evergete (benefattore) e prosseno\". \nUn prosseno avrebbe usato qualsiasi influenza che aveva nella sua citt\u00e0 per promuovere politiche di amicizia o alleanza con la citt\u00e0 che egli rappresentava volontariamente. Per esempio, l'ateniese Cimone era prosseno di Sparta ad Atene e durante il suo periodo di notoriet\u00e0 nella politica ateniese, prima dello scoppio della prima guerra peloponnesiaca, sosteneva fortemente una politica di cooperazione tra i due Stati. Cimone era noto per il suo amore per Sparta tanto da chiamare s\u00e9 stesso \"uno dei suoi figli lacedemoni\". \nIl fatto di essere prosseno nella citt\u00e0 non impediva di prendere parte a una guerra contro quella citt\u00e0 - poich\u00e9 l'estrema lealt\u00e0 del prosseno era, in fin dei conti, rivolta alla propria citt\u00e0. Tuttavia, un prosseno avrebbe naturalmente cercato di fare del suo meglio pur di prevenire lo scoppio di una guerra, dandosi da fare per appianare qualsiasi controversia in grado di causarla. \nIl ruolo del prosseno per una particolare citt\u00e0 era spesso ereditario nell'ambito di una particolare famiglia. "}
{"id": "2540389", "revid": "1873017", "url": "https://it.wikipedia.org/wiki?curid=2540389", "title": "Arakaki Seish\u014d", "text": "Era un artista marziale okinawense, nato nel villaggio di Kumemura, (Okinawa), o nelle vicinanze dell'isola di Sesoku. Era un ufficiale della corte reale di Okinawa che si attiv\u00f2 come interprete della lingua cinese andando a Pechino nel settembre del 1870. Si sa molto poco della sua vita e dei suoi allenamenti. L'unico suo maestro conosciuto fu Wai Xinxian (Wai Shinzan) da Fuzhou, una citt\u00e0 della provincia di Fujian della dinastia Qing della Cina.\nFu famoso per l'insegnamento dei kata: Uns\u016b, Seisan, Shihohai, Niseishi e Sanchin che furono successivamente adottati da un gran numero di stili di karate e di kata con l'uso delle armi: Aragaki-no-kun, Aragaki-no-sai and Sesoku-no-kun.\nAragaki non cre\u00f2 mai degli stili, ma le sue tecniche e i kata si sono sparsi in un gran numero stili moderni di karate e di kobujutsu, anche se il Chit\u014d-ry\u016b \u00e8 discutibilmente lo stile pi\u00f9 vicino ad Aragaki's Tote."}
{"id": "2540395", "revid": "38120", "url": "https://it.wikipedia.org/wiki?curid=2540395", "title": "Irish Ice Hockey League", "text": "Il Campionato irlandese di hockey su ghiaccio, noto con il nome ufficiale di Irish Ice Hockey League \u00e8 una manifestazione dilettantistica di hockey su ghiaccio organizzata dalla Irish Ice Hockey Association. La fondazione ufficiale avviene nel 2007, sebbene gi\u00e0 dagli anni ottanta si organizzassero campionati amatoriali .\nStoria.\nIn seguito alla costruzione del Dundalk Ice Dome ed al successo del Mondiale di hockey su ghiaccio Divisione 3 tenutosi a Dundalk nell'aprile 2007, la Irish Ice Hockey Association annunci\u00f2 la creazione di una lega irlandese di hockey. Tutte le cinque squadre che ne fanno parte giocano le loro partite al Dundalk Ice Dome. I primi vincitori del campionato sono stati i Dundalk Bulls che sconfissero i Dublin Rams 6-3.\nPrima della nascita di questa lega l'unica squadra irlandese erano i Belfast Giants della Elite Ice Hockey League britannica. Molti giocatori irlandesi fino a quel momento avevano dovuto espatriare per cercare fortuna."}
{"id": "2540409", "revid": "547034", "url": "https://it.wikipedia.org/wiki?curid=2540409", "title": "Naha-te", "text": " \u00e8 un termine usato prima della seconda guerra mondiale per indicare il karate che si praticava nell'area intorno a Naha, l'antica citt\u00e0 commerciale del Regno delle Ry\u016bky\u016b e oggi citt\u00e0 capitale delle isole di Okinawa.\nSi crede derivi dallo Sh\u014drei ry\u016b.\nEtimologia.\nNei primi decenni del XX secolo, ci si riferiva alle arti marziali di Okinawa con il nome \"te\", che nella lingua giapponese significava \"mano\". Il \"Te\" venne spesso accompagnato al nome di una citt\u00e0, per distinguere i vari stili di \"te\", e spesso la parola faceva da prefazione all'area di origine, per esempio: \"Naha-te\", \"Shuri-te\", o \"Tomari-te\".\nStoria.\nNaha-te si basava originariamente sul sistema della Gru Bianca di Fujian della Cina meridionale, che conflu\u00ec ad Okinawa agli inizi del XIX secolo attraverso Kumemura (Kuninda); il Naha-te nacque nell'allora sobborgo di Naha, e continu\u00f2 a svilupparsi ed evolversi fino ad essere formalizzato da Higaonna Kanry\u014d negli anni ottanta.\nL'Okinawa-te o pi\u00f9 semplicemente Te, detta anche T\u014dde, si differenzi\u00f2 subito in tre stili, a seconda dei luoghi di Okinawa in cui veniva praticato: il Naha-te (sul modello del kung fu/gongfu della Cina meridionale), il Shuri-te e il Tomari-te (entrambi sul modello del kung fu/gongfu della Cina settentrionale).\nNei primi anni del XX secolo, furono fondate diverse organizzazioni ufficiali di arti marziali okinawensi, e grazie alla loro influenza la parola \"karate\" divenne ampiamente accettata come un termine generico per qualsiasi tipo di arte marziale okinawense senza armi. Con la popolarit\u00e0 del termine karate, la pratica di nominare ogni tipo di arte marziale a partire dalla sua area geografica di origine declin\u00f2. Dal Naha-te deriv\u00f2 uno stile di karate: il G\u014dj\u016b-ry\u016b. Il termine \"Naha-te\" non \u00e8 pi\u00f9 di uso corrente.\nStili di Naha-te.\nUlteriori stili di Naha-te sono: \ned altri ancora.\nAl di fuori degli stili di Naha-te veri e propri, ricordiamo che dalle arti marziali Naha-te e dal Kung Fu il Mushindo Kempo ha preso alcuni aspetti."}
{"id": "2540411", "revid": "599013", "url": "https://it.wikipedia.org/wiki?curid=2540411", "title": "Erik Meijer", "text": "Carriera.\nClub.\nMeijer ha iniziato la sua carriera al Fortuna Sittard. Ha debuttato nei primi anni 1990 nell'Eredivisie con la maglia del MVV.\nNel 1993 Meijer si \u00e8 trasferito al PSV, ma fu chiuso da giocatori come Ronaldo, Luc Nilis e Wim Kieft. Dopo aver giocato tra Belgio e Olanda, giocando per le due societ\u00e0 di Eindhoven, nel 1995 arriva in Germania e un anno pi\u00f9 tardi veste la casacca del Bayer Leverkusen. In tre anni, mantiene una media vicina a 1 gol ogni 5 partite e nel 1999, passa a titolo gratuito al Liverpool dove gioca 26 partite segnando 2 gol in Football League Cup, contro l'Hull City (1-5). Passato in prestito al Preston North End, in terza divisione, gioca 9 incontri senza segnare alcun gol. A fine stagione i \"Reds\" lo mandano all'Amburgo, dove ritorna alla consueta media di 1 gol ogni 5 incontri di campionato, ritirandosi nel 2006 dal calcio giocato.\nNella classifica del Daily Mail dei 50 peggiori attaccanti nella storia della Premier League figura al cinquantesimo posto."}
{"id": "2540415", "revid": "79968", "url": "https://it.wikipedia.org/wiki?curid=2540415", "title": "Polittico di san Giovanni Battista", "text": "Il Polittico di san Giovanni Battista \u00e8 un dipinto a olio su tavola di Cima da Conegliano, databile al 1504-1509 e conservato nella Chiesa di San Giovanni Battista di San Fior.\nStoria.\nLa pala d'altare fu commissionata dalla comunit\u00e0 religiosa di San Fior nei primissimi anni del XVI secolo, per impreziosire una delle chiese pi\u00f9 importanti e antiche del territorio: doveva rappresentare il santo pi\u00f9 importante, il Battista, al centro, e ai lati i santi protettori delle chiese vicine.\nOggi la pala \u00e8 ancora conservata nella Chiesa di San Giovanni Battista, della quale riempie la parte retrostante l'altare maggiore, spiccando in un contesto intonacato di bianco.\nDescrizione.\nL'opera, inserita in un cassettone neorinascimentale del 1925, consta di otto parti: una tavola maggiore al centro, quattro pannelli laterali minori e una predella contenente tre formelle.\nDa sinistra le parti che compongono il polittico rappresentano:\nI santi che attorniano il Battista, patrono di San Fior assieme a San Fiorenzo, sono i titolari delle chiese del circondario ecclesiasticamente dipendenti. San Pietro \u00e8 patrono di Zopp\u00e8, san Lorenzo di Pianzano, san Bartolomeo di Bibano, sant'Urbano del Prato di Campardo, oggi localit\u00e0 del comune di Godega di Sant'Urbano, san Biagio di Bav\u00e8r, santa Giustina di San Fior di Sotto e san Vendemiale (o Vendemiano) dell'omonima localit\u00e0.\nLa predella contiene rispettivamente i seguenti episodi della vita del santo protettore:\nAttualmente il polittico si trova ricomposto nel presbiterio della chiesa neogotica, inaugurata nel 1930, che prende il posto della vecchia chiesa arcipretale la cui entrata era rivolta a ovest. Durante la prima guerra mondiale l'opera era stata rimossa dalla sua sede a scopo precauzionale, ma la cornice che conteneva gli otto pannelli and\u00f2 persa. Negli anni venti, su disegno di Ferdinando Forlati, venne realizzato un nuovo cassettone in stile quattrocentesco che tuttora contiene l'opera.\nIl dipinto, i cui colori si erano conservati meglio di molti altri dell'epoca, ha comunque dovuto subire alcuni interventi di restauro: il pi\u00f9 importante nel 1962, in occasione della mostra che Treviso dedic\u00f2 al Cima, e il pi\u00f9 recente nel 1993."}
{"id": "2540422", "revid": "287204", "url": "https://it.wikipedia.org/wiki?curid=2540422", "title": "New Jersey Nets 1980-1981", "text": "La stagione 1980-81 dei New Jersey Nets fu la 5\u00aa nella NBA per la franchigia.\nI New Jersey Nets arrivarono quinti nella \"Atlantic Division\" della \"Eastern Conference\" con un record di 24-58, non qualificandosi per i play-off."}
{"id": "2540423", "revid": "15756", "url": "https://it.wikipedia.org/wiki?curid=2540423", "title": "Pizzetto", "text": "Il pizzo, pi\u00f9 comunemente pizzetto, \u00e8 la barba che viene rasata sulle guance e fatta crescere sul mento. Il pizzo assume diverse fogge e differenti lunghezze e, spesso, \u00e8 accompagnato da baffi pi\u00f9 o meno folti.\nI tipi di pizzetto utilizzati sono molti. Dalla sola barba sul mento, a mento e baffi, fino ai raffinati pizzetti scolpiti, in pratica una sottile linea di barba che, partendo dai baffi, scorre verso il mento lateralmente e, talvolta, anche centralmente. Quest'ultimo tipo di pizzetto necessita di un'attenta manutenzione. Per questo \u00e8 necessario l'uso di una lama unica e, spesso, l'intervento del barbiere.\nVi sono alcune semplici regole per la sua cura. Il pizzetto deve avere i contorni ben definiti. Se con la barba, infatti, ci si pu\u00f2 un po' sbizzarrire, il pizzetto \u00e8 per i precisi, che controllano la forma scrupolosamente. Pi\u00f9 il pizzetto \u00e8 piccolo, meglio va definito. Se poi oltre al pizzetto si ha la barba bisogna che le due parti siano armoniche, anche se non dovessero avere peli della stessa lunghezza.\nSe si ha un viso tondeggiante meglio scegliere un pizzetto raso e sottile, dall'efficace effetto snellente. Se si ha, invece, un viso magro, lungo o il mento appuntito, meglio un pizzetto pi\u00f9 corto e ampio. A seconda della crescita, si pu\u00f2 anche aggiungere una cosiddetta \"mosca\", ciuffetto di peli, sotto il centro del labbro inferiore, radendo le aree a destra e a sinistra della stessa,\nStoria.\nPrima del XVI secolo sono scarse o quasi assenti le fonti iconografiche che ci riportano al pizzetto. Nell'immaginario collettivo \u00e8 una caratteristica del personaggio di Robin Hood, anche se probabilmente ci\u00f2 \u00e8 dovuto alle stampe ottocentesche e ai film che ne hanno narrato le gesta. A fine trecento gli uomini di mezza et\u00e0 sfoggiavano un pizzetto a forchetta, anche se per tutto il basso medioevo si preferivano volti rasati .\nFamosa divenne la barba alla Henri Quatre, portata dal re Enrico IV di Francia, molto di moda nel XVII secolo. Si tratta di un pizzo a punta accompagnato da baffi e talvolta da una barbetta rasa nei lati. Prima di Enrico IV, il suo predecessore aveva lanciato la moda dei baffi accompagnati alla mosca. Dal cinquecento al seicento la moda dalla barba si era spostata al pizzetto. D'Artagnan e Van Dyke lo sfoggiarono con baffi arricciati e mosca. A fine secolo il pizzetto (come le altre barbe) cadde in disuso.\nIn Italia, nell'Ottocento, portavano il pizzo patrioti e carbonari. Negli anni fu anche prerogativa degli alpini, che lo sceglievano in quanto era loro vietato l'uso della barba piena. Molti son stati i personaggi famosi affezionati al pizzo, da Lenin a Pirandello a D'Annunzio.\nCadde in disuso negli anni '20 e per molti anni non venne portato dagli uomini, che preferivano i baffi o i volti glabri.. Il movimento hippy non ripesc\u00f2 la moda del pizzetto ma al contrario si preferirono le basette, i baffi e la barba folta come segno di ribellione.\nIl pizzetto \u00e8 tornato di gran moda, soprattutto fra i giovani, solo a partire dalla seconda met\u00e0 degli anni '90 del XX secolo (era chiamato round beard o circle beard perch\u00e9 era portato tutto unito), dopo che negli anni '80 si preferivano volti glabri. Il pizzetto degli anni 2000 era spesso accompagnato da una barbetta corta ai lati, tendenzialmente baffi e pizzo erano portati divisi e non uniti come negli anni '90. A partire dagli anni '10 del 2000 la moda \u00e8 caduta in disuso in favore delle barbe folte."}
{"id": "2540424", "revid": "124890250", "url": "https://it.wikipedia.org/wiki?curid=2540424", "title": "Humberto Honorio", "text": "Campione europeo nel 2014, detiene il record di scudetti vinti, essendosi laureato campione d'Italia per ben 8 volte.\nCarriera.\nClub.\nGli esordi.\nArriva in Italia nel 2003, firmando con il San Lazzaro, in Serie A2.\nLa stagione successiva passa al plurititolato Prato, dove avviene il suo esordio in massima serie. La prima stagione vede i lanieri chiudere al secondo posto, salvo poi essere eliminati ai quarti play-off. L'anno successivo la squadra, molto ridimensionata, non riesce ad evitare la retrocessione.\nLuparense.\nNell'estate 2006 passa alla Luparense assieme al compagno Rafael Salom\u00e3o. Qui ritrova Jes\u00fas Velasco, suo allenatore al primo anno in Toscana.\nLa prima stagione, dopo le sconfitte in finale di Supercoppa e Coppa Italia, si chiude con la vittoria dello scudetto, il primo sia per i \"biancazzurri\" sia per Honorio, autore della prima rete nella finale di ritorno.\nNegli anni successivi \u00e8 tra i protagonisti di due stagione perfette dei padovani, dove aggiunge al palmar\u00e8s 2 scudetti, una Coppa Italia (vinta con una sua rete a pochi secondi dal termine) e 2 supercoppe.\nAd aprile 2010 gioca a Lisbona la final four di Coppa UEFA per la prima volta in carriera, andando in gol su entrambe le gare.\nDopo un periodo di digiuno, nel 2012 torna alla vittoria, mettendo in bacheca il quarto scudetto. Nell'estate a venire, con la cessione di Vampeta all'Asti, riceve la fascia di capitano dei \"lupi\".\nAffermatosi sempre di pi\u00f9 tra i migliori giocatori in Italia, tra il 2012 e il 2014 \u00e8 tra i protagonisti di un nuovo ciclo vincente dei \"biancazzurri\", aggiungendo al palmar\u00e8s un'altra Coppa Italia ed altre due supercoppe (andando a segno in tutte e tre le finali).\nDurante l'ultimo turno della stagione regolare 2014-2015, ad Asti, subisce la rottura del legamento crociato, che lo tiene fuori dal campo per diversi mesi. Torna a giocare il 7 novembre successivo, nella trasferta di Ferrara, andando subito a segno.\nNel 2017 ad Ancona conquista il sesto scudetto personale, raggiungendo Nora in vetta alla classifica dei giocatori pi\u00f9 volte campioni d'Italia. Qualche mese dopo, grazie alla doppietta messa a segno il 21 ottobre contro Pesaro, Honorio raggiunge quota 228 reti con la maglia della Luparense, eguagliando il record di miglior marcatore nella storia della societ\u00e0, finora appartenuto a Vampeta. A dicembre conquista la sesta supercoppa personale (siglando una doppietta), quello che sar\u00e0 il suo ultimo titolo vinto in maglia \"lupi.\" Il 2018 viene votato come ottavo miglior giocatore al mondo ai Futsal Awards.\nItalservice Pesaro.\nNell'estate 2018, con la chiusura della compagine patavina, Honorio si trasferisce, insieme ai compagni Michele Miarelli e Pablo Taborda, all'ambiziosa . Qui, alla prima stagione, dopo le sconfitte in finale di Coppa della Divisione e Coppa Italia, vince il suo settimo scudetto personale, diventando cos\u00ec il giocatore laureatosi pi\u00f9 volte campione d'Italia.\nNazionale.\nIn possesso del doppio passaporto, il 26 ottobre 2005 esordisce a Benevento con la Nazionale italiana durante l'amichevole contro il Paraguay vinta dagli \"azzurri\" per 7-3; durante l'incontro mette a segno la prima marcatura in \"azzurro\", realizzando la rete del momentaneo 2-0.\nNel 2014 \u00e8 tra i protagonisti della vittoria azzurra agli Europei di Anversa.\nPartecipa, inoltre, ai Mondiali 2016 in Colombia ed agli Europei 2018 a Lubiana, dove mette a segno la rete del momentaneo vantaggio contro i padroni di casa."}
{"id": "2540426", "revid": "33689", "url": "https://it.wikipedia.org/wiki?curid=2540426", "title": "Lucio Anneo Cornuto", "text": "Biografia.\nLucio Anneo era nativo di Leptis Magna in Libia apparteneva alla gens \"Annea\", la stessa di Lucio Anneo Seneca, risiedette a Roma per gran parte della sua esistenza. Era molto conosciuto come insegnante e amico di Persio, che gli aveva dedicato la quinta satira, cos\u00ec come di altri studenti di elevata cultura, come Claudio Agatemero. \"Tramite Cornuto, Persio fu presentato a Lucano che era suo coetaneo e anch'esso un discepolo di Cornuto\". Alla morte di Persio, Cornuto restitu\u00ec alla madre ed alla sorella di Persio il denaro lasciatogli in eredit\u00e0 da Persio, accettando invece la biblioteca del poeta composta di circa 700 rotoli di papiro. Rielabor\u00f2 le satire del poeta deceduto per farle pubblicare, ma le diede da revisionare al poeta Cesio Basso, su specifica richiesta di quest'ultimo.\nFra le satire di Persio c'erano versi che, come ci riporta Svetonio, \"frustavano persino lo stesso Nerone, che era poi il principe regnante\". Il verso era formulato come segue: \nma Cornuto lo modific\u00f2 come:\nallo scopo che non si potesse supporre che intendeva riferirsi a Nerone.\nCiononostante Anneo Cornuto fu bandito da Nerone\u00a0\u2013 nel 66 o nel 68 d.C. \u2013 avendo indirettamente denigrato il progetto dell'imperatore di scrivere la storia romana in un poema epico, dopo di che non si seppe pi\u00f9 nulla di lui.\nOpere.\nLucio Anneo era l'autore di varie opere retoriche sia in greco che in latino, come \"De figuris sententiarum\"; grazie a Cassiodoro sono giunti fino a noi estratti del suo trattato \"De enuntiatione vel orthographia\". Un commentario su Virgilio \u00e8 frequentemente citato da Servio, ma le tragedie menzionate da Svetonio sono andate perdute.\nCornuto scrisse un lavoro sulla retorica ed un commentario su \"le Categorie\" di Aristotele (\u03c0\u03c1\u1f78\u03c2 \u1f09\u03b8\u03b7\u03bd\u03cc\u03b4\u03c9\u03c1\u03bf\u03bd \u03ba\u03b1\u1f76 \u1f08\u03c1\u03b9\u03c3\u03c4\u03bf\u03c4\u03ad\u03bb\u03b7\u03bd) la cui filosofia venne da lui attaccata assieme al suo amico stoico Atenodoro. Scrisse anche un lavoro intitolato \"Sulla Propriet\u00e0\" (in greco: \u03a0\u03b5\u03c1\u1f76 \u1f10\u03ba\u03c4\u1ff6\u03bd), ma la sua opera pi\u00f9 importante rimane il \"Compendio di teologia greca\".\n\"Compendio di teologia greca\".\nIl trattato filosofico \"Theologiae Graecae compendium\" (il \"Compendio di teologia greca\", il titolo greco resta incerto) \u00e8 un manuale della \"mitologia popolare come esposto nell'interpretazione etimologica e simbolica degli stoici\". Questo primo esempio di un trattato educativo romano fornisce un resoconto della mitologia greca sulla base di letture etimologiche estremamente elaborate. Cornuto cerc\u00f2 di recuperare le credenze originarie che i popoli primitivi avevano del mondo esaminando i nomi ed i titoli attribuiti ai loro dei; il risultato, ai nostri occhi, \u00e8 spesso bizzarro, con molte etimologie forzate, come si pu\u00f2 dedurre dal paragrafo di apertura, dove Cornuto descrive il cielo (Urano):\nIl libro continua con una vena simile, passando da dei come Zeus, Hera, Crono e Poseidone, alle Furie, alle Parche (o Moire greche), fino alle Muse e alle Grazie. Tutto il lavoro \u00e8 pervaso da una forte sottocorrente della Fisica stoica.\nCi viene detto che il mondo ha un'anima che lo preserva detta Zeus, che soggiorna in Cielo la cui sostanza \u00e8 ardente. Zeus \u00e8 il potere che pervade tutto e che assegna il destino ad ogni persona. Gli dei ci hanno dato la Ragione (\"logos\"), il cui funzionamento non \u00e8 cattivo, ma \u00e8 parte integrante della Ragione divina dell'universo:"}
{"id": "2540427", "revid": "2066040", "url": "https://it.wikipedia.org/wiki?curid=2540427", "title": "Sestao River Club", "text": "Il Sestao River Club, \u00e8 una societ\u00e0 calcistica con sede a Sestao, nei Paesi Baschi, in Spagna. Gioca nella \"Segunda Divisi\u00f3n RFEF\", la quarta serie del campionato spagnolo.\n\u00c8 considerato un club storico del calcio spagnolo, in quanto \u00e8 stato fondato nel 1996 sulle ceneri del Sestao Sport Club (anno di fondazione 1916), scomparso per problemi economici.\nRosa attuale.\n\"Rosa aggiornata al 4 novembre 2014\"\nCollegamenti esterni.\n Sito ufficiale"}
{"id": "2540429", "revid": "118107175", "url": "https://it.wikipedia.org/wiki?curid=2540429", "title": "PDM-Concorde", "text": "La PDM-Ultima-Concorde era una squadra maschile olandese di ciclismo su strada, attiva tra i professionisti dal 1986 al 1992.\nStoria.\nSorta nel 1986 e dismessa nel 1992, era sponsorizzata dalla Philips DuPont Magnetics, joint venture tra l'azienda elettronica Philips e quella chimica DuPont; il secondo sponsor era l'azienda di biciclette Concorde. General manager della squadra fu, dal 1987 al 1992, l'olandese Jan Gisbers.\nDiversi importanti corridori degli anni 1980 e 1990 vestirono la divisa della PDM: tra essi, gli olandesi Steven Rooks (1986-1989), Gert-Jan Theunisse (1987-1989), Gerrie Knetemann (1987-1989), Adrie van der Poel (1987-1988) ed Erik Breukink (1990-1992), l'irlandese Sean Kelly (1989-1991) e lo spagnolo Pedro Delgado (1986-1987).\nTra i principali risultati conseguiti dalla squadra vi sono soprattutto classiche di un giorno: due Liegi-Bastogne-Liegi, due Cl\u00e1sica de San Sebasti\u00e1n, una Parigi-Tours, un Giro di Lombardia, un Amstel Gold Race, un Campionato di Zurigo.\nNel 1991 la squadra dovette ritirarsi in blocco al termine della nona tappa del Tour de France: i ciclisti avevano influenza, febbre e dolori diffusi. Secondo le dichiarazioni dello staff del team la causa risult\u00f2 essere un'intossicazione alimentare, ma taluni \u2013 anche constatando come coinvolti fossero solamente i ciclisti \u2013 sostennero si trattasse di problemi legati ad una pratica di doping di squadra, pi\u00f9 precisamente all'iniezione di intralipidi mal conservati."}
{"id": "2540430", "revid": "62004", "url": "https://it.wikipedia.org/wiki?curid=2540430", "title": "PDM (ciclismo)", "text": ""}
{"id": "2540433", "revid": "1573940", "url": "https://it.wikipedia.org/wiki?curid=2540433", "title": "Mulay al-Yazid ibn Muhammad", "text": "Secondo figlio del Sultano Mohammed ben Abdallah, al quale si era ribellato nel 1769, facendo cadere il Paese in continui conflitti fino al 1790, quando, con la morte del padre, si autoproclam\u00f2 Sultano. Al trono gli succedette nel 1792 il fratello Mulay Sulayman.\nYazid ebbe due figli, Brahim e Mulay Sa\u02bf\u012bd, che non succedettero per\u00f2 al padre.\nSecondo l'Enciclopedia Giudaica, fu un sultano particolarmente crudele. Fece appendere per i piedi per quindici giorni, dopo la loro morte, molti ebrei della citt\u00e0 di Mekn\u00e8s. Qualche anno dopo fece cavare gli occhi a pi\u00f9 di 300 notabili musulmani.\nIl suo regno, seppure breve, segn\u00f2 un cambio di direzione nelle relazioni diplomatiche, espellendo le delegazioni straniere, con l'unica eccezione di quella britannica.\nNel 1791 tent\u00f2, senza riuscirci, la conquista di Ceuta, dichiarando guerra alla Spagna."}
{"id": "2540434", "revid": "174925", "url": "https://it.wikipedia.org/wiki?curid=2540434", "title": "Autogestione", "text": ""}
{"id": "2540438", "revid": "729019", "url": "https://it.wikipedia.org/wiki?curid=2540438", "title": "Epinevrio", "text": "L'epinevrio costituisce il rivestimento di tessuto connettivo pi\u00f9 esterno di un nervo periferico. \u00c8 formata da tessuto connettivo denso contenente anche fibre elastiche ed include, in compagini di connettivo lasso, i vasi nutritivi del nervo. Le fibre collagene sono disposte in modo tale da impedire il danneggiamento del nervo a seguito di eccessive trazioni. Nei punti di origine dei nervi cranici e spinali, l'epinevrio si presenta in continuit\u00e0 con la dura madre, ove raggiunge spessori considerevoli; tende ad assottigliarsi man mano che il nervo si ramifica, arrivando talora a mancare nelle ramificazioni pi\u00f9 esili."}
{"id": "2540441", "revid": "709565", "url": "https://it.wikipedia.org/wiki?curid=2540441", "title": "Episodi de I Simpson (diciassettesima stagione)", "text": "La diciassettesima stagione de \"I Simpson\" \u00e8 andata in onda negli Stati Uniti dall'11 settembre 2005 al 21 maggio 2006.\nLa stagione comprende sette episodi della serie di produzione GABF, relativi alla precedente stagione.\nIn Italia sono stati trasmessi su Italia 1 quattro episodi il 23 dicembre 2006, nella raccolta \"Merry Simpson\". I restanti episodi sono andati in onda dal 5 marzo al 4 aprile 2007, sempre sullo stesso canale. Questa stagione verr\u00e0 replicata su Italia 1 dal 22 dicembre 2016 sempre per la prima volta rimasterizzata in 16:9.\nDal 1\u00ba dicembre 2014 in Europa (Italia compresa) \u00e8 in vendita il cofanetto contenente la diciassettesima stagione completa.\n\"Il fal\u00f2 dei lamantini\".\nHomer e Marge litigano poich\u00e9 Homer, a causa dei troppi debiti contratti nelle scommesse del football, decide di far girare a casa sua un film per adulti di Tony Ciccione e Marge va via di casa. E proprio quando sta per riconciliarsi con il marito, Marge incontra Caleb Thorn, uno scienziato che vuole evitare l'estinzione dei lamantini. Mentre tutta la famiglia la cerca, Marge decide di aiutare Caleb e riesce a trovare un po' di tranquillit\u00e0 in questa attivit\u00e0. Quando finalmente i Simpson ritrovano Marge, Homer prova a convincerla a tornare a casa salvando un lamantino da una banda di teppisti. Marge, commossa da questo gesto, decide di tornare a casa dalla sua famiglia.\n\"La bambina che dormiva troppo poco\".\nHomer protesta per la costruzione di un museo del francobollo vicino a casa sua, cos\u00ec il museo viene costruito dove c'era un cimitero e il cimitero viene spostato vicino alla casa dei Simpson. Visto che la finestra della camera di Lisa si affaccia proprio al cimitero, lei per la paura inizia a dormire con i genitori. Capendo di non poter continuare cos\u00ec per sempre, Lisa affronta la paura a modo suo e alla fine riesce a superarla.\n\"Milhouse di sabbia e nebbia\".\nMaggie ha la varicella e, su consiglio di Ned Flanders, Homer organizza a casa sua un varicella party invitando bimbi e genitori. A casa Simpson i genitori di Milhouse si ritrovano insieme e si rinnamorano l'uno dell'altra. Milhouse \u00e8 contento di ci\u00f2 ma quando vede che viene messo da parte dai suoi perch\u00e9 bisognosi di stare da soli, decide di architettare un piano con Bart per farli riseparare. Quando la signora Van Houten trova nel letto del marito il reggiseno di Marge Simpson messo l\u00ec da Bart va a dirlo ad Homer, il quale impaurito chiede a Marge se \u00e8 vero. Marge incredula e arrabbiata per la mancanza di fiducia da parte del marito lo butta fuori di casa. Bart non sa come far tornare insieme i suoi e allora decide di farli incontrare al fiume e di buttare un manichino che gli assomiglia gi\u00f9 da un pendio, in modo da far preoccupare i genitori per lui e per fare dimenticare loro il battibecco. Sfortunatamente per\u00f2 Milhouse si confonde e invece di dare una spinta al manichino spinge il vero Bart gi\u00f9 nel fiume. Marge e Homer si lanciano per salvare il figlio e dopo averla scampata fanno la pace.\n\"La paura fa novanta XVI\".\nTre storie di Halloween introdotte da Kang e Kodos che risucchiano l'intera esistenza a causa di una tediosa partita di baseball.\n\"Marge e l'intossicazione da figlio\".\nAl molo Paradiso \u00e8 in corso lo smantellamento del parco giochi e per l'occasione vengono venduti vari oggetti utilizzati: Marge compra un tandem mentre Homer un manubrio. Marge spera di fare delle passeggiate in bicicletta insieme al marito, ma Homer non vuole uscire per usare il manubrio e guardare la TV. Allora Marge chiede ai figli di essere accompagnata, ma tutti e tre rifiutano. Marge prova ad andare da sola in tandem, ma senza successo; Bart, vedendo la madre da sola, la convince a fare un giro insieme. Contemporaneamente, Homer sviluppa una forte muscolatura nel braccio destro grazie all'utilizzo del manubrio e, con questa nuova forza, riesce a salvare Boe, Lenny e Carl che erano finiti sotto un flipper. Boe, vedendo la possibilit\u00e0 di far soldi con Homer grazie al braccio di ferro, lo convince a iscriversi a un torneo. Nel frattempo Marge e Bart trovano per caso una casa del t\u00e8 dove passano i pomeriggi. Quando i due scoprono che la casa \u00e8 stata chiusa per il mancato rispetto delle norme igienico-sanitarie, decidono di costruire nella capanna sull'albero di Bart la loro nuova casa da t\u00e8. Vanno quindi al supermercato per comprare il servizio da t\u00e8, ma Bart viene visto da Secco, Spada e Patata che lo accusano di essere un cocco di mamma. Una volta che Marge torna da lui, il figlio ammette alla madre di essere andato con lei solo perch\u00e9 gli faceva pena. Marge rimane molto delusa da questa ammissione, tanto da vendere il tandem. Bart, cercando di consolare la madre, la convince a partecipare insieme alla serata karaoke della scuola, ma poco prima della loro esibizione, vedendo il preside Skinner con sua madre, capisce che stando insieme al figlio c'\u00e8 il rischio di farlo crescere sempre con lei e di non renderlo autonomo. Una volta tornati a casa, Marge ritrova Homer, che nel frattempo ha vinto il concorso di braccio di ferro e gli mancava molto sua moglie.\n\"Corri Homer corri\".\nLisa, Marge e Bart vanno in un negozio per comprare a Homer qualcosa per la festa del pap\u00e0:\nBart riesce a trovare qualcosa, mentre Lisa dona al padre un album disegnato da lei con gli unicorni. Homer non sembra gradirlo molto e lo attacca sul frigorifero, ma purtroppo esso cade e si rompe. Lisa si sente offesa e perde la fiducia in Homer. Poi a scuola ha una crisi di nervi e getta il proprio zaino nella finestra del direttore Seymour Skinner, spaccandola; Skinner quindi convoca i signori Simpson e sostiene che l'atteggiamento della figlia sia dovuto all'assenza del padre. Per riconquistare la fiducia in Lisa, Homer si traveste da salamandra, come tutore della sicurezza a scuola. In seguito salva da un incidente stradale molte persone, e alla fine viene quasi proclamato sindaco della citt\u00e0, durante le elezioni per sostituire il sindaco Quimby. Tuttavia Marge, il giorno in cui Homer doveva fare un discorso importante a Springfield, gli lava il costume, e durante il suo discorso esso si rompe. La gente dichiara di non voler eleggere come sindaco un normale uomo, ma Lisa ha ancora fiducia in lui e quindi i due fanno la pace.\n\"Le allegre comari di Rossor\".\nPer le celebrazioni pasquali la villa del sindaco viene utilizzata per una caccia al tesoro per i bambini e, durante l'evento, Homer mette in grande imbarazzo Marge davanti a delle nuove possibili amiche. Homer, per farsi perdonare, prova a cercare nuove amiche alla moglie, ma, per puro caso, Marge incontra Tammy che fa parte del club delle \"Allegre comari di Rossor\", un gruppo di donne avanti con gli anni. Marge si integra subito bene nel gruppo, ma dopo poco tempo scopre che le donne stanno organizzando una rapina a casa del signor Burns per la raccolta fondi. Nel frattempo Lisa decide di voler trascorrere una vacanza a Roma, ma il preside Skinner le dice che bisogna sapere bene l'italiano. Lisa mente al suo direttore dicendogli che lei sa benissimo l'italiano, perci\u00f2 inizia a cercare un insegnante per imparare l'italiano e tutto sulla cultura italiana. Riesce a trovare Milhouse come insegnante, il quale conosce tutto dell'Italia grazie alla nonna toscana.\n\"Il Bob italiano\".\nMontgomery Burns, dopo essersi reso conto che la sua auto \u00e8 vecchia e inutilizzabile, decide di comprare una nuova Lamborgotti Spidirossa. La macchina deve essere ritirata in fabbrica e cos\u00ec Burns manda Homer e la famiglia in Italia.\nDopo aver ritirato la macchina, i Simpson si concedono una vacanza in Italia, dove visitano Pisa e gli Scavi di Pompei, ma sulla strada la Lamborgotti viene colpita da una forma gigante di mortadella. Fortunatamente si trovano nei pressi di una citt\u00e0 toscana, Salsiccia, e cos\u00ec pensano di portare l'auto l\u00ec per farla riparare. A Salsiccia all'inizio vengono accolti con diffidenza, ma poi scoprono che il sindaco \u00e8 Telespalla Bob, che gli promette aiuto in cambio di non rivelare al resto della cittadinanza il suo passato criminale. I Simpson passano cos\u00ec una lieta vacanza e fanno conoscenza della moglie di Bob, Francesca, e di suo figlio, Gino, identico al padre per aspetto e carattere. La macchina viene riparata, ma nella festa di addio ai Simpson Lisa si ubriaca con il vino locale e spiattella il segreto circa il passato di Bob, che \u00e8 costretto ad abbandonare il paese e la carica di sindaco. Inizia cos\u00ec un inseguimento che si protrae per la penisola, fino a Roma, dove i Simpson vengono salvati da Krusty il Clown, che li aiuta in cambio di una copertura su un traffico illecito di reperti storici.\n\"Natale riveduto e corretto\".\nA causa di un imprevisto, il reverendo Lovejoy e Ned Flanders non riescono a celebrare la messa di Natale, perci\u00f2 Homer si fa avanti e racconta la storia di Ges\u00f9 bambino (interpretato da Bart), della strage degli innocenti di Erode (interpretato dal signor Burns) e della nascita del primo albero di Natale. Successivamente Abe racconta ai suoi nipoti Bart e Lisa dei combattimenti della Seconda guerra mondiale condotti insieme al fratello maggiore Cyrus: durante una battaglia, l'aereo di Cyrus viene dato per disperso e Abe insieme al signor Burns, che era il suo co-pilota, nel tentativo di cercare il fratello, si schiantano con l'aereo su un'isola deserta. Il giorno di Natale, mentre aspettavano i soccorsi, Burns decide di sparare in aria per vincere la noia, ma inconsapevolmente abbatte la slitta di Babbo Natale. A questo punto Abe e Burns decidono di aiutare Babbo Natale a ricostruire la slitta, ma subito dopo Burns la ruba in quanto non voleva pi\u00f9 aspettare i soccorsi. Abe riesce a riprendere la slitta e a riconsegnarla a Babbo Natale, che gli promette di chiamare i soccorsi, cosa che per\u00f2 non fece. Alla fine del racconto, arriva a casa proprio Babbo Natale, che porta il nonno a Tahiti per incontrare di nuovo il fratello Cyrus. Nell'ultimo segmento, i bambini di Springfield mettono in scena \"Lo Schiaccianoci\" e, quando la cittadinanza scopre che non bisogna pagare i diritti per l'opera, ognuno inizia a fare le proprie azioni sulle note dell'opera di \u010cajkovskij. Tra le varie sequenze sono presenti quella in cui Boe tenta di suicidarsi e quella in cui Homer cerca disperatamente il regalo di Marge il giorno di Natale.\n\"Homer e la paranoia della paternit\u00e0\".\nHomer trova una vecchia lettera degli anni sessanta dove c'\u00e8 scritto che suo padre potrebbe essere un bagnino il cui nome inizia per \"M\". Dopo lunghe ricerche, Homer scopre il nome del suo potenziale padre: Mason Fairbanks. Dopo averlo incontrato, Abe decide di fare il test della paternit\u00e0 nel quale risulter\u00e0 che il padre di Homer \u00e8 proprio Mason. Quest'ultimo decide di cercare un tesoro spagnolo con il figlio, ma Homer si incaglia con il sommergibile e inizia ad avere dei flashback del suo passato con Abe. A causa della mancanza di ossigeno Homer rimane in coma per tre giorni. Abe rivela al figlio che suo padre era proprio lui e che, siccome aveva visto Homer tanto felice insieme a Mason, aveva scambiato i campioni. Homer \u00e8 felice e vuole rimanere con suo padre. Nell'episodio \u00e8 stato inserito un brano della canzone \"Time after Time\" di Cyndi Lauper.\n\"Siamo sulla strada che dove va nessuno lo sa\".\nBart, a causa della sua cattiva condotta, viene mandato in un campo ricreativo nell'Oregon per migliorare il suo comportamento. Il ragazzo non pu\u00f2 andare in aereo, a causa di una precedente bravata fatta su un volo per Atlanta, quindi Homer rinuncia al suo viaggio a Las Vegas per accompagnare suo figlio in macchina. Durante il viaggio, Homer fa sentire in colpa Bart poich\u00e9 per colpa sua non \u00e8 potuto andare a Las Vegas con i suoi amici. Nel frattempo, Marge e Lisa partecipano a un mercatino, ma inizialmente non riescono a vendere nulla finch\u00e9 Otto non trova dei medicinali scaduti che acquista. Marge inizia a guadagnare grosse somme di denaro grazie a queste vendite finch\u00e9 non viene scoperta dal commissario Winchester e viene messa in galera. Mentre avvengono queste cose, Homer riesce a lasciare Bart al campo ma, mentre quest'ultimo sembra essere contento dell'esperienza, Homer si sente in colpa per averlo lasciato l\u00ec e decide di riprenderlo e di portarlo con lui a Las Vegas. Una volta arrivati l\u00ec, Homer ingaggia una lotta con un impiegato di un casin\u00f2 (di nome Ron Picasso) e viene portato anche lui in prigione. L'episodio si conclude con Lisa che dice a Maggie che dovranno rimanere sole e che dovr\u00e0 cercare un lavoro il giorno seguente.\n\"My Fair Damerino\".\nNella classe di Bart viene sostituita la professoressa di ginnastica con un supplente, il signor Krupt, che esegue come unico esercizio il \"bombardamento\" (un gioco simile a palla avvelenata). Il professore prende sempre a pallonate gli alunni e allora Bart, per vendicarsi, decide di lanciare contro il docente una palla piena di acqua ghiacciata; il ragazzo manca per\u00f2 il colpo e finisce per distruggere la casa del giardiniere Willie, che rimane cos\u00ec un senza tetto. Vedendo Willie in questa situazione, Marge gli chiede se vuole essere ospitato a casa Simpson e il giardiniere accetta. Una volta giunto l\u00ec, Lisa gli chiede se non vuole vivere una vita migliore e Willie le risponde positivamente, cos\u00ec la ragazzina decide di trasformare Willie in un perfetto gentiluomo e portare i risultati alla fiera della scienza. Nel frattempo, Homer rompe il suo ultimo paio di pantaloni blu, ma ormai questi sono fuori produzione e decide quindi di andare nella fabbrica di pantaloni per sapere se possono produrli di nuovo; il proprietario \u00e8 disposto a rimetterli in commercio se Homer riesce a farli tornare di moda, quindi Homer offre il suo corpo per inserire inserti pubblicitari, ma questo indispettisce molto Marge. Lisa, dopo alcune difficolt\u00e0, riesce a trasformare Willie in un perfetto gentiluomo e riesce cos\u00ec a vincere anche la fiera della scienza grazie ai risultati raggiunti. A questo punto Willie prova a cercare lavoro e lo trova come cameriere in un ristorante di lusso, ma viene sempre criticato e deriso dai clienti; tutto questo fa diventare triste l'ex giardiniere che vuole tornare alla sua vecchia vita e, alla fine, decide di non essere pi\u00f9 gentiluomo e si fa riassumere come giardiniere nella scuola elementare.\n\"La storia pi\u00f9 o meno infinita\".\nLa trama dell'episodio non \u00e8 lineare, ma contiene cinque storie diverse fra loro collegate, le quali vengono narrate a incastro, una dentro l'altra (una sorta di teatro nel teatro). Vengono qui riassunte rispettando la cronologia dell'episodio.\nI Simpson vanno a visitare una caverna, ma Homer, nel tentativo di raccogliere un pezzo di una grossa stalattite, la fa cadere creando una voragine che trascina la famiglia in un'altra grotta non segnata nelle mappe. Tutti i membri della famiglia escono dal buco creato dalla stalattite, tranne Homer che rimane incastrato. A questo punto Marge e Bart iniziano a cercare una via d'uscita, mentre Lisa rimane con Homer e gli racconta quello che le era successo qualche giorno prima.\nMentre Lisa stava tornando a casa, un muflone l'attacca improvvisamente e lei si rifugia nella casa del signor Burns. Una volta giunta l\u00ec, il muflone entra in casa e il signor Burns e la bambina si rifugiano nella mansarda. Mentre rovista negli scatoloni della mansarda, Lisa trova una foto di Burns dove viene indicato che era stato eletto impiegato del mese nella taverna di Boe.\nBurns spiega a Lisa che, dopo una sfida con il ricco texano, ha perso tutti i suoi averi ed \u00e8 stato costretto a farsi assumere alla taverna di Boe. Mentre stava pulendo il bancone scopre una lettera di Boe dove il barista spiega di possedere un tesoro.\nParecchi anni prima, Boe afferma di aver avuto una storia sentimentale con Edna Caprapall e avevano anche deciso di andare via da Springfield e di farsi una vita nuova, ma non avevano sufficiente denaro. Un giorno, per\u00f2, al bar di Boe arriva Serpente, che a quel tempo era un archeologo e non un delinquente, con un tesoro Maya e il barista decide di rubarlo. Dopo aver preso il tesoro, Boe ed Edna decidono di partire, ma quest'ultima vuole fare un salto alla scuola elementare per avvertire di questa partenza. Una volta tornata da Boe, Edna dice che deve rimanere a Springfield dopo aver visto Bart che afferma che non riuscir\u00e0 a essere promosso in 4\u00aa elementare, quando in realt\u00e0 stava solo coprendo un furto di Nelson Muntz. Disperato da questa situazione, Boe inserisce tutte le monete del tesoro nel juke box per sentire la canzone di Edna.\nDopo aver letto questa cosa, Burns riprende il tesoro e lo usa come merce di scambio con il ricco texano per ottenere di nuovo tutti i suoi averi. Il texano accetta, ma per riavere la centrale nucleare vuole una foto di lui con un bambino che ride, poich\u00e9 aveva perso la sfida non riuscendo a fare questa foto, perci\u00f2 non pu\u00f2 riprendere la centrale. La scena ritorna quindi nella mansarda con Lisa e Burns, che ha finito di raccontare la sua storia, quando il muflone riesce a entrare anche in mansarda; il signor Burns cerca di proteggere Lisa, ma viene attaccato dall'animale che va da Lisa e le restituisce la collana che aveva perso nel bosco. Contenta del fatto che Burns le ha salvato la vita, Lisa fa una foto con lui in modo che possa riavere la centrale.\nLisa finisce cos\u00ec di raccontare la sua storia e Homer riesce a uscire dal buco e ammette che aveva portato la famiglia per trovare il tesoro che aveva visto nascondere al ricco texano. Mentre la famiglia cerca il tesoro, arrivano tutti i protagonisti delle varie storie, il texano, Boe, Burns, Serpente e suo figlio Jeremy, per riprendersi il tesoro; Marge, vedendo che la situazione tra i quattro non si risolve, decide di buttare il tesoro in un dirupo e tutti ne sono grati, tranne Burns che scende nel dirupo per recuperare il tesoro.\nAlla fine si scopre che tutto questo insieme di storie \u00e8 in realt\u00e0 il racconto che Bart fa al preside Skinner per giustificare il mancato studio per una verifica; Skinner all'inizio non crede a questa storia, ma si ricrede quando vede Boe ed Edna fuori dalla finestra che si stanno baciando.\n\"Bart ha due mamme\".\nMarge diventa la babysitter di Rod e Todd Flanders, ma Ned non approva le cose per lui pericolose che lei lascia fare ai suoi figli e la manda via, salvo poi rendersi conto di avere torto in seguito a un colloquio con Marge. Nel frattempo, allo zoo Bart viene rapito da una scimmia che se lo tiene per s\u00e9. Verr\u00e0 salvato proprio da Rod Flanders, che dar\u00e0 alla scimmia il suo vero figlio.\n\"Homer Simpson, questa \u00e8 tua moglie\".\nLenny organizza un party per presentare ai suoi amici la sua nuova TV al plasma e Homer rimane molto tempo da Lenny finch\u00e9 quest'ultimo non lo caccia di casa. A questo punto Homer vuole avere anche lui una TV al plasma e, per questo motivo, Marge lo iscrive a un concorso in cui il primo premio \u00e8 una televisione. In questo concorso Homer vince il terzo premio che consiste in un giro agli studi televisivi della FOX. Durante il tour, i Simpson arrivano davanti allo studio di un reality show in cui due famiglie scambiano le madri per un mese e i partecipanti ricevono abbastanza denaro per comprare una televisione; dopo aver saputo ci\u00f2 Homer accetta di partecipare alla trasmissione. Marge va nella famiglia di Charles Heathbar, mentre i Simpson prendono la moglie di Charles, Verity. Quest'ultima \u00e8 molto dura e rigida nei confronti della nuova famiglia, costringendo tutti a fare i lavori di casa e a obbedirle sempre. Marge invece si trova bene con Charles e suo figlio e in poco tempo il padre si innamora della nuova moglie, ma Marge gli dice chiaramente di amare solo Homer e di voler tornare a casa. Una volta tornata a casa, Homer dice a Marge di voler rimanere con lei, mentre Charles vuole separarsi dalla moglie che \u00e8 molto rigida anche con lui; in realt\u00e0 Verity anticipa le sue intenzioni e confessa di lasciarlo per Patty. Alla fine dell'episodio Homer riesce finalmente ad avere l'agognato televisore al plasma.\n\"Million Dollar Abe\".\nHomer partecipa a un concorso per vincere una nuova squadra di Football, che dovr\u00e0 andare o a Springfield o a Los Angeles. La squadra dovrebbe andare a Springfield, ma nel giorno nell'inaugurazione Abe Simpson cattura il presidente della squadra, il quale, deluso dall'accoglienza, fa trasferire la squadra a Los Angeles. Abe, ormai disprezzato dagli abitanti di Springfield, prova il suicidio con l'apposito dottore, ma la legge viene esclusa proprio quando sta per suicidarsi. Quando capisce di non essere morto, decide di godersi al massimo la vita, senza paura dei possibili pericoli, quindi inizia a fare il matador. Lisa, per\u00f2, \u00e8 molto delusa dal nonno, e lui, per riconquistarla, libera tutti i tori, che attaccano la citt\u00e0.\n\"Kiss Kiss, Bang Bangalore\".\nIl signor Burns trasferisce la sua centrale in India. Homer viene mandato in India per gestirla e gli operai credono che lui sia un dio.\n\"La storia pi\u00f9 bagnata del mondo\".\nAspettando che venga servito il loro pasto al ristorante \"L'Olandese Sfrigolante\", la famiglia Simpson inizia a raccontare delle storie sul mare.\nLisa racconta della storia di alcuni pellegrini inglesi che partono con la Mayflower per l'America, tra cui gli antenati della famiglia Simpson. Un uomo (antenato di Homer in fuga dalle guardie del re Giacomo III, per averlo insultato chiamandolo Giacobbe), chiede a Costanza Castit\u00e0 Buonafede (Marge) di nasconderlo. La donna acconsente e col tempo i due si innamorano.\nTuttavia un antenato di Boe tenta di eliminare Homer per tenersi tutta per s\u00e9 Marge, ma l'inganno viene scoperto e il gruppo raggiunge l'America.\nBart racconta dell'ammutinamento del Bounty e di come i marinai raggiunsero l'isola di Tahiti.\nHomer racconta la tragedia del Poseidon, di come molti passeggeri della nave trovino la morte e di come solo un piccolo gruppo si salva.\n\"Le ragazze vogliono solo sommare\".\nIl direttore Skinner accusa le femmine di essere inferiori in ambito matematico (e viene addirittura insultato da una donna di essere la pi\u00f9 brutta copia di Adolf Hitler). Viene dunque sostituito nel ruolo di direttore da una donna che divide la scuola in due: una per le femmine (che osservano numeri e ascoltano musica, perch\u00e9 \"i calcoli sono da maschi\" (tipico controsenso groeninghiano) e una per i maschi che si trovano a fare matematica seriamente. Lisa allora si traveste da maschio per poter continuare a fare matematica.\n\"A proposito di Margie\".\nMentre tenta di ripulire una macchiolina sul pavimento della cucina, Marge cade in un trauma cerebrale e non ricorda pi\u00f9 nessuno, nemmeno la sua famiglia, ma pian piano, sentendo il ciucciare di Maggie, le spiegazioni da \"secchiona\" di Lisa e altro si ricorda di tutti, tranne che di suo marito Homer. Homer cerca quindi di fare in modo che Marge si innamori di nuovo di lui, ma alla fine lei lo caccia via di casa e poi, convinta dalle sorelle, va a un incontro per persone che cercano l'anima gemella. Marge sembra aver trovato un ottimo uomo, ma questi la scarica subito quando viene a sapere che ha tre figli. Homer si riconcilia con Marge e quando inizia a parlarle del \"bere\" Marge si ricorda finalmente di lui.\n\"Lisa, che scimmietta!\".\nDopo essersi reso conto di aver perso tempo durante l'estate, Bart cerca di recuperare il tempo perduto facendo diverse azione scritte su una lista. Una volta che Bart ha completato le sue attivit\u00e0, Lisa dice alla famiglia che lei non ha ancora svolto la sua attivit\u00e0 estiva e decide di portare tutti al museo per una mostra sulla tessitura. Una volta arrivati l\u00ec scoprono per\u00f2 che la mostra \u00e8 stata sostituita con una sulle armi e Homer, notando che Ned Flanders e i suoi figli sono davanti a tutti all'ingresso, decide di scavalcarli. Questo gesto porta tutti i presenti nella coda davanti all'ingresso a superare i Flanders che si ritrovano in fondo alla fila, non permettendo loro di visitare il museo. L'unica mostra rimasta aperta \u00e8 quella sull'evoluzionismo e Flanders rimane sconvolto che la creazione venga giudicata come un mito. Decide di parlarne al reverendo Lovejoy che, dopo un consulto con la moglie, decide di fare presente al preside Skinner che a scuola bisognerebbe insegnare anche il creazionismo. Lisa rimane molto perplessa da questa scelta, giudicando tale teoria non scientifica, e durante un consiglio comunale chiede di insegnare soltanto una delle due teorie, ma viene deciso di insegnare solo il creazionismo, mentre la teoria dell'evoluzione viene considerata fuorilegge. Nonostante il divieto, Lisa prova a leggere il libro \"L'origine delle specie\" di Charles Darwin, ma viene arrestata e portata a processo. Durante il dibattimento l'avvocato dell'accusa Wallace Brady sembra convincere la giuria delle inesattezze dell'evoluzionismo distraendoli con il proprio atteggiamento affabile. Lisa a questo punto sembra rassegnata a dover andare in carcere e Marge, per capire come mai Lisa \u00e8 cos\u00ec convinta della veridicit\u00e0 delle teorie di Darwin, decide di leggere il libro dello scienziato inglese. Trovando le sue argomentazioni convincenti, prova a dare una mano a Lisa durante il processo: durante la testimonianza di Flanders, Marge passa una birra a Homer che non riesce ad aprirla, cominciando ad urlare per la frustrazione; il comportamento dell'uomo, che sembra pi\u00f9 simile a una scimmia, spinge Ned a cercare di zittirlo dandogli del \"gorilla\", e per questo l'avvocato di Lisa lo obbliga ad ammettere che l'uomo e la scimmia devono essere in qualche modo collegati. Questo comporta la reintroduzione dell'evoluzionismo nelle scuole, ma pur avendo vinto, Lisa parla con Ned e lo rassicura sul proprio rispetto per la Bibbia e i suoi precetti, avendo preso posizione solo per rimarcare la differenza tra educazione scolastica e religiosa. Commosso, Ned la invita a prendere un gelato.\n\"Marge e Homer fanno un gioco di coppia\".\nMarge e Homer fanno i consulenti matrimoniali e aiutano Buck Mitchell, giocatore degli Isotopi di Springfield, e Tabitha Vixx, una famosa cantante dalle mosse provocanti, a rimettersi insieme. Si scopre infatti che il famoso campione \u00e8 in conflitto matrimoniale con la moglie poich\u00e9 essa, in passato una spogliarellista, si esibisce mezza nuda e con mosse provocanti in mezzo al campo di gioco dopo essere stata chiamata a cantare l'inno degli Isotopi, questa vicenda porta Buck a una forte depressione tanto da cominciare a giocare da schifo, venendo cos\u00ec preso di mira dai tifosi e soprattutto dai network sportivi. Grazie ai due coniugi Simpson le divergenze della novella coppia Buck-Tabitha spariscono e Buck torna il campione di un tempo. Purtroppo un giorno, dopo che Tabitha si esibisce in un musical a teatro, Homer decide di fare le sue congratulazioni alla donna nel suo camerino e sotto richiesta di lei la massaggia alla schiena, i gemiti di Homer, che nel frattempo sta mangiando una coscia di pollo, e Tabitha vengono fraintesi da Buck, che per caso si recava dalla moglie proprio quell'istante, e non appena entra nella stanza vede il suo consulente matrimoniale che tocca le spalle della sua consorte e la rabbia del presunto tradimento lo porta a picchiarlo a sangue. Buck dopo questo fraintendimento rompe con la moglie e comincia a rigiocare male, cos\u00ec la gente se la prende con Homer e Marge. Homer sentendosi in colpa racconta del piano di farli rimettere insieme a Marge, ma lei rifiuta subito di occuparsene dopo essere stata accusata ingiustamente per una faccenda causata dal marito, cos\u00ec Homer decide di provvedere da solo. Rubando il dirigibile Duff a Duffman, mentre sorvola il campo di football manda un messaggio d'amore a Buck fingendosi Tabitha e la cosa sembra funzionare, ma alla fine il giocatore intuisce l'inganno dopo aver mandato la palla in orbita bucando il pallone del velivolo e scoprendo poi che la moglie non \u00e8 l\u00ec con Homer. Buck e tutti gli spettatori furiosi stanno per linciare Homer, ma Marge e Tabitha intervengono a risolvere la situazione. Alla fine Buck e Tabitha tornano insieme e tutto si risolve per il meglio."}
{"id": "2540444", "revid": "36426", "url": "https://it.wikipedia.org/wiki?curid=2540444", "title": "Pinacoteca di Dresda", "text": ""}
{"id": "2540445", "revid": "17151", "url": "https://it.wikipedia.org/wiki?curid=2540445", "title": "Browser war", "text": ""}
{"id": "2540447", "revid": "1999847", "url": "https://it.wikipedia.org/wiki?curid=2540447", "title": "Episodi de I Simpson (diciottesima stagione)", "text": "La diciottesima stagione de \"I Simpson\" (serie di produzione JABF) \u00e8 andata in onda negli USA dal 10 settembre 2006 al 20 maggio 2007.\nLa stagione comprende 7 episodi della serie di produzione HABF, relativa alla precedente stagione.\nIn Italia sono stati trasmessi quattro episodi in anteprima il 10 settembre 2007. Quasi tutti i restanti episodi inediti sono stati trasmessi dal 21 gennaio all'11 febbraio 2008, mentre gli episodi \"24 minuti\" e \"Non puoi sempre dire quello Kent ti pare\" sono stati trasmessi rispettivamente il 13 e il 16 febbraio 2009. Tutti gli episodi sono andati in onda su Italia 1.\nL'episodio \"Non puoi sempre dire quello Kent ti pare\" \u00e8 il 400\u00ba della serie.\nDall'11 dicembre 2017 \u00e8 in vendita il cofanetto contenente la diciottesima stagione completa.\nNel 2017, questa stagione viene replicato su Italia 1 per la prima volta rimasterizzata in 16:9 e in alta definizione. \n\"Lo scemo, lo chef, la moglie e il suo Homer\".\nBart dirotta lo scuolabus e guida fino a scuola. Otto arriva furibondo a scuola e sculaccia Bart. Il direttore nota la punizione e sospende Otto dalla guida del bus. A causa di ci\u00f2, Marge deve portare i bimbi a scuola con la sua auto, tra cui un introverso bambino di nome Michael. Michael \u00e8 chiaramente un emarginato, ma quando chiede di tornare a riprendere il suo libro di matematica, scoprono che \u00e8 il figlio di Tony Ciccione.\nLe notizie sulla famiglia di Michael vengono subito divulgate, e tutti cercando di prendere le distanze da lui. Lisa si unisce al pranzo solitario di Michael, e diventano amici. Lisa scopre che Michael \u00e8 un cuoco talentuoso e che diventare chef sarebbe il suo sogno, piuttosto che entrare nel business di famiglia. Dopo scuola, Tony Ciccione porta i bambini a casa ma, per strada, viene affiancato da un'auto della famiglia rivale, i Calabresi, che fa sbandare con il quaderno ad anelli di Milhouse. Michael invita cos\u00ec i Simpson a cena da loro, dove per\u00f2 nel frattempo c'\u00e8 una riunione tra Calabresi e Tony Ciccione. Tony minaccia i Calabresi che, in caso di sua morte, suo figlio Michael lo vendicher\u00e0 brutalmente. Michael, nel frattempo, serve dei souffl\u00e9 ai Simpson e Lisa suggerisce di portarne alcuni al padre e agli altri mafiosi, rivelando poi di voler diventare un cuoco. I Calabresi, non appena udite queste parole, esplodono in una fragorosa risata, facendosi beffe di Tony il Ciccione e del figlio, per poi andarsene. Tony rimprovera Michael di averlo fatto sentire un debole davanti ai suoi nemici, quando improvvisamente i Calabresi aprono il fuoco dal loro elicottero di attacco, ferendo gravemente Tony il Ciccione.\nAll'ospedale, Tony \u00e8 privo di conoscenza e tutti temono che i Calabresi prendano il controllo delle attivit\u00e0 illegali in sua assenza. Homer e Bart prendono quindi il posto di Tony nel gestire i suoi affari, nonostante il rifiuto di Michael. I due diventano cos\u00ec dei mafiosi veri e propri, ma Michael nota il loro attaccamento al nuovo potere e decide di sbrigare la faccenda coi Calabresi da solo. Una sera, invita i Calabresi a cena dai Simpson, dove informa i mafiosi di rinunciare al prosieguo degli affari del padre. Per celebrare la sua decisione offre loro il dolce, ma subito i tre cadono a terra avvelenati. Lisa scopre che la ricetta conteneva del veleno e, sebbene Michael sembri dispiaciuto, Lisa sospetta che abbia fatto apposta. A casa di Tony, il padre si congratula col figlio per aver sconfitto i propri nemici. Fuori, Lisa chiede a Michael perch\u00e9 non avesse detto al padre che si trattava di un incidente, anche se lei sospettava il contrario. Michael per\u00f2 le risponde di non chiedergli nulla sul suo business e, parodizzando la scena finale de \"Il padrino\", si ritira nella sua stanza scortato da Secco, Patata e Spada.\n\"Simpson Session\".\nAl funerale di Amber, la moglie di Homer di Las Vegas, Bart si annoia e inizia a giocare a Paddleball, col risultato che tutti vengono strozzati dalla pallina. Per contenere la sua esuberanza Bart viene mandato da uno psicanalista che gli suggerisce di prendersi un kit da batterista per potersi sfogare senza fare danni. Bart impara subito a suonare la batteria, ma il suo continuo esercitarsi infastidisce Marge e Homer, pertanto Lisa lo invita a un brunch di jazzisti. Lisa chiede a Bart di suonare col suo gruppo: il fratello accetta e subito si nota la sua bravura, che mette in ombra tutti gli altri componenti, tra cui Lisa. Un famoso gruppo sta nel frattempo assistendo a una loro esibizione e chiede a Bart di unirsi a loro, per la mortificazione di Lisa. Bart diventa una star della citt\u00e0, compare sulle copertine di due riviste e tutto ci\u00f2 scoccia molto a Lisa, che pensa che Bart non sia degno di quella popolarit\u00e0 riscoperta. Marge, che non vuole che i figli competano uno contro l'altro, decide di lasciarla adottare un cucciolo per farla felice. Al canile, Lisa sceglie il cucciolo pi\u00f9 carino nonostante avesse visto un vecchio cane malato che per\u00f2 altrimenti sarebbe morto. In sogno per\u00f2 le appare il fantasma del vecchio cane, dicendole che il suo destino \u00e8 segnato visto che ha scelto il cucciolo pi\u00f9 carino al suo posto. Lisa torna al canile una volta sveglia e prende il cane malato, adottando per\u00f2 tutti gli altri cani impietosita per le loro condizioni di salute. Tornando a casa, una vera orda di animali si unisce a lei, tanto che non sapendo dove metterli Lisa li accatasta in soffitta.\nDopo cena Lisa va in soffitta e trova Bart che suona con gli animali che lei ha salvato. Una tigre morde il \"braccio musicale\" di Bart causando un danno al nervo che gli impedir\u00e0 di suonare la batteria.\nPer raccattare dei soldi per l'operazione di cui necessita, Bart organizza un concerto di beneficenza col suo gruppo Jazz. Nel frattempo, Lisa viene informata che tutti i suoi animali verranno portati in un canile e uccisi se non trover\u00e0 una sistemazione adatta per loro. Alla fine, dopo che il concerto di beneficenza ha riscosso un buon profitto, Bart prova pena per Lisa e decide di usare quei soldi per costruire una casa per i suoi animali. Viene poi accennato che verr\u00e0 istituito un altro concerto di beneficenza per raccogliere i soldi dell'operazione di Bart.\n\"Homer, ti prego, non li martellare\".\nDurante una visita a un centro commerciale estremamente povero, Homer vede dei libri di falegnameria del Time-Life che compra dopo l'incitamento di Marge. L'interesse di Homer per la falegnameria per\u00f2 svanisce presto e Marge decide di usarli per riparare la casa, iniziando col cambiare i piedini del comodino. Inizia ad apprendere molte cose sulla falegnameria e Lisa le suggerisce di guadagnare qualcosa lavorando porta a porta, aprendo una propria falegnameria. Tutti i potenziali clienti, per\u00f2, le chiudono la porta in faccia all'idea di un falegname donna. Marge sviluppa quindi un piano, usando Homer per fronteggiare i clienti e far loro credere di essere un falegname uomo a compiere i lavori, mentre lei si nasconde nel box attrezzi quando il cliente prende gli accordi con Homer. Il lavoro poi viene eseguito da lei, mentre Homer si chiude nel box a sua volta. Nel frattempo arriva a casa una lettera della scuola che informa che qualcuno ha un'allergia alle arachidi, vietate quindi a scuola. Bart, parlando col giardiniere Willie, scopre che l'allergico in questione \u00e8 il direttore Skinner. Sfruttando la sua allergia, lo minaccia costantemente con un'arachide facendogli commettere degli atti umilianti come mangiare l'immondizia.\nMarge viene apostrofata da due sue amiche che la rimproverano di essere l'aiutante di Homer nella falegnameria. Quella sera, Marge dice a Homer di sentirsi poco apprezzata per il suo lavoro e gli chiede di assumersi meno meriti. Ma Homer, che non vuole perdere la faccia davanti agli amici, non confessa che la moglie \u00e8 la vera esecutrice dei lavori. Dopo un incidente con Lenny e Carl, Marge abbandona l'attivit\u00e0 e lascia che Homer si arrangi col nuovo progetto commissionatogli dal sindaco, ovvero riparare le vecchie montagne russe. Homer tenta di assumere degli altri falegnami, ma questi lo lasciano quando confessa di non poterli pagare. Nel frattempo Skinner ruba la cartella clinica di Bart e scopre che egli \u00e8 allergico ai gamberetti, cos\u00ec quando Bart il giorno dopo va nel suo ufficio col bagigio sul bastone Skinner risponde con un bastone con gamberetto. I due duellano finch\u00e9 non finiscono dentro una vasca di \"gamberetti con le arachidi\" di una fabbrica thailandese, e le loro allergie esplodono in tutta la loro forza, ricoprendoli di bubboni.\nArriva il giorno dell'inaugurazione, e Homer non ha compiuto alcun lavoro. Tenta quindi il primo viaggio sulle montagne russe per farle credere solide, ma i guai spuntano subito e alcune assi si schiodano. Marge, inizialmente concentrata sulla vendetta, corre a riparare le assi appena in tempo. Homer finalmente ammette che \u00e8 Marge la vera esecutrice di tutti i suoi lavori, ma alla fine i danni alle montagne russe fatiscenti sono troppi e, finito il giro, la struttura collassa sopra Homer. All'ospedale Homer \u00e8 ingessato, mentre Skinner e Bart continuano a lanciarsi dai propri letti gamberetti e arachidi a vicenda in modo che l'allergia dell'altro non si attenui.\n\"La paura fa novanta XVII\".\nTre storie di Halloween.\n\"Soldato D'oh\".\nDopo che Bart decide che a 18 anni si arruoler\u00e0 nell'esercito, Homer, convinto da Marge, va dai reclutatori per disdire il prearruolamento di Bart. Ci riesce, ma si fa convincere ad arruolarsi. Homer insieme a Cletus e ad altri che hanno ottenuto un punteggio basso nel test devono rappresentare i nemici nelle simulazioni. Durante una simulazione si nascondono a Springfield, allora l'esercito invade la citt\u00e0. Homer e il suo reparto si nascondono da Boe e l\u00ec viene catturato tutto il reparto eccetto Homer. Per non essere catturato Homer si nasconde prima a casa e poi nel castello di riposo, mentre Marge, per salvare il marito e far terminare la \"simulazione\", con il resto di Springfield vuota nel bacino idrico gli alcolici e ubriaca l'esercito che firma cos\u00ec la resa. Homer per\u00f2 per terminare il suo tempo di servizio deve arruolare reclute per l'esercito al centro commerciale di Springfield.\n\"Boe-e-una-Lisa\".\nDopo che Homer si dimentica del compleanno di Boe per andare alle olimpiadi della terza et\u00e0 di suo padre, Lisa scrive un articolo di giornale per la scuola su Boe, scoprendo cos\u00ec un lato poetico del barista e decide di aiutarlo iniziando a scrivere un poema epico per conto di Boe, riorganizzando i pensieri sparsi dell'uomo. Ma Boe ospite al convegno letterario \"Pastaparola\" si prende tutto il merito deludendo Lisa che lo abbandona. Nel frattempo la famiglia, eccetto Lisa, gira per il Vermont. Bart e Homer, per vendicarsi di Boe, cercano di ricoprirlo di sciroppo d'acero, per\u00f2 prima che questo gli cada sulla testa Boe si scusa con Lisa ammettendo di essere stato aiutato, e tutto torna alla normalit\u00e0.\n\"Il gelato di Marge (dai capelli azzurri)\".\nHomer, dopo essere stato licenziato dalla centrale nucleare diventa gelataio, mentre Marge \u00e8 demoralizzata perch\u00e9 la sua vita \u00e8 monotona e comincia, con i bastoncini dei gelati lasciati in giro da Homer, a costruire sculture raffiguranti vari abitanti di Springfield. A Marge viene commissionata una mostra di sculture che Homer distrugge per sbaglio con il suo furgoncino dei gelati. Egli cerca di riconquistare Marge per la distruzione della sua mostra e come risposta lei crea una gigantesca scultura di Homer in mutande come simbolo del suo amore, che una prolessi mostra come unica traccia di arte prima della conquista della terra da parte degli I-Pod.\n\"Una coppia da Haw-Haw\".\nBart riesce a convincere i suoi amici a non andare alla festa di Nelson, ma Marge lo costringe ad andarci per non lasciare da solo il ragazzo. Rattristito dal fatto che nessuno, a parte Bart, sia venuto alla sua festa, Nelson inizia a giocare con Bart e i due diventano ottimi amici. Nessun bullo prende pi\u00f9 di mira Bart, con la condizione per\u00f2 che lui non veda pi\u00f9 Milhouse. Alla fine Nelson scopre che Bart frequenta ancora Milhouse e tutto ritorna come prima. Nel frattempo Homer deve passare pi\u00f9 tempo con Lisa, quindi decide di leggerle il racconto Fantasy \"Angelica Button e il letto girevole del Re Drago\" (chiara parodia del romanzo di Harry Potter). Alla fine si appassiona cos\u00ec tanto che continua a leggere il libro fino alla fine da solo. Scoprendo che il finale potrebbe turbare Lisa se ne inventa uno lui, ma la figlia non si fida e legge il vero finale. Tuttavia decide che il finale del padre era pi\u00f9 bello.\n\"Kill Gil, Volumi 1 e 2\".\nDopo che Gil Gunderson dona a Lisa una bambola Malibu Stacy riservata alla figlia del suo capo viene licenziato dal lavoro di babbo natale. Allora la famiglia Simpson decide di invitarlo a stare a casa loro, ma la convivenza diventa insopportabile. Tuttavia Marge non riesce a cacciarlo e Gil rimane con loro per un anno, dopodich\u00e9 se ne va a Scottsdale. Marge decide di andare a cercarlo e dirgli finalmente no. Arrivati a Scottsdale scoprono che Gil ha avuto successo, ma quando Marge gli dice di no viene nuovamente licenziato, allora i Simpson comprano una casa in cui abitano con Gil. Nel frattempo per tutta la puntata Homer lotta contro il Greencho Grooncho, che a Scottsdale arriva con tutta la famiglia a passare il natale coi Simpson.\n\"La moglie acquatica\".\nMarge si riempie di nostalgia dopo aver visto un filmino della sua infanzia alla Baia degli Attaccabottoni ed Homer, per farle una sorpresa, porta tutta la famiglia alla baia per una gita. Il posto per\u00f2 \u00e8 ben diverso da come lo ricordava Marge: a causa della carenza di pesci Gnam Gnam tutto \u00e8 andato in rovina. Homer finisce per lavorare su una nave di pescatori e, per caso, risolve l'enigma della sparizione dei pesci, ma una tempesta si abbatte sulla nave e mette a rischio la vita dei marinai, di Homer e di Bart, che si era imbarcato di nascosto. La citt\u00e0 sta gi\u00e0 piangendo i dispersi, quando la ciurma ricompare. Adesso per\u00f2 i pesci Gnam Gnam sono nuovamente a rischio di estinzione e la popolazione locale si dedica, pertanto, a un altro impiego: la deforestazione massiva della Baia.\n\"Vita da star\".\nDopo che il texano taglia la strada ai Simpson, Homer vorrebbe vendicarsi ma Marge, Lisa e Bart gli raccontano delle storie per dimostrargli che la vendetta non \u00e8 la cosa migliore:\nHomer, dopo aver parlato col texano senza ascoltare le tre storie, decide di non vendicarsi.\n\"Piccolo grande amore\".\nLisa inventa una finta storia sulle origini della sua famiglia per ottenere un buon voto a scuola, ma la cosa le sfugge di mano e la porta a parlare a un importante convegno di indiani d'America, dove, divorata dai sensi di colpa, decide di raccontare la verit\u00e0. Nel frattempo Bart spegne accidentalmente un incendio che sta devastando tutta la citt\u00e0 e, come premio, riceve la licenza di guida. Scappando dal padre, che gli affida troppe commissioni, finisce a North Haverbrook dove conosce e si innamora di Darcy. Lei gli chiede di sposarla perch\u00e9 un altro ragazzo l'aveva messa incinta e insieme arrivano fin nello Utah, dove le leggi riguardanti i matrimoni sono meno rigide. Le famiglie dei due ragazzi intervengono in tempo per interrompere il matrimonio.\n\"Come eravamo... a Springfield\".\nIl documentarista Declan Desmond racconta dell'evoluzione di alcuni abitanti di Springfield, cominciando da 32 anni prima. Clancy Winchester \u00e8 stato iscritto al commissariato di polizia a 24 anni. Homer sognava di diventare ricco, ma a 24 anni vendeva solo concime, faceva il finto cliente che fa domande e faceva caricature di bare. Il professor Frink sognava di diventare uno scienziato spaziale su Marte, lo \u00e8 diventato ma \u00e8 triste perch\u00e9 non ha una ragazza. Eleanor sognava di diventare avvocato e medico, a 24 anni ci riesce ma poi diventa la gattara. Marge, ai tempi del liceo, era una fotografa. Lenny invece viene ignorato dal telecronista.\n\"Accordi di bifolchi\".\nAi figli di Cletus e Brandine Spuckler viene negata l'istruzione, ma Lisa lo scopre e viene mandata da Skinner a far loro da tutor. Li porta in citt\u00e0 dove vengono assunti da Krusty il Clown per il loro talento di cantanti e ballerini. Nel frattempo Bart dopo aver terrorizzato tutta la scuola con una storia di fantasmi viene mandato da una psichiatra.\n\"Rom-ant\u00ecco e Giuli\u00e8\".\nHomer e Marge vanno al tribunale poich\u00e9 Homer ha dichiarato pi\u00f9 volte bancarotta per poter permettere alla sua famiglia di vivere nel lusso e cos\u00ec facendo lasciano il nonno Abe e la zia Selma a casa ad accudire i figli. I due scoprono di avere molte cose in comune e decidono di frequentarsi. Dopo un po', siccome il loro apprezzamento \u00e8 reciproco, decidono di sposarsi, ma sia Homer sia Patty, che si oppongono a questa relazione, cercano in tutti i modi di separare i due. Non riuscendoci, sono costretti ad accettare questo matrimonio e i due sposini iniziano a vivere insieme. Per via dell'et\u00e0, \u00e8 Selma ad andare al lavoro, mentre Abe rimane a casa ad accudire la figlia adottiva della moglie. Abe per\u00f2 distrugge la cucina nel tentativo di preparare da mangiare e Selma \u00e8 costretta ad andare a casa per salvare il marito. I due capiscono che la loro relazione non pu\u00f2 funzionare e decidono di separarsi. Nel frattempo Bart, vedendo che Ned Flanders riceve scatoloni in omaggio, decide di fare richiesta per avere degli scatoloni, nonostante non abbia un'azienda. Il fattorino della C.U.L.O. (Consegne Universali Leste e Oneste, nulla a che vedere con il culo umano, nell'originale A.S.S.) avvisa sia lui che Lisa che \u00e8 necessario avere un'azienda, ma i due ragazzini usano questi scatoloni per costruire un castello. Appena i fattorini scoprono l'inganno, decidono di attaccare il castello dei ragazzi, in modo da recuperare tutti gli scatoloni, ma Lisa e Bart, parodiando la battaglia finale del film \"Il Signore degli Anelli - Le due torri\", e con l'aiuto anche di Nelson, riescono a difendersi e a sconfiggere i fattorini. Finita la battaglia e non sapendo cosa fare, distruggono il loro castello usando dell'acqua.\n\"Homerazzi\".\nL'album delle foto di famiglia finisce bruciato. Marge obbliga tutti a rimettere in scena i momenti storici del passato. Per caso, in una delle foto fatte per l'occasione, vengono fotografati Duffman e Popparella immersi in una cena romantica. Homer riesce a vendere la foto a un giornale scandalistico e si fa prendere la mano, diventando uno spietato paparazzo. I VIP di Springfield, esasperati, assoldano un altro paparazzo perch\u00e9 ritragga Homer in situazioni imbarazzanti. Quando le foto di Homer vengono pubblicate, lui inizialmente si fa prendere dallo sconforto e decide di abbandonare la macchina fotografica. I VIP ormai cantano vittoria, ma Homer, spinto dagli amici, decide di tornare alla carica. Propone per\u00f2 un patto ai personaggi del mondo dello spettacolo: non pubblicher\u00e0 le nuove foto scandalose, in cambio di maggiore attenzione dei VIP per i propri fans.\n\"Marge giocatrice\".\nMarge inizia a partecipare a un gioco di ruolo online scoprendo che Bart \u00e8 un giocatore rinomato nell'ambiente per la sua ferocia. Bart, scocciato dall'ingresso della madre nel gioco, per errore ne uccide il personaggio. Per farsi perdonare decide di sacrificare nel gioco una parte della sua forza in un'operazione per restituire la vita all'avatar ucciso. Gli altri giocatori, da tempo vessati da Bart, approfittano del suo momento di debolezza per ucciderlo. Nel frattempo Lisa, dopo aver visto \"Sognando Beckham\", comincia a giocare a calcio; Homer intanto diventa arbitro. Lisa approfitta sul campo dei favori del padre e inizia a simulare falli inesistenti, fino a che non interviene perfino Ronaldo per convincere Homer ad arbitrare onestamente.\n\"Un aut-aut per Bart\".\nBart nell'ultima partita di campionato di baseball giovanile manca completamente una presa, facendo perdere la partita alla squadra. Tutta Springfield gli d\u00e0 contro per la sconfitta, fino a fargli perdere il senno: Bart riempie i muri della citt\u00e0 con la scritta \"Io odio Bart Simpson\" senza saperlo a causa del suo stato di odio verso di se, e tenta il suicidio gettandosi da una torre. Marge e Lisa convincono tutti a rimettere in scena la partita, facendo leva sul senso di colpa della gente. Bart sbaglia ancora numerose volte la presa incriminata, ma alla fine riesce e riguadagna stima in s\u00e9 stesso. Homer nel frattempo trova lavoro come venditore di materassi. Timothy e Helen Lovejoy si rivolgono a lui per problemi di sesso e Homer consiglia loro un materasso ad hoc. Non ottenendo risultati, i due vanno a casa di Homer per farsi rimborsare, ma l\u00ec per caso scoprono di poter risolvere il loro problema usando il materasso di casa Simpson. Homer accetta di scambiare il proprio materasso, ma la sera si rende conto con Marge di aver fatto un errore. Homer e Marge si intrufolano dai Lovejoy per recuperare il materasso, ma vengono sorpresi dai padroni di casa. Alla fine le due coppie si accordano per dividere in due met\u00e0 il materasso.\n\"Pompieri e ladri\".\nMarge, seguendo il consiglio letto in una rivista per mamme, getta il ciuccio di Maggie che per riappropriarsene, comincia a rivoltare la casa da cima a fondo. Marge decide di acquistare un nuovo ciuccio, ma non riesce a trovarne uno giusto. Maggie trova il sostituto ideale al suo ciuccio: un giocattolo del cane scricchiolante. Il cigolio di quel giocattolo per\u00f2 \u00e8 cos\u00ec irritante che Homer non riesce a prendere sonno. Homer prende quindi il medicinale Pisolin (in originale \"Nambien\", parodia dell'Ambien), che gli provoca sbalzi d'umore e bizzarrie notturne. A causa del suo sonnambulismo Homer manda all'ospedale tutto il dipartimento dei vigili del fuoco e assieme a Boe Szyslak, Apu Nahasapeemapetilon e Seymour Skinner diventa pompiere volontario. I volontari dopo aver salvato le persone rubano degli oggetti fingendo che siano danneggiati dal fumo fino a che Marge, Lisa e Bart non scoprono ci\u00f2 che i volontari stanno facendo.\n\"Fermati o il cane spara!\".\nDurante una fiera tedesca, Homer si perde in un labirinto. Il Piccolo aiutante di Babbo Natale riesce a salvarlo; il commissario Winchester, vedendo la sua abilit\u00e0, chiede a Bart se vuole far entrare il suo cane nella scuola di polizia e il ragazzo accetta. Grazie a questo addestramento, il cane diventa un ottimo poliziotto, ma questo immediatamente comporta un cambiamento nell'animale, che diventa prepotente e aggredisce anche Bart, il quale si sente tradito da questo gesto. I Simpson a questo punto vanno in un negozio di animali e comprano un serpente cui danno il nome di Strangolo. Bart porta il serpente a scuola per l'attivit\u00e0 \"Mostra e racconta\", ma il serpente, che fugge via dal padrone, crea scompiglio in tutta la scuola. All'arrivo della polizia, il Piccolo aiutante di Babbo Natale, sentitosi in colpa per quello che ha fatto a Bart, riesce a salvarlo. Alla fine il cane ritorna dai Simpson, mentre Strangolo viene adottato dal giardiniere Willie.\n\"24 minuti\".\nL'episodio \u00e8 una parodia della serie televisiva \"24\": il preside Skinner organizza una squadra speciale anti-bullismo composta, fra gli altri, da Lisa e Bart, che devono sventare un \"attentato\" alla vendita di dolci della scuola organizzato da Secco, Patata e Spada. Nel frattempo, Marge tenta di preparare in tutta fretta una torta per la festa scolastica, mentre Homer e Milhouse si spostano per la citt\u00e0 a bordo di un cassonetto dell'immondizia. Il tutto nell'arco di tempo di 24 minuti, con lo stile e le inquadrature dell'omonima serie TV.\n\"Non puoi sempre dire quello Kent ti pare\".\nSubito dopo una visita odontoiatrica, Homer si reca in una gelateria dove compra il milionesimo cono gelato prodotto dal locale: essendo quest'ultimo dello stesso proprietario del network locale, egli viene intervistato il giorno dopo da Kent Brockman che durante il faccia a faccia si scotta con il caff\u00e8 di Homer e impreca pesantemente in diretta. Inizialmente pare averla passata liscia, ma la protesta dei telespettatori bigotti (partita da Ned Flanders) porta il canale a degradarlo come presentatore del meteo e infine a licenziarlo. L'ex anchorman viene ospitato dai Simpson e, con l'aiuto di Lisa, trasmette via internet un videomessaggio sulle verit\u00e0 scomode della televisione, dove afferma che la Fox trasmette deliberatamente programmi che attraggono grosse multe, i cui proventi vengono incanalati dalla FCC al Partito Repubblicano. La rete decide di assumere nuovamente Kent per evitare altre fughe di notizie. A fine puntata Homer rivela a Lisa un altro segreto sconvolgente che riguarda la Fox, ma il loro dialogo viene censurato."}
{"id": "2540449", "revid": "287204", "url": "https://it.wikipedia.org/wiki?curid=2540449", "title": "Millalelmo", "text": "Biografia.\nProbabilmente era il toqui della regione di Arauco, e comand\u00f2 l'esercito Mapuche durante l'assedio di Arauco dal 20 maggio al 30 giugno 1562.\nIn seguito, nel 1563, guid\u00f2 i suoi uomini nella vittoria sul capitano Juan P\u00e9rez de Zurita, presso il guado del fiume Andali\u00e9n vicino a Concepci\u00f3n. Questo permise di tagliare fuori i rinforzi diretti a Concepcion e di portare nel 1564 l'assedio di Concepci\u00f3n assieme ai Mapuche stanziati a nord del B\u00edo B\u00edo e quidati dal toqui Loble. Nel 1566 Millalemo attacc\u00f2 Ca\u00f1ete, da poco ricostruita. Nel 1569 era uno dei capi guidati da Llanganabal nella battaglia di Catirai.\nSi dice che sia morto nel 1570 e che abbia fatto cremare il suo corpo, cos\u00ec da poter rinascere nelle nuvole e proseguire la sua guerra contro i morti spagnoli che pensava di trovare."}
{"id": "2540451", "revid": "19933", "url": "https://it.wikipedia.org/wiki?curid=2540451", "title": "Millarelmo", "text": ""}
{"id": "2540452", "revid": "125963620", "url": "https://it.wikipedia.org/wiki?curid=2540452", "title": "Il grande Lebowski", "text": "Il grande Lebowski (\"The Big Lebowski\") \u00e8 un film del 1998 diretto da Joel Coen.\nCaratterizzato dalla scrittura e regia dei fratelli Coen e da un cast molto ricco che comprende Jeff Bridges, John Goodman, Steve Buscemi, Julianne Moore e John Turturro, il film inizialmente fu accolto tiepidamente sia dal pubblico che dalla critica; tuttavia, nel tempo, fu rivalutato positivamente divenendo un vero e proprio \"cult\".\nNel 2008 \u00e8 stato inserito al quarantatreesimo posto tra \"i 500 migliori film della storia secondo Empire\". Sempre in quell'anno, la stessa rivista ha inserito \"Drugo\" () al settimo posto nella lista dei 100 migliori personaggi cinematografici di tutti tempi. Quando la lista \u00e8 stata aggiornata nel 2015, \u00e8 stato posizionato al decimo posto. Nel 2014 \u00e8 stato scelto per la preservazione nel National Film Registry della Biblioteca del Congresso degli Stati Uniti.\nNel 2019 \u00e8 stato distribuito uno spin-off del film, intitolato \"Jesus Rolls - Quintana \u00e8 tornato!\", che ha ottenuto per\u00f2 scarso successo.\nTrama.\nNella Los Angeles del 1991, Jeffrey Lebowski, detto \"Drugo\" (), \u00e8 un hippy fannullone, assiduo fumatore di marijuana e accanito bevitore di White Russian, che conduce una pigra e piacevole esistenza condita da frequenti partite di bowling con gli amici Walter e Donny. La sua vita disimpegnata \u00e8 improvvisamente sconvolta dalla visita di due scagnozzi del magnate del porno Jackie Treehorn, che gli ingiungono, senza mezze misure di sorta, di pagare i debiti che sua moglie avrebbe accumulato nei confronti del loro \"Boss\". Solo dopo l'aggressione i due tirapiedi si rendono conto di aver sbagliato persona, a causa di un bizzarro caso di omonimia col signor Jeffrey Lebowski, un miliardario locale. Nel corso dell'aggressione, uno dei due ottusi aggressori urina sul tappeto dell'ingresso della modesta abitazione di Drugo.\nDrugo incontra successivamente al bowling i due suoi pi\u00f9 cari amici, Donny e il veterano della guerra del Vietnam, Walter Sobchak, ai quali racconta il recente spiacevole accaduto. Incoraggiato da quest'ultimo, Drugo incontra l'altro Jeffrey Lebowski per chiedergli un indennizzo per il suo tappeto irreparabilmente rovinato dall'urina del teppista. L'omonimo \u00e8 un attempato e borioso miliardario costretto su una sedia a rotelle da un serio ferimento occorsogli in giovent\u00f9 durante la guerra di Corea. Visto che la sua richiesta viene pi\u00f9 volte fermamente respinta dall'arrogante padrone di casa, Drugo decide all'istante di rubare uno dei magnifici tappeti persiani della lussuosa villa riferendo a Brandt, il fedele e poco brillante assistente del grande Lebowski, che il suo capo lo ha autorizzato a prendere un qualsiasi tappeto a sua scelta.\nNell'uscire dalla villa, Drugo s'imbatte in Bunny, la giovane e provocante moglie del miliardario, impegnata a dipingersi le unghie dei piedi ai bordi della piscina in compagnia di un losco figuro, a mollo e privo di sensi nella vasca della piscina. Durante il breve incontro Bunny offre i propri servigi sessuali a pagamento che piacevolmente stupisce il protagonista. Tornato finalmente nella propria abitazione e sistemato il nuovo tappeto all'ingresso, Drugo pu\u00f2 tornare a godersi i frutti del proprio stile di vita; mentre \u00e8 intento ad ascoltare una delle sue musicassette sdraiato sul suo nuovo tappeto, \u00e8 fatto improvvisamente oggetto di una seconda violenta aggressione da parte di sconosciuti, nel corso della quale viene tramortito e gli viene rubato il nuovo tappeto.\nJeffrey Lebowski qualche giorno dopo contatta Drugo e gli riferisce che sua moglie Bunny \u00e8 stata rapita. Lebowski desidera ingaggiare Drugo perch\u00e9 consegni come riscatto una valigetta contenente un milione di dollari ai rapitori. Quando i rapitori di Bunny chiamano Drugo per comunicargli le disposizioni riguardanti la consegna del riscatto, Walter, che nel frattempo aveva spontaneamente offerto la propria \"preziosa\" assistenza nella gestione della delicata faccenda all'amico, suggerisce a quest'ultimo di consegnare ai malviventi una falsa valigetta, riempita con la sua biancheria intima sporca, al posto della valigetta contenente il denaro per il riscatto. Al momento dell'incontro in una zona deserta alla periferia della citt\u00e0, i rapitori prenderanno la valigetta, fuggendo subito dopo in motocicletta. Nel corso di quella stessa notte la sgangherata auto del Drugo viene rubata nel parcheggio del bowling, con all'interno del bagagliaio la vera valigetta contenente il milione di dollari del riscatto.\nMaude Lebowski, la figlia di Jeffrey Lebowski, annoiata miliardaria, pittrice avant-garde e accesa femminista, contatta Drugo e lo incontra nel proprio appartamento-atelier; gli rivela che \u00e8 stata lei a riprendersi il tappeto, che il padre non \u00e8 in realt\u00e0 un miliardario come da lui millantato e che vive agiatamente grazie ad un suo generoso sussidio; e infine che Bunny \u00e8 una delle attrici porno della scuderia di Jackie Treehorn. Bunny avrebbe a suo dire inscenato il suo rapimento e chiede dunque a Drugo di recuperare la valigetta con i soldi del riscatto offrendogli una lauta ricompensa. Nel frattempo Jeffrey Lebowski \u00e8 notevolmente arrabbiato con Drugo perch\u00e9 questi non \u00e8 riuscito a consegnare il denaro del riscatto e, nel corso di un teso incontro, gli mostra un dito del piede tagliato, che dovrebbe appartenere a Bunny, speditogli dai rapitori.\nL'auto del Drugo viene nel frattempo ritrovata dalla polizia, ma della valigetta nessuna traccia. Drugo ritrova per\u00f2 all'interno dell'auto un compito in classe assegnato a uno studente di nome Larry. Walter e Drugo riescono a scoprire dove abita l'adolescente e si recano alla sua abitazione, convinti che Larry possa aver rubato il denaro, nel tentativo di recuperarlo. Messo alle strette dai due, Larry non risponde a nessuna delle loro domande, e Walter, convintosi che stia facendo il furbo, esce dalla casa e danneggia con una spranga una Chevrolet Corvette, nuova fiammante, parcheggiata di fronte alla casa, pensando che Larry l'abbia recentemente comprata con i soldi del riscatto. Ma in realt\u00e0 il proprietario dell'auto si rivela essere un ignaro vicino di casa che, fuori di s\u00e9, si vendica danneggiando rovinosamente, con la medesima sbarra sottratta a Walter, la gi\u00e0 malridotta auto di Drugo.\nDrugo viene poi ricevuto da Treehorn, che gli chiede dove si trovi Bunny nella speranza di ottenere almeno il denaro che lei gli deve. Treehorn mette della droga nel White Russian di Drugo, causandogli un trip psichedelico. Quando torna in s\u00e9, viene arrestato e redarguito dal capo della polizia. Rilasciato, prende la strada di casa e, senza saperlo, viene sorpassato da Bunny. Veniamo quindi a sapere che Bunny \u00e8 viva e vegeta e che non le \u00e8 stato mozzato alcun dito. In un bar l\u00ec vicino, i Nichilisti sono seduti a un tavolo e l'unica componente femminile della banda ha un piede bendato e insanguinato.\nDrugo tornando a casa trova il suo appartamento distrutto e viene sedotto da Maude. Dopo aver fatto sesso con lei, Maude gli rivela che vorrebbe avere un bambino. Gli ribadisce che suo padre in realt\u00e0 non ha soldi: sua madre era quella ricca e ha donato i suoi soldi in una fondazione di beneficenza. Drugo spiega allora a Walter tutta la storia: quando il grande Lebowski scopre che Bunny \u00e8 stata rapita, ritira i soldi dalla fondazione, li tiene per s\u00e9 e d\u00e0 al Drugo la valigetta senza soldi, dicendogli che conteneva un milione di dollari. Anche il rapimento era uno stratagemma: quando un giorno Bunny viaggia fuori citt\u00e0 senza per\u00f2 dirlo a nessuno, i suoi amici nichilisti organizzano un falso rapimento in modo da estorcere del denaro a Lebowski. Drugo e Walter allora affrontano il grande Lebowski, che viene buttato a terra dalla sua sedia a rotelle da Walter, convinto che in realt\u00e0 fingesse la sua paralisi.\nLa storia apparentemente si chiude qui, ma Drugo, Walter e Donny vengono affrontati nel parcheggio del bowling dai Nichilisti, che chiedono i soldi del riscatto. Nonostante il trio non abbia praticamente pi\u00f9 nulla, i Nichilisti decidono di rapinarli ugualmente. Nel corso della colluttazione che segue Walter sconfigge con violenza tutti e tre i malcapitati, ma Donny, spaventato a morte dall'inatteso agguato, viene colto da un infarto che gli sar\u00e0 fatale. Dopo il funerale e la successiva cremazione, Drugo e Walter si recano su una scogliera a picco sull'oceano Pacifico con l'intenzione di spargere le ceneri dell'amico. Walter per\u00f2, prima si esibisce in un confuso, prolisso e inopportuno discorso incentrato sulla guerra del Vietnam, che poco o nulla ha a che vedere sia con Donny che con la loro lunga amicizia; successivamente sparge maldestramente le ceneri che, a causa del vento contrario, finiscono addosso sia a lui che a Drugo invece che in acqua, provocando l'improvvisa e accesa ira di quest'ultimo. A seguito di ci\u00f2, Walter, rendendosi forse per una volta finalmente conto della propria totale inadeguatezza, goffamente si scusa con Drugo. Riappacificati, i due decidono insieme di andare al bowling, dove il narratore chiude l'intera vicenda rammaricandosi per la recente tragica scomparsa di Donny, ma suggerendo che Maude aspetta un \"piccolo Lebowski\" e augurandosi infine che Drugo e Walter possano vincere il torneo di bowling.\nProduzione.\nSviluppo.\nIl personaggio del Drugo (in originale \"Dude\") \u00e8 in gran parte ispirato a Jeff Dowd, un produttore cinematografico americano e attivista politico conosciuto dai fratelli Coen quando stavano cercando di trovare un distributore per il loro primo film, \"Blood Simple - Sangue facile\". Dowd era stato membro dei \"Seattle Seven\", cio\u00e8 uno dei sette attivisti pi\u00f9 importanti del movimento radicale pacifista americano (del \"Fronte di liberazione di Seattle\"), amava bere cocktail White Russian, ed era soprannominato \"The Dude\". Inoltre, Drugo afferma in una scena di aver contribuito a stilare la Dichiarazione di Port Huron. Altra fonte di ispirazione fu un amico dei Coen, Peter Exline, un veterano della guerra del Vietnam che secondo quanto riferito viveva in un appartamento pi\u00f9 simile a una discarica ed era orgoglioso di un piccolo tappeto che \"legava la stanza insieme\". Exline conosceva Barry Sonnenfeld dai tempi della New York University e Sonnenfeld gli present\u00f2 i fratelli Coen mentre questi cercavano di mettere insieme i fondi per \"Blood Simple\". Exline divenne amico dei Coen e nel 1989, raccont\u00f2 loro un sacco di aneddoti curiosi circa la sua vita, incluso uno sull'attore scrittore Lewis Abernathy (una delle ispirazioni per Walter), anche lui veterano del Vietnam che in seguito divenne un investigatore privato e lo aiut\u00f2 a recuperare l'auto che gli avevano rubato. Come nel film, l'auto di Exline fu sequestrata dal dipartimento di polizia di Los Angeles e Abernathy trov\u00f2 i compiti di un alunno di terza media sotto il sedile del passeggero.\nInoltre, Exline faceva parte di una squadra amatoriale di softball ma i Coen nel film la cambiarono in una di bowling perch\u00e9 \"\u00e8 uno sport molto sociale in cui puoi sederti, bere e fumare mentre sei impegnato in una conversazione insensata\". I fratelli Coen si incontrarono con il regista John Milius, mentre erano a Los Angeles per girare \"Barton Fink - \u00c8 successo a Hollywood\" e incorporarono il suo amore per le armi nel personaggio di Walter. A sua volta, John Milius present\u00f2 i Coen a uno dei suoi migliori amici, Jim Ganzer, che sarebbe stato un'altra fonte di ispirazione per creare il personaggio interpretato da Jeff Bridges.\nSecondo Julianne Moore, il personaggio di Maude era basato sull'artista Carolee Schneemann, \"che dipingeva nuda seduta su un'altalena\", e su Y\u014dko Ono. Il personaggio di Jesus Quintana si ispirava, in parte, a un pezzo che John Turturro faceva a teatro nel 1988, intitolato \"Mi Puta Vida\", nel quale interpretava un omosessuale, \u00abquindi pensammo, facciamo diventare Turturro un pederasta. Sar\u00e0 qualcosa con cui potr\u00e0 davvero sbizzarrirsi!\u00bb raccont\u00f2 Joel in un'intervista.\nLa struttura generale del film \u00e8 influenzata dalla narrativa poliziesca di Raymond Chandler. Ethan disse: \u00abVolevamo qualcosa che generasse una certa sensazione narrativa - come una moderna storia di Raymond Chandler, ed \u00e8 per questo che doveva essere ambientata a Los Angeles [\u2026]. Volevamo avere un flusso narrativo, una storia che si muove come un libro di Chandler attraverso diverse parti della citt\u00e0 e diverse classi sociali\u00bb. L'uso della voce fuori campo dello sconosciuto viene anch'esso da Chandler, Joel osserv\u00f2: \u00ab\u00c8 un po' un sostituto del pubblico. Negli adattamenti cinematografici delle opere di Chandler, solitamente \u00e8 il personaggio principale che parla fuori campo, ma non volevamo riprodurre l'effetto pari pari anche se ovviamente la fonte \u00e8 quella. \u00c8 come se qualcuno stesse commentando la trama da un punto di vista onniveggente. E allo stesso tempo riscoprendo la vecchia terrosit\u00e0 di un Mark Twain\u00bb.\nIl significato della cultura del bowling era, secondo Joel, \"importante nel riflettere quel periodo alla fine degli anni cinquanta e inizio anni sessanta. Ci\u00f2 si adattava bene al lato r\u00e9tro del film, leggermente anacronistico, che ci rimanda a un'era non cos\u00ec lontana, ma nondimeno trascorsa\".\nSceneggiatura.\nLa trama \u00e8 parzialmente ispirata al romanzo \"Il grande sonno\" di Raymond Chandler. I fratelli Coen scrissero \"Il grande Lebowski\" quasi in contemporanea con \"Barton Fink - \u00c8 successo a Hollywood\". Quando per\u00f2 i due avrebbero voluto girare il film, John Goodman era impegnato a girare alcuni episodi della sitcom \"Pappa e ciccia\", mentre Jeff Bridges era impegnato sul set del film \"Wild Bill\" di Walter Hill. Quindi decisero di girare \"Fargo\" nel frattempo. Secondo Ethan, \"il film era stato concepito come imperniato sulla relazione tra il Drugo e Walter\", e quindi i due attori erano indispensabili. Inoltre, Bridges e Goodman avevano proposto l'idea di ambientare il film nella Los Angeles contemporanea, perch\u00e9 le persone che avevano ispirato la storia vivevano nella zona. Joel Coen cit\u00f2 \"Il lungo addio\" di Robert Altman come influenza primaria del film, nel senso che \"The Big Lebowski\" \"\u00e8 solo parzialmente ispirato ai libri di Chandler\". Quando cominciarono a scrivere la sceneggiatura, i Coen scrissero solo 40 pagine e poi si fermarono per qualche tempo in attesa di maggiore ispirazione, pratica abituale nel loro modus operandi. Nella prima stesura del copione, la macchina del Drugo era una Chrysler LeBaron, come quella di Dowd, ma l'auto era troppo piccola per ospitare John Goodman e fu quindi cambiata in una Ford Torino.\nLa scena in cui \"Drugo\" trova un foglietto con il compito di scuola di un quindicenne nella sua auto rubata, si riferisce ad un fatto realmente accaduto a Pete Exline, amico dei Coen e reduce del Vietnam. Pete Exeline racconta di aver parzialmente ispirato insieme all'amico e reduce Lew Abernathy il personaggio di Walter.\nPre-produzione.\nPolyGram e Working Title Films, che avevano finanziato \"Fargo\", stanziarono un budget di 15 milioni di dollari per \"Il grande Lebowski\". Durante il casting del film, Joel raccont\u00f2: \u00abTendevamo a scrivere parti per gente che conoscevamo o con cui avevamo gi\u00e0 lavorato, e alcuni ruoli senza neppure sapere chi li avrebbe interpretati. In \"The Big Lebowski\" avevamo scritto le parti di John [Goodman] e Steve [Buscemi], ma non sapevamo chi avrebbe preso il ruolo di Jeff Bridges\u00bb. In preparazione per la sua parte, Bridges si incontr\u00f2 con Dowd ma alla fine \"attinse molto da se stesso negli anni sessanta e settanta\". Disse: \u00abVivevo in un posto cos\u00ec e facevo uso di droghe, anche se penso di essere un po' pi\u00f9 creativo del Drugo\u00bb. L'attore recuper\u00f2 dal proprio guardaroba l'abbigliamento che pensava sarebbe stato indossato dal personaggio e in linea con esso. Bridges adott\u00f2 anche la stessa fisicit\u00e0 di Dowd, comprese la sciattezza e la pancia prominente. Originariamente, Goodman voleva un differente tipo di barba per Walter ma i Coen insistettero per un taglio alla \"gladiatore\" perch\u00e9 si intonava meglio con i capelli a spazzola del personaggio.\nPer il look del film, i Coen volevano allontanarsi dagli abituali clich\u00e9 \"anni sessanta\" come musica dei Grateful Dead, hippy, ecc. e il direttore della fotografia Roger Deakins discusse con loro per ricreare una particolare atmosfera. I due gli dissero di volere che alcune parti del film dessero una sensazione di contemporaneo, ben ancorato nella realt\u00e0, ed altre invece, come le sequenze oniriche, un'atmosfera pi\u00f9 stilizzata. Bill e Jacqui Landrum si occuparono delle coreografie.\nRiprese.\nLe riprese principali si svolsero a Los Angeles e dintorni lungo un periodo di undici settimane, includendo tutte le scene al bowling allo Hollywood Star Lanes (tre settimane di riprese) e la sequenza onirica \"alla Busby Berkeley\" del Drugo filmata in un hangar per aerei ormai dismesso. Le scene della residenza di Jackie Treehorn furono girate nello Sheats-Goldstein Residence, disegnato da John Lautner e costruito nel 1963 sulle colline di Hollywood.\nSecondo Joel Coen, le uniche volte che dirigevano Bridges \"era quando veniva all'inizio di ogni scena e chiedeva: \u00abPensate che il Drugo se ne sia fumato uno [spinello] sulla strada?\u00bb E solitamente io gli rispondevo \"si\", e cos\u00ec Jeff si strofinava gli occhi per un po' cos\u00ec da averli arrossati\". A Julianne Moore fu inviato il copione mentre era sul set de \"Il mondo perduto - Jurassic Park\". Lavor\u00f2 al film per sole due settimane, all'inizio e alla fine della produzione che dur\u00f2 dal gennaio all'aprile 1997. Sam Elliott fu sul set per soli due giorni e rifece molte volte la scena del suo discorso finale.\nColonna sonora.\nLa colonna sonora del film, pubblicata in CD il 10 febbraio 1998 con il titolo \"The Big Lebowski (Original Motion Picture Soundtrack)\", \u00e8 composta da una miscela di vari genere musicali, comprendenti musica operistica, folk, pop, jazz, exotica e rock. Tra gli altri compaiono brani di Elvis Costello (\"My Mood Swings\"), Bob Dylan (\"The Man in Me\"), Nina Simone (\"I Got It Bad and That Ain't Good\"), Yma Sumac (\"Ataypura\"), Kenny Rogers (\"Just Dropped In\"), Piero Piccioni (\"Traffic Boom\", brano tratto dalla colonna sonora di \"Tutto a posto e niente in ordine\"), Henry Mancini (\"Lujon\").\nDistribuzione.\n\"Il grande Lebowski\" ebbe la sua prima mondiale al Sundance Film Festival il 18 gennaio 1998, nel cinema Eccles Theater. In febbraio il film fu presentato anche al Festival internazionale del cinema di Berlino prima di essere distribuito in Nord America il 6 marzo 1998 in sale. Nel primo weekend di programmazione incass\u00f2 5,5 milioni di dollari al botteghino, finendo per totalizzare al box office 18 milioni di dollari negli Stati Uniti d'America. Gli incassi internazionali al di fuori degli Stati Uniti furono di 28,7 milioni di dollari, portando l'incasso totale a 46,7 milioni a fronte del budget iniziale di 15 milioni di dollari. In Italia il film arriv\u00f2 nei cinema molto dopo, il 1\u00ba maggio 1998.\nAccoglienza.\nSul sito web aggregatore di recensioni Rotten Tomatoes, il film ha un indice di gradimento pari a 83% basato su 98 recensioni da parte di critici professionisti, con un punteggio totale di 7.36 su 10. Il consenso dei critici del sito recita: \"Tipicamente immagini visivamente sbalorditive e dialoghi nitidi da parte dei fratelli Coen, resi vivi dalle forti performance di Goodman e Bridges\". Metacritic, che utilizza una media ponderata, assegna al film un punteggio di 71 su 100 basato su 23 recensioni, indicando \"recensioni generalmente favorevoli\". Il pubblico intervistato da CinemaScore diede al film un voto da \"B\" ad \"A+\" in una scala da A a F.\nMolti critici associarono il film a una sorta di western moderno, mentre altri, citarono invece un romanzo poliziesco che ruota attorno allo scambio d'identit\u00e0. Peter Howell, nella sua recensione per il \"Toronto Star\", scrisse: \"\u00c8 difficile credere che questo sia il lavoro di un team che l'anno scorso ha vinto l'Oscar per la sceneggiatura di \"Fargo\". C'\u00e8 una grande quantit\u00e0 di volgarit\u00e0 nel film, e sembra un tentativo puerile di sopperire le lacune nella storia\". Howell cambi\u00f2 opinione in una recensione successiva, e nel 2011 dichiar\u00f2 che \"\"Il grande Lebowski\" potrebbe essere il suo film preferito dei fratelli Coen\".\nTodd McCarthy della rivista \"Variety\" scrisse: \"Uno degli indiscutibili trionfi del film \u00e8 la sua colonna sonora, che mischia le musiche originali di Carter Burwell con pezzi di pop classico e alcune favolose cover\". \"USA Today\" assegn\u00f2 al film 3 stelle su 4 esprimendo il dubbio che il personaggio del Drugo potesse risultare un \"eroe troppo passivo per suscitare interesse\", ma definendo comunque brillante il film.\nNella sua recensione al film per il \"The Washington Post\", Desson Howe lod\u00f2 la regia dei Coen e \"il loro ispirato, assurdo gusto per le stranezze\".\nJanet Maslin del \"The New York Times\" ebbe parole di merito per la recitazione di Bridges: \"Mr. Bridges trova un ruolo cos\u00ec giusto per lui che sembra non essere mai stato altrove. [...] Un personaggio apparentemente sfasato ma interpretato con un raffinato talento comico\". Andrew Sarris, nella sua recensione per il \"New York Observer\", scrisse: \"Il risultato sono un sacco di risate e una sensazione di timore reverenziale nei confronti dell'artigianato coinvolto. Dubito che ci sar\u00e0 qualcos'altro di pi\u00f9 divertente nel resto di quest'anno\". Su \"Empire Magazine\", Ian Nathan diede cinque stelle al film, scrivendo: \"Per coloro che si dilettano della visione divinamente astratta dei Coen sulla realt\u00e0, questo \u00e8 puro nirvana\" e aggiunse \"in un mondo perfetto tutti i film sarebbero girati dai fratelli Coen\". Roger Ebert ha dato il film una valutazione di tre stelle su quattro, descrivendolo come \"stranamente coinvolgente\". In una successiva recensione del 2010, Ebert diede a \"The Big Lebowski\" quattro stelle su quattro aggiungendo il film alla sua lista \"Great Movies\".\nDave Kehr, nella sua recensione per il \"Daily News\", critic\u00f2 la premessa del film come \"un'idea stanca, che produce un film episodico, non coeso\". \"The Guardian\" defin\u00ec il film: \"Un mucchio di idee infilate in una borsa e lasciate fuoriuscire a caso. Il film \u00e8 esasperante e non vincer\u00e0 alcun premio. Ma ha alcune battute fantastiche\".\nSpin-off.\nNel 2017 \u00e8 stato annunciato uno spin-off intitolato \"Jesus Rolls - Quintana \u00e8 tornato!\", basato sul personaggio di Jesus, diretto e interpretato da John Turturro."}
{"id": "2540453", "revid": "110157", "url": "https://it.wikipedia.org/wiki?curid=2540453", "title": "Casa museo di Giovanni Battista Cima", "text": "La Casa museo di Giovanni Battista Cima \u00e8 un museo di Conegliano, situato nel centro storico della citt\u00e0, alle spalle del Duomo di Santa Maria Assunta e San Leonardo.\nSituata in via Cima , la Casa museo \u00e8 il luogo dove nel Rinascimento visse il pittore coneglianese Giovanni Battista Cima.\nArchitettura.\nCasa Cima, in buone condizioni dopo il restauro che l'ha salvata dal degrado, \u00e8 inserita nel susseguirsi di piccole facciate della via retrostante il Duomo; la sua struttura \u00e8 quella di un edificio a due piani pi\u00f9 l'ammezzato di sottotetto, anticamente sede dell'attivit\u00e0 artigianale della famiglia del pittore.\nMuseo.\nA partire dal restauro Casa Cima \u00e8 diventata un piccolo museo archeologico, contenente reperti trovati nel territorio di Conegliano e perlopi\u00f9 risalenti a un'epoca compresa tra neolitico ed et\u00e0 romana, nonch\u00e9 un'esposizione di riproduzioni fotografiche delle opere del Cima.\nL'edificio inoltre ospita la \"Fondazione Cima\", promotrice del progetto."}
{"id": "2540457", "revid": "1149807", "url": "https://it.wikipedia.org/wiki?curid=2540457", "title": "Brooklyn (Beyblade)", "text": ""}
{"id": "2540459", "revid": "767487", "url": "https://it.wikipedia.org/wiki?curid=2540459", "title": "Eta Ursae Minoris", "text": "Eta Ursae Minoris (\u03b7 UMi / \u03b7 Ursae Minoris) \u00e8 una stella situata nella costellazione dell'Orsa Minore. \u00c8 una nana bianco-gialla di classe F5 V con una massa 1,4 volte quella solare, un raggio 2 volte pi\u00f9 grande ed una magnitudine apparente di 4,95 . Si trova a circa 97,3 anni luce dalla Terra.\nIl suo nome tradizionale \u00e8 Anwar al Farkadain. Il nome deriva dall'arabo \u0623\u0646\u0648\u0631 \u0627\u0644\u0641\u0631\u0642\u062f\u064a\u0646 e significa \"il pi\u00f9 brillante dei due vitelli\"; il nome era stato originariamente applicato a Kochab, in contrapposizione a Pherkad, cui invece era stato assegnato il nome di \u0623\u062e\u0641\u0649 \u0627\u0644\u0641\u0631\u0642\u062f\u064a\u0646 \"Alifa al Farkadain\", \"il pi\u00f9 debole dei due vitelli\", oggi assegnato a . Ha anche il nome di \"Alasco\"."}
{"id": "2540460", "revid": "287204", "url": "https://it.wikipedia.org/wiki?curid=2540460", "title": "Open 13 1997", "text": "L'Open 13 1997 \u00e8 stato un torneo di tennis giocato sul cemento indoor.\n\u00c8 stata la 5\u00aa edizione dell'Open 13, che fa parte della categoria World Series nell'ambito dell'ATP Tour 1997.\nSi \u00e8 giocato al Palais des Sports di Marsiglia in Francia, dal 10 febbraio al 17 febbraio 1997.\nCampioni.\nSingolare.\n Thomas Enqvist ha battuto in finale Marcelo R\u00edos che si \u00e8 ritirato sul punteggio di 6-4, 1-0\nDoppio.\n Thomas Enqvist / Magnus Larsson hanno battuto in finale Olivier Dela\u00eetre / Fabrice Santoro 6-3, 6-4"}
{"id": "2540463", "revid": "282579", "url": "https://it.wikipedia.org/wiki?curid=2540463", "title": "Operazione Lightfoot", "text": ""}
{"id": "2540465", "revid": "729019", "url": "https://it.wikipedia.org/wiki?curid=2540465", "title": "Perinevrio", "text": "Il perinevrio costituisce il rivestimento di tessuto connettivo intermedio di un nervo periferico e delimita i fasci di fibre nervose.\n\u00c8 uno strato di tessuto connettivo denso pi\u00f9 esiguo rispetto all'epinevrio. La parte pi\u00f9 interna del perinervio \u00e8 delimitata da vari strati concentrici (all'incirca 7-8) di fibroblasti disposti in assetto epitelioide, collegati tra loro da \"zonulae occludentes\" e gap junction e rivestiti da una lamina basale.\nTra gli strati cellulari si dispongono in senso longitudinale fibre collagene e scarse elastiche. Lo spessore del perinevrio si assottiglia man mano che procede la ramificazione del nervo, fino a ridursi nelle ramificazioni pi\u00f9 piccole a un sottile strato di cellule appiattite."}
{"id": "2540467", "revid": "5456", "url": "https://it.wikipedia.org/wiki?curid=2540467", "title": "Campionato irlandese di hockey su ghiaccio", "text": ""}
{"id": "2540469", "revid": "1543377", "url": "https://it.wikipedia.org/wiki?curid=2540469", "title": "Adult contemporary music", "text": "Per adult contemporary music, o semplicemente adult contemporary (traducibile in italiano con \"musica contemporanea per adulti\" e spesso abbreviato in AC), si intende un vasto tipo di musica popolare diretta evoluzione del soft rock degli anni settanta, che include temi ritmici e ballabili, ma anche un format radiofonico destinato a un pubblico adulto e maturo, in quanto tratta anche temi erotici nei testi.. \nL'adult contemporary music viene spesso considerata un sinonimo di middle of the road.\nCaratteristiche.\nNon ha valenza di vero e proprio genere musicale (raggruppandone diversi insieme); viene datato, con le varie sfumature del rock and roll, a partire dagli anni sessanta e fa riferimento ai flussi musicali prettamente diffusi per radiofonia.\nQuotidianamente le stazioni radiofoniche, come radio Montecarlo e radio Rococ\u00f3 (ma anche radio estere) trasmettono questo \"format\" musicale destinandolo a un ascoltatore medio di et\u00e0 compresa tra i 50 e i 52 anni secondo i dati istat 2017 e consip.\nAttraverso gli anni, l'AC ha compreso alcune sottotematiche: \"hot AC\", \"soft AC\" (anche detto \"lite AC\"), \"urban adult contemporary\", \"rhythmic adult contemporary\", \"smooth AC\" (come ad esempio lo smooth jazz), e il \"christian AC\" (tra cui un pi\u00f9 leggero tipo di contemporary christian music). Alcune radio passano solo \"hot AC\"; altre trasmettono solo \"soft AC\"; altre ancora entrambi i tipi.\nLa Hot Adult Contemporary Tracks, stilata da \"Billboard\" negli Stati Uniti a partire dal 1961, \u00e8 una classifica radiofonica che contribuisce a creare settimanalmente la classifica generale dei singoli Billboard Hot 100. Nella classifica compaiono generalmente brani soft AC. (Da non confondersi con la classifica americana Adult Top 40, stilata dal 1996, che include generalmente brani hot AC.)"}
{"id": "2540474", "revid": "7", "url": "https://it.wikipedia.org/wiki?curid=2540474", "title": "Adult contemporary", "text": ""}
{"id": "2540477", "revid": "226458", "url": "https://it.wikipedia.org/wiki?curid=2540477", "title": "Carlo Ambrogio Affaitati", "text": "Fu canonico di Varmia, cappellano, segretario e confessore di Maria Luisa di Gonzaga-Nevers, regina di Polonia.\nBiografia.\nCarlo Ambrogio nacque e crebbe in Valsolda, ma poco si sa dei suoi anni giovanili. Dai documenti rinvenuti risulta che Carlo Ambrogio nel 1650, allora venticinquenne, faceva gi\u00e0 parte della corte polacca. Riusc\u00ec a diventare confessore della regina di Polonia Maria Luisa di Gonzaga-Nevers, che gli forn\u00ec l'appoggio necessario per avere la protezione del nuovo sovrano, Giovanni II Casimiro di Polonia insediatosi nel 1649.\nIn questo periodo chiam\u00f2 a s\u00e9 i propri fratelli, Antonio ed Isidoro Affaitati, che entrambi divennero regi architetti del regno di Polonia.\nIn seguito alla morte di Maria Luisa avvenuta nel 1667 e all'abdicazione di Giovanni II Casimiro di Polonia nel 1668, Carlo Ambrogio fece ritorno in ricchezza nel paese natio in Valsolda.\nMor\u00ec la notte di San Silvestro del 1695 e fu seppellito, come da suo testamento, nel Santuario della Caravina a Cressogno, sempre in Valsolda, il 5 gennaio del 1696, ove \u00e8 tuttora tumulato."}
{"id": "2540481", "revid": "1442080", "url": "https://it.wikipedia.org/wiki?curid=2540481", "title": "Open 13 1997 - Singolare", "text": "Il singolare dell'Open 13 1997 \u00e8 stato un torneo di tennis facente parte dell'ATP Tour.\nGuy Forget era il detentore del titolo, ma quest'anno non ha partecipato.\nThomas Enqvist ha battuto in finale Marcelo R\u00edos 6-4, 1-0 dopo il ritiro di Rios."}
{"id": "2540485", "revid": "121837", "url": "https://it.wikipedia.org/wiki?curid=2540485", "title": "Anwar al Farkadain", "text": ""}
{"id": "2540492", "revid": "765509", "url": "https://it.wikipedia.org/wiki?curid=2540492", "title": "Tantei gakuen Q", "text": " \u00e8 un manga \"sh\u014dnen\" scritto da Seimaru Amagi e disegnato da Fumiya Sat\u014d, pubblicato in Giappone sulla rivista \"Weekly Sh\u014dnen Magazine\" di K\u014ddansha dal giugno 2001 all'agosto 2005.\nDal manga \u00e8 stato tratto un anime di 45 episodi, prodotto dalla Pierrot e andato in onda in Giappone su TBS tra l'aprile 2003 e il marzo 2004; inoltre, sono stati girati due live-action, un film special nel 2006 ed un dorama in 11 puntate dall'omonimo titolo con la partecipazione nei ruoli principali di Ry\u016bnosuke Kamiki e Mirai Shida. Un sequel del manga \u00e8 stato pubblicato nel 2007 col titolo .\nL'intera opera \u00e8 inedita in Italia.\nTrama.\nUn gruppo di giovani studenti della classe Q della Dan Detective School (DDS), una prestigiosa e rinomata accademia per detective fondata dal pi\u00f9 famoso investigatore Morihiko Dan, vengono coinvolti in misteri e costretti a intromettersi nei casi pi\u00f9 difficili che giungono nelle mani della polizia, ma che essa non riesce in alcuna maniera a risolvere. che hanno il compito di risolvere.\nStrani avvenimenti si verificano, leggende metropolitane sembrano avverarsi, omicidi verificatisi senza alcun indizio apparente lasciano le forze dell'ordine perplesse e stupefatte. I ragazzi si trovano a dover fare i conti con un gruppo criminale molto pericoloso, ma non esitano a rischiare la propria stessa vita per la giustizia e l'amicizia.\nLa Q.\nLa classe Q prende il suo nome dalla denominazione di questa, ovvero \"Qualificata\", come indicato nell'episodio 11 dell'anime. La stessa Q viene ripresa nel titolo e nel nome del protagonista: Ky\u016b \u00e8, infatti, la pronuncia giapponese di \"Q\".\nAnche il titolo della prima sigla d'apertura fa un gioco di parole con la lettera Q, fornendo tre diverse scritture e tre diversi significati per la stessa pronuncia: , che tradotto in italiano significa \"Q persa!? - Labirinto - CREARE*TE\".\nManga.\nIl manga \u00e8 stato pubblicato sulla rivista \"Weekly Sh\u014dnen Magazine\" a partire dal 6 giugno 2001 al 3 agosto 2005 e successivamente serializzato in 22 tank\u014dbon per conto della K\u014ddansha, pubblicati dal 17 settembre 2001 al 17 ottobre 2005. Un sequel \u00e8 stato raccolto in un solo volume il 6 settembre 2007.\nAnime.\nL'anime, prodotto dalla Pierrot, \u00e8 composto da 45 episodi, andati in onda su JNN (TBS) dal 15 aprile 2003 al 20 marzo 2004.\nVideogiochi.\nDurante il corso della serie, sono stati pubblicati tre videogiochi dalla Konami e uno dalla Level-5.\nSerie televisiva.\nNel 2007 \u00e8 stata trasmessa su Nippon Television una serie televisiva (dorama), composta da 11 puntate con Ry\u016bnosuke Kamiki e Mirai Shida nel ruolo dei protagonisti; \u00e8 stato preceduto da un film special del 2006, con il medesimo cast di attori."}
{"id": "2540495", "revid": "339392", "url": "https://it.wikipedia.org/wiki?curid=2540495", "title": "Tantei Gakuen Ky\u016b", "text": ""}
{"id": "2540498", "revid": "7", "url": "https://it.wikipedia.org/wiki?curid=2540498", "title": "Musica Adult contemporary", "text": ""}
{"id": "2540499", "revid": "326822", "url": "https://it.wikipedia.org/wiki?curid=2540499", "title": "Zoids Chaotic Century", "text": ""}
{"id": "2540500", "revid": "326822", "url": "https://it.wikipedia.org/wiki?curid=2540500", "title": "Zoids Guardian Force", "text": ""}
{"id": "2540501", "revid": "326822", "url": "https://it.wikipedia.org/wiki?curid=2540501", "title": "Zoids Fuzors", "text": ""}
{"id": "2540502", "revid": "671029", "url": "https://it.wikipedia.org/wiki?curid=2540502", "title": "Elite Ice Hockey League", "text": "Il Campionato britannico di hockey su ghiaccio, meglio noto come Elite Ice Hockey League \u00e8 una manifestazione professionistica di hockey su ghiaccio del Regno Unito.\nNata nel 2003 sulle ceneri della Ice Hockey Superleague, \u00e8 il massimo campionato britannico in questo sport. Vi partecipano dieci squadre e i vincitori si qualificano per la Champions Hockey League a partire dalla stagione 2009\u201310.\nI campioni in carica sono i Belfast Giants.\nDiverse competizioni operano sotto il cappello della Elite League. Nel 2006\u201307 la EIHL ne organizz\u00f2 un totale di quattro: lega, playoff, Challenge Cup e Knockout Cup. La lega \u00e8 formata da una sola divisione, dove ogni squadra gioca tre partite in casa e tre in trasferta contro tutte le altre. La vittoria vale due punti, uno solo per la sconfitta ai supplementari o agli shootout. I supplementari sono costituiti da cinque minuti di quattro contro quattro con il golden goal.\nA fine regular season le squadre migliori fanno i play-off per stabilire il campione nazionale. Il numero di squadre ai play-off \u00e8 cambiato nel tempo: nelle prime due stagioni erano sei, ma nel 2006 li disputarono tutte. Prima della stagione 2006-07 le squadre erano divise in due gironi, e si sfidavano con un round-robin; le prime due si qualificavano per le semifinali. Dal 2006-07 si qualificarono tutte e otto: la prima giocava con l'ottava, la seconda con la settima e cos\u00ec via, con andata e ritorno Le vincenti disputarono una final-four al National Ice Centre di Nottingham.\nGestione.\nLa Elite League \u00e8 governata da una commissione di dodici direttori: i proprietari dei dieci club partecipanti, pi\u00f9 i proprietari dei London Racers e dei Milton Keynes Lightning, che mantengono il diritto di aderire alla lega quando lo riterranno opportuno. La gestione corrente \u00e8 affidata al presidente Eamon Convery e al direttore hockey Andy French. Per quanto riguarda la disciplina il responsabile \u00e8 il direttore ed ex arbitro Simon Kirkham. Il livello sotto la Elite League \u00e8 la English Premier Ice Hockey League. Non c'\u00e8 un sistema di promozione e retrocessione con la Elite League: le squadre vi possono entrare solo per decisione della commissione. Nel 2006 gli Hull Stingrays, il club finito ottavo nella EPIHL durante la stagione 2005\u201306, fu promosso nella Elite League.\nSquadre.\nLe squadre che attualmente militano in EIHL"}
{"id": "2540504", "revid": "326822", "url": "https://it.wikipedia.org/wiki?curid=2540504", "title": "Zoids Genesis", "text": ""}
{"id": "2540505", "revid": "1543377", "url": "https://it.wikipedia.org/wiki?curid=2540505", "title": "Cercatore", "text": "In astronomia il cercatore \u00e8 un piccolo cannocchiale che viene montato sul tubo del telescopio e serve per il puntamento del telescopio stesso.\nFunzionamento.\nGrazie al suo basso ingrandimento, il cercatore consente di vedere una porzione di cielo molto pi\u00f9 ampia di quella che si vedrebbe con il telescopio; \u00e8 cos\u00ec possibile inquadrare in maniera discretamente precisa un oggetto celeste e permetterne quindi la visione con solo lievissimi aggiustamenti del telescopio. Per un telescopio amatoriale un cercatore con grandezza utile deve essere almeno 6x30, ma in genere sono preferibili cercatori da 8x50 o superiori.\nI cercatori vengono spesso classificati con una sigla tipo AxB dove A \u00e8 l'ingrandimento e B \u00e8 l'apertura dell'obiettivo del cercatore stesso in millimetri; ad esempio, un cercatore 6x30 ha un obiettivo con diametro dell'apertura di 30mm e un potere d'ingrandimento pari a 6x. \u00c8 una caratterizzazione usuale anche per molti cannocchiali.\nLa maggior parte dei cercatori ha uno dei tre seguenti orientamenti visuali:\nAllineamento.\nNell'osservazione amatoriale, perch\u00e9 il cercatore funzioni al meglio delle sue possibilit\u00e0 \u00e8 necessario allinearlo in modo che un oggetto visibile nel centro del mirino sia anche al centro del telescopio, quindi visibile dall'oculare.\n\u00c8 consigliato allineare il cercatore di giorno, puntando verso un oggetto facilmente riconoscibile, come un campanile o un'antenna. Una volta puntato si dovranno usare le tre viti che reggono il cercatore in modo da far coincidere il centro con quello che si vede nell'oculare. Bisogna stare attenti a stringere bene le viti, ma non troppo perch\u00e9 potrebbero deformare il cercatore.\nPer verificare che l'allineamento sia corretto basta puntare un altro oggetto con il cercatore e controllare se questo \u00e8 al centro dell'oculare."}
{"id": "2540513", "revid": "767487", "url": "https://it.wikipedia.org/wiki?curid=2540513", "title": "ABN AMRO World Tennis Tournament 1997", "text": "L'ABN AMRO World Tennis Tournament 1997 \u00e8 stato un torneo di tennis giocato sul cemento indoor. \n\u00c8 stata la 25\u00aa edizione del ABN AMRO World Tennis Tournament, \nche fa parte della categoria ATP World Series nell'ambito dell'ATP Tour 1997.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 3 al 9 marzo 1997.\nCampioni.\nSingolare.\n Richard Krajicek ha battuto in finale Daniel Vacek, 7\u20136(4), 7\u20136(5)\nDoppio.\n Jacco Eltingh / Paul Haarhuis hanno battuto in finale Libor Pimek / Byron Talbot, 7\u20136(5), 6\u20134"}
{"id": "2540518", "revid": "1543377", "url": "https://it.wikipedia.org/wiki?curid=2540518", "title": "Parata (arti marziali)", "text": "Nelle arti marziali, parare \u00e8 l'atto con cui si blocca o si devia un attacco avversario allo scopo di prevenire un attacco dannoso contro il corpo. Una parata normalmente consiste nel piazzare un arto contro la linea d'attacco.\nEsempi nelle arti marziali.\nGli stili ed i vari tipi di parate, come la loro terminologia, variano a seconda dell'arte marziale. Nelle arti marziali giapponesi come il Karate, ci riferisce a queste tecniche come: \"uke waza\". Alcuni esempi: \"age uke\" (rising block) e \"shuto uke\" (parata con il taglio della mano). Nelle arti marziali coreane come il Taekwondo, ci si riferisce a queste tecniche come: \"makgi\", come per esempio \"chukyeo makgi\" (rising block) e \"sonkal daebi makgi\" (knifehand guarding block)."}
{"id": "2540524", "revid": "647919", "url": "https://it.wikipedia.org/wiki?curid=2540524", "title": "Copa Uni\u00e3o", "text": ""}
{"id": "2540529", "revid": "599013", "url": "https://it.wikipedia.org/wiki?curid=2540529", "title": "Villa Toderini", "text": "Villa Toderini (nome completo: Villa Toderini De Gajardis Ferracini Jelmoni Ton Bonicelli) \u00e8 una villa veneta di Codogn\u00e8 (TV), ubicata nel centro della localit\u00e0 \"Borgo municipio. \"\nStoria.\nVilla Toderini risale al XVIII secolo, quando la nobile famiglia Toderini de Gagliardis ne affid\u00f2 il progetto probabilmente a Gerolamo Frigimelica. Anche se mancano documenti certi, gli studiosi tuttora propendono per una paternit\u00e0 di Gerolamo Frigimelica, di cui quella risulterebbe l'unica villa progettata e portata a conclusione.\nLa villa \u00e8 ricordata per aver ospitato Ugo Foscolo, che a Codogn\u00e8 compose delle poesie.\nOggi, in ottimo stato di conservazione, Villa Toderini \u00e8 residenza privata, visitabile solo esternamente, previo appuntamento.\nLa villa \u00e8 stata costruita sul modello francese.\nDescrizione.\nNella costruzione della Villa Toderini il progettista si distacca dalla tipologia usuale delle ville venete. La parte centrale \u00e8 disposta su tre piani e riecheggia l'impostazione classica. L'usuale impostazione delle ville ad un unico asso centrale, trova qui spazio ad una impostazione utilizzata poco frequentemente, a tre assi. Insolito \u00e8 anche il motivo di arcate cieche usato per movimentare il pianoterra della villa.\nLa villa si caratterizza per il suo sviluppo orizzontale simmetrico con la facciata che d\u00e0 su un ampio parco circondato da siepi, balaustre e elementi scultorei e da una grande peschiera, in accordo con la natura acquitrinosa del territorio ove sorge.\nIl parco fa da quinta alla costruzione, lasciata invece libera da ostacoli visivi nello spazio tra la facciata e la strada, dalla quale la villa \u00e8 separata da una peschiera e da un prato abbastanza vasto. Dall'altra parte della strada il parco continua inglobando una collinetta artificiale in cui \u00e8 racchiusa l'antica ghiacciaia.\nSul lato sinistro, in accordo con le eleganti forme della villa, c'\u00e8 un oratorio privato. Accanto al blocco principale non manca la presenza di due barchesse.\nLa Villa Toderini \u00e8 stata pesantemente rovinata dalle azioni belliche e negli anni successivi restaurata."}
{"id": "2540532", "revid": "65547", "url": "https://it.wikipedia.org/wiki?curid=2540532", "title": "Cramer (personaggio)", "text": "Cramer \u00e8 un personaggio di fantasia nato dalla penna dello scrittore statunitense Rex Stout, che compare nelle opere della serie di Nero Wolfe.\nIl personaggio.\nL'ispettore Cramer della Squadra Omicidi di New York \u00e8 l'antagonista principale di Wolfe. Compare per la prima volta nel secondo romanzo della serie, \"La lega degli uomini spaventati\". Cramer non sopporta il modo in cui Wolfe prosegue nelle sue investigazioni - in particolare, la sua tendenza a provocare il suicidio dell'assassino piuttosto di portarlo in tribunale. Cramer \u00e8 solitamente assistito dal sergente Purley Stebbins, e talora dal tenente Rowcliff.\nCramer spesso si prende gioco di Wolfe alzandosi dalla sedia di pelle rossa senza l'uso delle braccia - una cosa che a Wolfe non \u00e8 concessa, per via del peso.\nCramer ha un profondo rispetto per le abilit\u00e0 investigative di Wolfe. In \"Nero Wolfe contro l'FBI\", Cramer fa di tutto pur di non far revocare le licenze di investigatori privati a Wolfe ed Archie Goodwin. E in \"Nelle migliori famiglie\", Cramer afferma \"Mi piacerebbe un mondo dargli un bel pugno sul naso, forse un giorno lo far\u00f2 e ci godr\u00f2 pazzamente. Per\u00f2 non vorrei mai vederlo fiaccarsi le ossa in una lotta senza speranza\". Cramer \u00e8 anche grato a Wolfe per avergli salvato il posto di lavoro nel romanzo \"Morto che parla\". Verso la fine del libro, Cramer gli esprime la propria gratitudine con \"un pacco coperto da una carta verde da fiorista\" che si rivela essere un'orchidea.\nCramer condivide ben pochi dei gusti di Wolfe; in \"Orchidee nere\", ad esempio, Wolfe esclama che le orchidee nere sono assolutamente uniche, perfette, incomparabili, e Cramer gli risponde \"Belline... un po' incolori, per\u00f2. Io preferisco i gerani\". Occasionalmente, tuttavia, accetta l'offerta di un bicchiere di birra, la bevanda preferita dell'investigatore.\nCramer \u00e8 solito masticare sigari. Nei primi romanzi di Nero Wolfe, ne accende e fuma diversi, ma in quelli successivi Archie nota di non avergliene mai visto accendere uno. Cramer spesso termina la visita all'ufficio di Wolfe lanciando con ira il sigaro al cestino, puntualmente sbagliando la mira. Archie crede che i sigari diano a Cramer un momento per calmarsi prima di dire qualcosa di deplorevole.\nCramer \u00e8 sposato ed ha un figlio che ha combattuto nella seconda guerra mondiale.\nIl nome di Cramer, Fergus, \u00e8 accennato una sola volta, nel romanzo del 1940 \"Tre sorelle nei guai\". Successivamente, nel giallo del 1946 \"Morto che parla\", le sue iniziali appaiono come \"L.T.C.\", per via di un errore di memoria dell'autore, Stout. Tutto ci\u00f2 ha portato Robert Goldsborough a nominarlo come Lionel T. Cramer nei suoi romanzi, pubblicati dopo la morte di Rex Stout, che proseguono la saga di Wolfe.\nCramer \u00e8 il protagonista di uno dei romanzi di Stout esterni alla saga di Nero Wolfe, \"Fili Rossi\" (1939).\nSerie TV.\nNella miniserie televisiva trasmessa dalla RAI negli anni settanta, che vedeva Tino Buazzelli nei panni del celebre gastronomo-investigatore - \"Nero Wolfe\" - il ruolo dell'ispettore Cramer \u00e8 interpretato dall'attore Renzo Palmer.\nNella serie di telefilm del 1981 della NBC, andata in onda in Italia negli anni ottanta, il personaggio dell'ispettore Cramer \u00e8 interpretato da Allan Miller."}
{"id": "2540534", "revid": "729019", "url": "https://it.wikipedia.org/wiki?curid=2540534", "title": "William Catellani", "text": "Biografia.\nNato a Montecchio Emilia, un paese della pianura emiliana, in una famiglia di umili condizioni economiche, viene avviato al lavoro in giovanissima et\u00e0. Ancora adolescente lavora come operaio litografo e parallelamente segue lezioni alla scuola serale di disegno diretta dallo scultore Armando Giuffredi. Durante la seconda guerra mondiale, in servizio militare nell'Italia meridionale, entra in contatto con l'ambiente artistico partenopeo che diventa fondamentale per la sua formazione culturale. Qui conosce lo scultore Alessandro Monteleone, da cui trae nuovi spunti tecnici e interpretativi. Al termine del conflitto mondiale, si diploma all'Istituto d'Arte Venturi di Modena e in seguito frequenta i corsi di decorazione e di incisione all'Accademia di Belle Arti di Bologna, dove segue con assiduit\u00e0 i corsi di Giorgio Morandi, allora docente di tecnica dell'incisione, dal quale riesce a trarre quegli insegnamenti, non solo tecnici, che risulteranno poi determinanti per la sua maturazione artistica. L'artista muore nel suo paese natale nel 2013, all'et\u00e0 di 93 anni .\nProduzione pittorica.\nIn campo artistico espositivo Catellani \u00e8 presente fin dall'immediato dopoguerra con mostre personali e con la partecipazione a collettive di importanza regionale e nazionale. Nell'attivit\u00e0 pittorica, dopo una prima adesione a una forma di naturalismo accademico, l'artista reggiano sperimenta la poetica del neorealismo. Una corrente che Catellani in seguito abbandona per mettere a punto una sua personale ricerca stilistica, nella quale il riferimento al reale viene costantemente modificato da un'esigenza di sintesi astratta, organizzata in ritmi emotivi, con un'infinita combinazione di forme e sottili variazioni cromatiche. Nel 1952 l'artista rimane folgorato dall'incontro con l'opera di Paul Klee alla Biennale di Venezia: lui stesso ammette che la scoperta di questo artista rappresent\u00f2 per lui una grande occasione culturale; dopo il rigoroso tirocinio del disegno morandiano, Klee delineava infatti una nuova possibilit\u00e0 di sviluppo nella direzione dell'astrattismo. \nLa critica, oltre alla componente lirica che deriva dal contatto con Morandi, ha riconosciuto nelle opere di Catellani l'influenza delle avanguardie storiche e di artisti quali Nicolas De Sta\u00ebl, oltre al citato Paul Klee, le cui lezioni vengono elaborate in modo del tutto originale, in un processo di continua semplificazione che parte dall'analisi del dato per tradurlo in forme astratte, mantenendo sempre una struttura perfettamente equilibrata nei volumi e nelle luci.\nProduzione grafica.\nGran parte della produzione \u00e8 dedicata alla grafica (costituita da acqueforti, acquatinte, xilografie, acquarelli), anch'essa caratterizzata da una qualit\u00e0 rigorosa e raffinata, ricca di riferimenti storici e letterari che testimoniano la partecipazione attenta ai problemi della cultura, artistica e non. Dal 1987 l'artista \u00e8 socio della \u201cXilon Italiana\u201d di Genova: associazione fondata da Tranquillo Marangoni, con la quale partecipa a collettive di opere xilografiche in Italia e all'estero. Si segnala, in particolare, la presenza di sue opere alla mostra \"K\u00fcnstler gegen Krieg, gegen Gewalt und f\u00fcr der Frieden\", realizzata presso il Checkpoint Charlie di Berlino, in occasione della caduta del muro, nel 1989. \nMa fu l'impegno nella tecnica dell'incisione, in particolare, a contraddistinguere tutto il suo percorso artistico. L'acquaforte rappresent\u00f2 infatti una occasione per una raffinata elaborazione e sperimentazione, tesa a privilegiare un lavoro di intimo colloquio interiore.\nOpere in musei.\nOpere di Catellani sono conservate nelle collezioni d'arte dei Musei Civici e del Comune di Reggio Emilia. \nUna nutrita raccolta di opere grafiche \u00e8 conservata presso la Biblioteca Panizzi di Reggio Emilia.."}
{"id": "2540535", "revid": "827882", "url": "https://it.wikipedia.org/wiki?curid=2540535", "title": "Trabaccolo", "text": "Il trab\u00e0ccolo, o trab\u00e0cco, \u00e8 un'imbarcazione da pesca e/o da carico tipica del medio e alto Adriatico che esercitava il cabotaggio sin nello Ionio.\n\u00c8 dotata di due alberi muniti di vela al terzo."}
{"id": "2540539", "revid": "121643108", "url": "https://it.wikipedia.org/wiki?curid=2540539", "title": "Festivalbar 2007 (compilation)", "text": "Festivalbar 2007 \u00e8 una compilation di brani musicali famosi nel 2007, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da due cd da 20 tracce l'uno. Rispetto al passato, questa compilation appare meno ricca, per la presenza di soli due cd rispetto ai quattro come da tradizione. Inoltre c'\u00e8 un notevole restyling del logo del Festivalbar."}
{"id": "2540540", "revid": "1543377", "url": "https://it.wikipedia.org/wiki?curid=2540540", "title": "Tulu\u00e1", "text": "Tulu\u00e1 \u00e8 un comune della Colombia facente parte del dipartimento di Valle del Cauca.\nL'abitato venne fondato da Juan de Lemos y Aguirre nel 1639, mentre l'istituzione del comune \u00e8 del 30 maggio 1825.\nGeografia fisica.\nTerritorio.\nIl comune si estende su una superficie \u00e8 819\u00a0km\u00b2. La sua altitudine \u00e8 di 787 metri sul livello del mare. Situato nel centro del dipartimento ad una distanza di 102\u00a0km da Cali, 110\u00a0km da Pereira e 350\u00a0km da Bogot\u00e0. \u00c8 situata vicino alle citt\u00e0 di Buga, Andalusia, Bugalagrande e Riofrio.\nLa sua area \u00e8 suddivisa in 133 quartieri urbani e le zone rurali in 25 distretti e 141 villaggi.\nClima.\nSituato a 4\u00b0 a nord dell'equatore, il clima \u00e8 tropicale. La temperatura media \u00e8 tra i 26 e i 28\u00a0\u00b0C. A Tulua le giornate sono soleggiate e le notti fresche. Tulua si trova tra la Cordigliera Centrale e la Cordigliera Occidentale."}
{"id": "2540542", "revid": "767487", "url": "https://it.wikipedia.org/wiki?curid=2540542", "title": "Saul Panzer", "text": "Saul Panzer \u00e8 un personaggio di fantasia nato dalla penna dello scrittore statunitense Rex Stout, che compare nelle opere della serie di Nero Wolfe.\nIl personaggio.\nPanzer \u00e8 uno dei migliori detective in circolazione, per cui di frequente \u00e8 assunto da Nero Wolfe per aiutare Archie Goodwin o per svolgere lavori che Wolfe preferisce tenere segreti al suo aiutante. Non \u00e8 un uomo che si faccia notare; veste sciatto, ha un grande naso, e d\u00e0 sempre l'impressione di aver bisogno di un rasoio. Nonostante ci\u00f2, Archie e Wolfe nutrono un enorme rispetto per lui. I suoi prezzi sono i pi\u00f9 alti di tutta New York, ma Archie \u00e8 sicuro che valga ogni centesimo: \nSaul ha una memoria fotografica che gli consente di collegare a prima vista e in maniera permanente nomi e identit\u00e0 di ogni persona che incontra con il suo personale archivio mentale.\nCome per altri personaggi, Stout fornisce informazioni biografiche contraddittorie su Saul Panzer. Nei primi romanzi \u00e8 detto esplicitamente che \u00e8 scapolo. Successivamente, nei racconti \"Non credo agli alibi\" (1948) e \"Nero Wolfe nella camera a gas\" (1949), si fa menzione della moglie di Saul e dei suoi bambini, cos\u00ec come nei romanzi \"Nient'altro che la verit\u00e0\" (1949) e \"Nelle migliori famiglie\" (1950). In seguito la famiglia di Saul non viene pi\u00f9 menzionata e Stout non chiarisce se abbia divorziato oppure se l'autore faccia ricorso all'espediente narrativo della continuit\u00e0 retroattiva.\nNei romanzi di Wolfe, Saul occupa diverse residenze. Nel gi\u00e0 citato \"Nero Wolfe nella camera a gas\" vive con la moglie a Brooklyn. Nel racconto \"Nero Wolfe raggira l'accusa\" (1955), ha un appartamento da scapolo al quinto piano di un edificio rimodernato sulla 38\u00aa Strada Est a Manhattan, tra la Lexington Avenue e la Terza Avenue. Il soggiorno ha quattro lampade, un grande pianoforte a coda, una parete con diverse finestre, un'altra piena di libri e le altre hanno quadri e ripiani con diversi oggetti, da campioni di minerali a zanne di tricheco. Stout ripete la descrizione del soggiorno di Saul quasi con le stesse identiche parole nel racconto \"Il picnic del quattro luglio\" e nel romanzo \"Nero Wolfe apre la porta al delitto\".\nSerie TV.\nNella serie televisiva trasmessa dalla RAI negli anni settanta, con Tino Buazzelli nella parte di Nero Wolfe, il personaggio di Saul Panzer \u00e8 interpretato da Roberto Pistone.\nNella serie di telefilm del 1981 della NBC, andata in onda in Italia negli anni ottanta, il personaggio di Saul Panzer \u00e8 interpretato da George Wyner."}
{"id": "2540543", "revid": "124658888", "url": "https://it.wikipedia.org/wiki?curid=2540543", "title": "Ljudevit Gaj", "text": "Biografia.\nGaj nacque a Krapina, nella Croazia settentrionale (al secolo parte del Regno d'Ungheria), l'8 agosto del 1809 da padre tedesco, nativo dell'allora Slovacchia ungherese e di remote origini francesi ugonotte (gli avi paterni di Gaj erano originari della Borgogna), Johann Gay, e da madre croata d'origine tedesca per parte paterna, Juliana Schmidt. Gaj comp\u00ed i primi studi nella citt\u00e0 natale, ed il ginnasio-liceo a Vara\u017edin.\nScrisse i suoi primi, precocissimi scritti in tedesco: una memoria su certe leggende che circolavano intorno ai castelli della sua citt\u00e0 natale, intitolata \"Die Schlosser bei Krapina\" (\"I manieri di Krapina\", 1926), oltre ai \"Poetische Versuche\" (\"Tentativi poetici\") rimasti manoscritti.\nNel medesimo tempo, Gaj impiegava anche il suo natio dialetto croato, il caicavo, per i contributi che inviava alla \"Luna\", il supplemento letterario del periodico in lingua tedesca di Zagabria, che, tra l'altro stamp\u00f2, nel 1826, una sua \"Pesma od Zagorja\" (\"Canto dal Zagorja\").\nIl sentimento della sua pertinenza alla nazione croata, insieme col senso della fratellanza panslava, venne sviluppandosi in lui durante i cinque anni di soggiorno all'estero, a Vienna, Graz, Budapest e Lipsia, dove si rec\u00f2 per compiere studi universitari. Si laure\u00f2 dapprima in legge e poi in lettere.\nMediante lo scambio di idee con gli esponenti della cultura slava contemporanea conosciuti in queste citt\u00e0, vennero maturando in Gaj le idee che lo avrebbero indotto alla formulazione delle proprie concezioni circa una Slavia meridionale unita, prima tappa verso il riavvicinamento e la fusione di tutte le nazioni slave, nel quadro della concezione panslavista.\nFu cos\u00ec che nel 1830 pubblic\u00f2, a Buda, il libro \"Kratka osnova horvatsko-slavenskog pravopisanja\" (\"Breve fondamento dell'ortografia croato-slava\"), che \u00e8 stato il primo libro avente come argomento la linguistica croata, edito in croato e tedesco. In questo scritto sostenne la necessit\u00e0 di abbandonare gli svariati sistemi ortografici in uso in quel tempo, per adottare una ortografia unitaria, in sostanza corrispondente a quella ceca, basata su un insieme di segni diacritici introdotti nella grafia boema gi\u00e0 da Jan Hus.\nNel 1833 pubblic\u00f2 il libro \"Jo\u0161 Hrvatska ni propala\", a sfondo patriottico, e dopo lunghe trattative, superando numerosi ostacoli burocratici, riusc\u00ec ad ottenere nel 1834 il permesso per la pubblicazione di un periodico che si chiam\u00f2 \"Novine Horvatske\" (\"Notizie croate\"), scritto in caicavo, con un supplemento letterario, la \"Danica\" (\"La stella mattutina\"). Il giornale seguiva ancora una delle antiche ortografie ed aveva come base il dialetto caicavo, usato nella Croazia settentrionale, ma era aperto a collaboratori che si servissero di dialetti diversi.\nNel 1835, per\u00f2, esso mut\u00f2 la propria testata in quella di \"Ilirske narodne novine\" (Giornale popolare illirico), con il supplemento \"Danica ilirska\" (\"La stella mattituna illirica\"), adottando nel frattempo la nuova ortografia di Gaj ed il dialetto stocavo, conosciuto anche in una notevole parte della Croazia, dove tuttavia non possedeva tradizioni letterarie, ma soprattutto adoperato in Serbia, in Bosnia-Erzegovina e in Montenegro.\nQuindi, con \"Danica Horvatska, Slavonska i Dalmatinska\", scritto anch'esso in stocavo, ed edito all'inizio del 1835, si afferm\u00f2 il concetto di una lingua e una letteratura croata come entit\u00e0 unitarie. Nasceva in tal modo l'illirismo, il movimento culturale e politico che propugn\u00f2 una fusione di tutti gli Slavi balcanici ed ebbe ampi echi in tutta la vita letteraria, artistica e sociale croata durante la prima fase del risorgimento nazionale. Il nome 'illirico' costituiva una reminiscenza delle napoleoniche Provincie illiriche, e fletteva inoltre l'ingenua convinzione secondo la quale gli antichi illiri sarebbero stati gli antenati degli Slavi meridionali, i quali avrebbero dovuto pertanto essere considerati autoctoni nella penisola balcanica.\nDopo aver realizzato, con successo, la parte grammaticale-linguistica del suo programma, Gaj accondiscese alla politica dominante del governo asburgico, e quindi la sua azione politica perse lentamente efficacia."}
{"id": "2540546", "revid": "1821847", "url": "https://it.wikipedia.org/wiki?curid=2540546", "title": "Francesco Paolo Bozzelli", "text": "Biografia.\nEsordi.\nDopo le scuole secondarie dagli Scolopi, Bozzelli studi\u00f2 all'universit\u00e0 di Napoli, dove si iscrisse nel 1806. Laureatosi in giurisprudenza, entr\u00f2 nell'amministrazione statale: nel 1813 fu uditore giudiziario presso il Consiglio di Stato; e nel 1816 entr\u00f2 nella sopraintendenza della Salute, dapprima come ispettore generale e poi come segretario. Nello stesso tempo Bozzelli si dedic\u00f2 anche all'attivit\u00e0 letteraria e nel 1815 pubblic\u00f2 \"Poesie varie\" una antologia di versi scritti secondo il gusto del XVIII secolo.\nL'esilio (1821-1837).\nDi sentimenti liberali, Bozzelli prese parte ai moti costituzionali del 1820-1821 che gli costarono dapprima la prigione e successivamente un esilio, durato oltre quindici anni, che trascorse all'estero, soprattutto in Francia. Durante l'esilio espose in numerosi saggi in lingua francese le sue concezioni politiche di liberale moderato, fautore di una monarchia costituzionale e avverso al programma democratico-radicale. Scrisse inoltre saggi filosofici di etica e di estetica.\nLa Costituzione del 1848.\nBozzelli pot\u00e9 rientrare in patria solo nel 1837. La fama di grande cultura giuridica e di integrit\u00e0 morale acquistata durante l'esilio, garant\u00ec a Bozzelli un grande prestigio all'interno del partito liberale delle Due Sicilie. La sua popolarit\u00e0 divenne ancora pi\u00f9 grande dopo un nuovo periodo di prigionia subito nel 1844 assieme a Carlo Poerio e a Mariano d'Ayala. Pertanto, dopo l'inizio dell'insurrezione siciliana (12 gennaio 1848) Bozzelli fu incaricato dal presidente Serracapriola di preparare il decreto reale, pubblicato poi il 29 gennaio 1848, che fissava i principi costituzionali. Il 30 gennaio 1848 Bozzelli fu nominato ministro degli Interni, in sostituzione di Carlo Cianciulli, con l'incarico di stendere il testo della Costituzione.\nDapprima Bozzelli era fautore, con Carlo Poerio e Mariano d'Ayala, dell'idea di ripristinare la Costituzione napoletana del 1820. Tuttavia, poco dopo si convinse della necessit\u00e0 di stendere carta costituzionale completamente nuova, un compito che port\u00f2 a termine da solo e in soli dieci giorni (30 gennaio - 8 febbraio 1848). La costituzione delle Due Sicilie approntata da Bozzelli era composta di 89 articoli: ricalcava di fatto sia la Costituzione francese del 1830 (eccetto nei punti in cui si trattavano le autonomie locali) che la Costituzione belga del 1831. La Costituzione del Bozzelli venne tuttavia criticata immediatamente dai democratici perch\u00e9 non offriva sufficienti garanzie di libert\u00e0 ai cittadini, limitava i diritti elettorali su base censuale e lasciava al Re ampi poteri discrezionali.\nEpilogo.\nIl 6 aprile 1848 Bozzelli venne escluso dal governo costituzionale di Carlo Troya per divergenze sulla politica estera (Bozzelli era contrario alla guerra contro l'Austria). Partecip\u00f2 invece, come ministro degli Interni e dell'Istruzione Pubblica, al governo Spinelli costituito dopo il colpo di mano di Ferdinando II del 15 maggio 1848. Sebbene l'intento di Bozzelli fosse quello di mitigare la reazione regia e affrettare il ritorno alla legalit\u00e0, venne accomunato dall'opinione pubblica nel discredito del governo delle Due Sicilie, nonostante fosse sostituito agli Interni con Giovanni Vignali per ordine dello stesso Ferdinando II (7 settembre 1848). Bozzelli si ritir\u00f2 pertanto a vita privata avendo come unica fonte di reddito la pensione maturata per essere stato consigliere di Stato nel 1820. Con la conquista del Regno delle Due Sicilie (1860) il nuovo Regno d'Italia gli revoc\u00f2 anche questa."}
{"id": "2540547", "revid": "1494169", "url": "https://it.wikipedia.org/wiki?curid=2540547", "title": "To Be Loved", "text": ""}
{"id": "2540549", "revid": "122993117", "url": "https://it.wikipedia.org/wiki?curid=2540549", "title": "Basler Sportclub Old Boys", "text": "Il Basler Sportclub Old Boys \u00e8 una societ\u00e0 calcistica svizzera con sede nella citt\u00e0 di Basilea. La sua fondazione risale al 1\u00ba luglio 1894. Milita nella Promotion League. Il nome della societ\u00e0 richiama la tradizione storica di questo club, infatti si pu\u00f2 notare che ogni anno l'et\u00e0 media degli 11 calciatori che scendono in campo \u00e8 di 34 anni.\nStadio.\nL'Old Boys gioca le partite casalinghe allo stadio Sch\u00fctzenmatte. Costruito nel 1984, ha una capienza di 12\u00a0000 spettatori (di cui 2\u00a0100 seduti). Le dimensioni del campo sono di 100 per 64 m."}
{"id": "2540554", "revid": "76963", "url": "https://it.wikipedia.org/wiki?curid=2540554", "title": "\u00cdngrid Rubio", "text": "Ha debuttato nel telefilm \"Secrets de fam\u00edlia\", trasmesso dall'emittente catalana TV3. Ha raggiunto il successo nel 1996 nel film \"M\u00e1s all\u00e1 del jard\u00edn\" di Pedro Olea, con un'interpretazione che le ha valso l'anno seguente il Premio Goya per la migliore attrice rivelazione.\nCelebre anche la sua parte nel film di Manuel Huerga \"Salvador - 26 anni contro\", nei panni di Margalida Bover Vadell, la compagna dell'anarchico catalano Salvador Puig Antich."}
{"id": "2540557", "revid": "132266", "url": "https://it.wikipedia.org/wiki?curid=2540557", "title": "Trabacco", "text": ""}
{"id": "2540560", "revid": "284225", "url": "https://it.wikipedia.org/wiki?curid=2540560", "title": "Trasformazioni continue", "text": ""}
{"id": "2540565", "revid": "284225", "url": "https://it.wikipedia.org/wiki?curid=2540565", "title": "Spazi vettoriali", "text": ""}
{"id": "2540566", "revid": "284225", "url": "https://it.wikipedia.org/wiki?curid=2540566", "title": "Operatori unitari", "text": ""}
{"id": "2540567", "revid": "115751", "url": "https://it.wikipedia.org/wiki?curid=2540567", "title": "Nazionale di hockey su ghiaccio della Russia", "text": ""}
{"id": "2540570", "revid": "838137", "url": "https://it.wikipedia.org/wiki?curid=2540570", "title": "Nazionale di hockey su ghiaccio dell'Italia", "text": "Con l'espressione nazionale di hockey su ghiaccio dell'Italia ci si pu\u00f2 riferire alle diverse squadre nazionali, tutte controllate dalla Federazione Italiana Sport del Ghiaccio (FISG):"}
{"id": "2540572", "revid": "284225", "url": "https://it.wikipedia.org/wiki?curid=2540572", "title": "Trasformazione continua", "text": ""}
{"id": "2540578", "revid": "222571", "url": "https://it.wikipedia.org/wiki?curid=2540578", "title": "Melette", "text": "Le Melette sono un gruppo di rilievi montuosi situati nella parte centro-orientale dell'altopiano dei Sette Comuni, in provincia di Vicenza.\nGeografia.\nLe Melette sono delimitate a ovest dalla valle di Campomulo, a sud dalla val Frenzela e a est dalla val Grande, mentre a nord degradano sino alla piana di Marcesina. Dal punto di vista amministrativo, sono divise tra i comuni di Gallio e Foza. Il confine tra i due enti si muove lungo la val Miela, collaterale della val Frenzela che si sviluppa da sud a nord grossomodo a met\u00e0 del gruppo montuoso.\nLa zona \u00e8 carsica e presenta caratteristiche tipiche di questo ambiente come ad esempio estese pavimentazioni rocciose dette karren. Un'altra peculiarit\u00e0 sono le formazioni rocciose a strati presenti soprattutto nel versante est del monte Fior, dette localmente \"citt\u00e0 di roccia\".\nCime.\nI principali monti del gruppo sono:\nPrima guerra mondiale.\nSulle Melette si combatterono aspre battaglie durante la Grande Guerra, alcuni episodi sono narrati nel libro di Emilio Lussu \"Un anno sull'Altipiano\" (sulle Melette era infatti dislocata la Brigata Sassari) oltre che nel libro di Paolo Monelli \"Le scarpe al sole\". \nLa zona \u00e8 stata al centro di due battaglie cosiddette di \"arresto\": la prima nel giugno 1916 e la seconda nel novembre-dicembre 1917, quando le truppe italiane sbarrarono la strada per Bassano del Grappa agli austroungarici.\nSport.\nSul massiccio \u00e8 praticato in inverno lo sci alpino e lo snowkite mentre d'estate gli impianti sono stati utilizzati nel passato come bike park con apposite piste studiate per i praticanti del downhill."}
{"id": "2540583", "revid": "466539", "url": "https://it.wikipedia.org/wiki?curid=2540583", "title": "Ayran", "text": "L'ayran \u00e8 una bevanda a base di yogurt, acqua e sale originaria delle genti turco-altaiche. \nAttualmente la Turchia \u00e8 il primo produttore al mondo di questa bevanda. Si ritiene comunemente che la pratica di aggiungere sale allo yogurt abbia avuto origine in tempi antichi e aveva la funzione di prolungare il tempo di conservazione. Attualmente la bevanda \u00e8 molto popolare in Vicino Oriente, Medio Oriente, Asia Centrale e in Europa sud-orientale.\nVarianti.\nIl nome \"ayran\" \u00e8 proprio della lingua turca;\nin altre culture viene chiamato:\nDescrizione.\nI tipi di \"ayran\" pi\u00f9 comuni in Turchia sono a base di latte ovino o vaccino, ma \u00e8 diffuso anche il tipo preparato con il latte caprino. Pi\u00f9 raro \u00e8 l'uso di altri tipi di latte, come quello di dromedario. A seconda del latte usato e della lavorazione, l\"'ayran\" ha una consistenza pi\u00f9 densa e solida o pi\u00f9 liquida e leggera, e pu\u00f2 avere bolle e schiuma.\nL\"'ayran\" pu\u00f2 avere un sapore pi\u00f9 o meno forte, dal dolciastro fino all'affumicato; ad esempio in Siria \u00e8 molto pi\u00f9 amaro di quanto non lo sia in Turchia, mentre in Bulgaria \u00e8 molto poco, o per nulla, salato.\nSpesso per preparare l'ayran si usa l'acqua gassata in modo da creare un gusto \"frizzante\", come per esempio si fa in Armenia, Iran e Afghanistan.\nIn India, dove l'\"ayran\" viene chiamato \"lassi\", vi sono numerose preparazioni con ricercate spezie autoctone e ricette molto varie: possono essere dolci, con frutta, estratto di cannabis e altri prodotti, anche se la \"base\" \u00e8 esattamente quella dell\"'ayran\" in stile turco.\nDi solito l\"'ayran\" viene servito molto freddo per accompagnare grigliate di carne o piatti di riso. \u00c8 considerato la bevanda ideale per contrastare la sensazione di bruciore data dai cibi molto piccanti.\nL\"'ayran\" \u00e8 un alimento scientificamente molto studiato, \u00e8 un prebiotico e probiotico, integratore salino ottimale per contrastare la disidratazione e le abbondanti sudorazioni; \u00e8 molto diffuso nei Paesi turcofoni al punto da essere considerato in alcuni luoghi, per esempio in Turchia, una categoria di bevande a s\u00e9 stante con numerose varianti e preparazioni. Infatti l'\"ayran\" viene servito, nella forma \"base\" e derivata, sia in locali appositi sia in ristoranti e fast food, come nel caso delle catene internazionali McDonald's e Burger King, che lo propongono nei men\u00f9 della Turchia, Bulgaria ed altri Paesi.\nIn alcune aree rurali della Turchia l'ayran rappresenta l'unica bevanda diversa dall'acqua potabile.\nRicetta.\nLa ricetta pi\u00f9 comune, base di tutte le preparazioni, per una dose di 4 porzioni richiede:\nMescolare in un frullatore per 30-40 secondi e servire freddo."}
{"id": "2540584", "revid": "8911", "url": "https://it.wikipedia.org/wiki?curid=2540584", "title": "Parate (arti marziali)", "text": ""}
{"id": "2540593", "revid": "287204", "url": "https://it.wikipedia.org/wiki?curid=2540593", "title": "Invertibilit\u00e0", "text": ""}
{"id": "2540594", "revid": "767487", "url": "https://it.wikipedia.org/wiki?curid=2540594", "title": "Rorret", "text": "Rorret \u00e8 un film del 1987, diretto dal regista Fulvio Wetzl, presentato al Festival internazionale del cinema di Berlino nella sezione Forum.\nTrama.\nJoseph Rorret \u00e8 il taciturno proprietario del Peepin' Tom, una sala cinematografica ricavata nella cripta di una chiesa. Rorret ha adattato ad appartamento il palcoscenico dietro lo schermo, e, da quella postazione, pu\u00f2 vedere i film proiettati al contrario. Il suo cognome \u00e8 la parola Terror all'inverso. Un giorno Rorret decide di aprire il cinema al pubblico. Al Peepin' Tom saranno proiettati solo film del terrore. Sin dal primo giorno Rorret, appostato tra i tendaggi del palcoscenico, a fianco dello schermo, spia con il binocolo il suo pubblico, soprattutto le donne, e tra queste sceglie chi, secondo un suo criterio, reagisce meglio alle scene di paura. Fuori dal cinema le insegue, cerca di carpire informazioni su di loro e poi le invita. I luoghi dove porta le sue 'conquiste', sono quelli deputati alla paura, come le attrazioni del Luna Park, le montagne russe, il tunnel del terrore. Rorret, ispirandosi ai film che proietta nel suo cinema, vuol fare rivivere alle sue vittime il percorso traumatico di paura che probabilmente \u00e8 all'origine del suo stato. Rorret \u00e8 infatti uno psicopatico serial-killer. La sua prima vittima \u00e8 Sheila, una normale segretaria d'azienda. La seconda \u00e8 Barbara, una pittrice attratta dall'universo della paura ricostruita nel cinema. La terza \u00e8 Cecilia, un'attrice di teatro che vive troppo intensamente l'immedesimazione teatrale. In un finale spiazzante, Rorret trover\u00e0 in lei una per lui fatale 'anima gemella'."}
{"id": "2540604", "revid": "1442080", "url": "https://it.wikipedia.org/wiki?curid=2540604", "title": "ABN AMRO World Tennis Tournament 1997 - Singolare", "text": "Il singolare dell'ABN AMRO World Tennis Tournament 1997 \u00e8 stato un torneo di tennis facente parte dell'ATP Tour.\nGoran Ivani\u0161evi\u0107 era il detentore del titolo, ma ha perso in semifinale contro Daniel Vacek.\nRichard Krajicek ha battuto in finale 7\u20136(4), 7\u20136(5), Daniel Vacek."}
{"id": "2540606", "revid": "1573940", "url": "https://it.wikipedia.org/wiki?curid=2540606", "title": "Lampris guttatus", "text": "Il pesce re o opah (Lampris guttatus ) \u00e8 un pesce di mare appartenente alla famiglia Lampridae ed all'ordine Lampridiformes.\nDistribuzione e habitat.\nSi tratta di una specie cosmopolita, diffusa in tutti i mari e gli oceani, con l'eccezione di quelli polari. Nel mar Mediterraneo \u00e8 complessivamente raro, ma presente in tutti i mari italiani ed, in generale, nel bacino occidentale.\nIl suo stile di vita \u00e8 pelagico e si incontra in acque aperte fino a circa 400 metri di profondit\u00e0.\nDescrizione.\nHa un aspetto assolutamente caratteristico per il corpo molto alto e molto compresso lateralmente. La testa \u00e8 relativamente piccola ed anche gli occhi e la bocca non hanno grandi dimensioni. \u00c8 totalmente privo di denti. La linea laterale presenta una brusca curva dietro la testa. La pinna dorsale, unica, \u00e8 lunga ed ha un vistoso lembo triangolare alla sua estremit\u00e0 anteriore, la pinna anale \u00e8 pi\u00f9 breve e senza lembo, la pinna caudale \u00e8 leggermente forcuta, le pinne ventrali sono abbastanza grandi ed inserite in posizione arretrata, le pinne pettorali sono piuttosto ampie e sono poste in verticale, subito dopo l'opercolo branchiale.\nLa sua colorazione \u00e8 molto vivace, rosso vivo con fianchi e dorso bluastri, cosparsi di numerose macchie rotonde biancastre. Le pinne sono rosso vermiglio e cos\u00ec la bocca e l'iride degli occhi.\nRaggiunge dimensioni ragguardevoli, fino a pi\u00f9 di 2 metri per oltre 100 kg. Una specie estinta, di dimensioni gigantesche, \u00e8 \"Megalampris keyesi\".\nAlimentazione.\nSi ciba di organismi a corpo molle come cefalopodi pelagici, meduse ed anche piccoli pesci.\nBiologia.\nStudi scientifici hanno riscontrato una caratteristica unica del pesce re: infatti - a differenza di tutte le altre specie ittiche - esso mantiene una temperatura corporea costante, indipendentemente dalla temperatura dell'acqua in cui vive. Questa caratteristica \u00e8 conosciuta come omotermia ed \u00e8 tipica di mammiferi e uccelli.\nPesca.\nViene catturato per caso, di solito assieme ai tonni. Le carni sono ottime e molto pregiate."}
{"id": "2540611", "revid": "1305772", "url": "https://it.wikipedia.org/wiki?curid=2540611", "title": "Pesce re", "text": "Questo nome comune italiano si pu\u00f2 attribuire a due pesci:"}
{"id": "2540613", "revid": "281901", "url": "https://it.wikipedia.org/wiki?curid=2540613", "title": "Opah", "text": ""}
{"id": "2540615", "revid": "281901", "url": "https://it.wikipedia.org/wiki?curid=2540615", "title": "Lampris regius", "text": ""}
{"id": "2540620", "revid": "478814", "url": "https://it.wikipedia.org/wiki?curid=2540620", "title": "Sena", "text": ""}
{"id": "2540622", "revid": "71155", "url": "https://it.wikipedia.org/wiki?curid=2540622", "title": "Questo sono io (autobiografia)", "text": "Questo sono io \u00e8 un libro scritto da Gigi D'Alessio nel 2009 e pubblicato alla Arnoldo Mondadori Editore.\nTrama.\nIl libro, proprio come l'album omonimo, \u00e8 autobiografico. Il cantante napoletano racconta della sua infanzia, la sua famiglia d'origine, la passione per la musica. Parla della storia d'amore con la collega Anna Tatangelo e dei timori avuti di fronte all'idea di iniziare una nuova vita sentimentale. Nel libro si pu\u00f2 leggere anche della rivalit\u00e0 con Pino Daniele, e del concerto del 2000 a Piazza del Plebiscito, quando Pippo Baudo sal\u00ec sul palco fingendo di prendere con lui una tazza di caff\u00e8."}
{"id": "2540629", "revid": "228587", "url": "https://it.wikipedia.org/wiki?curid=2540629", "title": "Nueva Esperanza (Argentina)", "text": ""}
{"id": "2540638", "revid": "56620", "url": "https://it.wikipedia.org/wiki?curid=2540638", "title": "Louis Franchet d'Esp\u00e9rey", "text": ""}
{"id": "2540640", "revid": "228587", "url": "https://it.wikipedia.org/wiki?curid=2540640", "title": "Betanzos", "text": ""}
{"id": "2540648", "revid": "44578", "url": "https://it.wikipedia.org/wiki?curid=2540648", "title": "Saba di Serbia", "text": ""}
{"id": "2540650", "revid": "324090", "url": "https://it.wikipedia.org/wiki?curid=2540650", "title": "Canoni di Taiz\u00e9", "text": ""}
{"id": "2540654", "revid": "729019", "url": "https://it.wikipedia.org/wiki?curid=2540654", "title": "Maserati 6CM", "text": "La 6CM \u00e8 una autovettura monoposto da competizione costruita dalla Maserati dal 1936 al 1939 .\nFu basata sul telaio della Maserati 4CM, che ormai era obsoleta, e sulle sospensioni della Maserati V8RI. Di quest'ultima furono conservati solo i ritrovati tecnologici migliori.\nLa prima versione aveva un cilindrata di 1493,2 cm\u00b3 con un motore in linea a sei cilindri totalmente nuovo e valvole in testa montate a 90\u00b0. Montava compressori Roots con a monte un carburatore Weber 55AS1 e aveva un rapporto di compressione di 6:1. Il sistema d'accensione era a magnete Scintilla. Il propulsore erogava 155 bhp a 6200 giri al minuto. La vettura pesava 650 kg e raggiungeva i 225 km/h di velocit\u00e0 massima. La carrozzeria era in alluminio e il cambio era a quattro rapporti.\nLa vettura montava pneumatici di marca Pirelli .\nNel 1938 fu predisposta una seconda versione con un motore pi\u00f9 potente (175 bhp a 6600 giri al minuto), sospensioni con molle a balestra di tipo semi cantilever. Nel 1939 ne fu preparata una terza, con piccoli aggiustamenti. Queste ultime due versioni avevano quattro valvole per cilindro, mentre la prima versione di valvole ne aveva due. Nel 1940 ci furono degli esperimenti basati sull'utilizzo di un motore aspirato.\nMolti modelli della vettura furono venduti a clienti privati come Austin Dobson, Lord Howe e John Peter Wakefield; le squadre con cui corsero furono Scuderia Ambrosiana ed Ecurie Helvetica.\nCon la Maserati corse le 6CM parteciparono e vinsero gare come il Gran Premio di Napoli e la Targa Florio con alla guida i piloti Aldo Marazza, Luigi Villoresi e Ettore Bianco. Il 14 maggio 1939 a Palermo, sul Circuito Parco della Favorita, la Maserati 6CM trionf\u00f2 con un podio tutto italiano grazie al primo posto di Luigi Villoresi, seguito da Piero Taruffi e Guido Franco Barbieri."}
{"id": "2540656", "revid": "74801", "url": "https://it.wikipedia.org/wiki?curid=2540656", "title": "Lucia Albani Avogadro", "text": "Biografia.\nNata Lucia Albani a Bergamo verso il 1530, aveva quattro fratelli e due sorelle, ed era figlia di Giovanni Gerolamo Albani - giureconsulto e futuro cardinale - e di Laura Longhi, a sua volta nipote di Abbondio Longhi che fu segretario di Bartolomeo Colleoni. \nLucia spos\u00f2 Faustino Avogadro, esponente della nobilt\u00e0 di Brescia, all'et\u00e0 di sedici anni e si trasfer\u00ec in questa citt\u00e0: versata nelle lettere, fece parte della bresciana \u00abAccademia degli Occulti\u00bb e scrisse delle \"Rime\" che furono pubblicate a Venezia nel 1553. \nSub\u00ec la drammatica faida della sua famiglia con quella dei Brembati, sfociata poi nell'omicidio di Achille Brembati nel 1563 nella chiesa di santa Maria Maggiore in Bergamo, che port\u00f2 all'arresto dei fratelli e del padre, e all'esilio del marito a Ferrara, considerato parte del complotto. La giovane segu\u00ec il marito nell'esilio ma questi mor\u00ec improvvisamente nel 1564 cadendo ubriaco da un balcone. Fece ritorno a Brescia, dopo aver traslato il corpo del marito e vi mor\u00ec di tisi, come la madre, nel 1568.\nI suoi sonetti furono apprezzati anche dal Girolamo Ruscelli che ne pubblic\u00f2 due sonetti nel suo \"Rime di diversi eccellenti autori bresciani\".\nIl Moroni la ritrasse nel famoso dipinto \"Dama in rosso\"."}
{"id": "2540666", "revid": "287204", "url": "https://it.wikipedia.org/wiki?curid=2540666", "title": "Promazina", "text": "La promazina (venduto con il nome commerciale \"Talofen\") \u00e8 un farmaco neurolettico del gruppo dei fenotiazinici, utilizzato nel trattamento delle psicosi.\nPossiede anche azione antiemetica, analgesica e sedativa. \nDeve essere usato con precauzione in caso di cardiopatie, epatopatie e depressione del sistema nervoso centrale."}
{"id": "2540670", "revid": "765341", "url": "https://it.wikipedia.org/wiki?curid=2540670", "title": "Motori Mitsubishi Orion", "text": "I motori Orion, anche noti come motori della serie 4G1, sono una famiglia di motori a scoppio prodotti a partire dal 1978 dalla Casa automobilistica giapponese Mitsubishi.\nCaratteristiche e profilo.\nSi tratta di una famiglia di motori di cilindrata media e medio-bassa, e precisamente tra gli 1.2 e gli 1.6 litri, che nel corso degli anni ha conosciuto evoluzioni numerose e spesso assai significative, anche se non sempre hanno avuto un seguito, ma che hanno testimoniato gi\u00e0 allora gli sforzi da parte della Casa giapponese di indirizzare la produzione verso motori \"puliti\" con la minor quantit\u00e0 possibile di emissioni inquinanti. &lt;br&gt;\nLa famiglia di motori Orion \u00e8 assai longeva, poich\u00e9 \u00e8 riuscita ad arrivare oltre il nuovo secolo e nel corso degli anni, in seguito a varie joint-venture, \u00e8 stato anche utilizzato in alcune versioni da altre Case automobilistiche.&lt;br&gt;\nLe varie versioni appartenenti alla famiglia dei motori Orion sono accomunate tra loro dal fatto di essere tutte a 4 cilindri in linea e di avere il monoblocco in ghisa e la testata in lega di alluminio. Comune \u00e8 anche il fatto che l'albero a gomiti stia su 5 supporti di banco.&lt;br&gt;\nDi seguito vengono descritte pi\u00f9 in dettaglio le varie motorizzazioni appartenenti alla famiglia Orion.\n4G11.\nLa sigla 4G11 identifica la prima delle motorizzazioni realizzate dalla Mitsubishi: le prime unit\u00e0 motrici con questa sigla vennero ultimate gi\u00e0 alla fine del 1978, ma le loro prime applicazioni su vetture pronte ad essere vendute si ebbero solo nel 1979.&lt;br&gt;\nIl motore \"4G11\" \u00e8 caratterizzato da una cilindrata di 1244 cm\u00b3, data da misure di alesaggio e corsa pari a 69.5x82 mm.&lt;br&gt;\nLa distribuzione era ad un asse a camme in testa con due valvole per cilindro, mentre l'alimentazione era affidata ad un carburatore doppio corpo.&lt;br&gt;\nCon un rapporto di compressione pari a 9:1, tale motore erogava una potenza massima di 55 CV a 5500 giri/min, con una coppia massima di 90 Nm a 3500 giri/min. &lt;br&gt;\nTale motore \u00e8 stato montato su:\nNegli ultimi anni di produzione, la potenza \u00e8 salita a 60 CV ed in contemporanea con questa, sulla \"Lancer\" venne montata un'altra versione da 66 CV a 5500 giri/min.\n4G12.\nLa sigla 4G12 identifica un motore Orion da 1.4 litri e precisamente da 1410 cc (alesaggio e corsa: 74x82 mm). Si tratta di uno dei motori pi\u00f9 particolari della famiglia Orion, poich\u00e9 \u00e8 stato la base per l'introduzione di alcune tecnologie volte alla drastica riduzione delle emissioni nocive e dei consumi di carburante. Al suo esordio, nel 1979, questo motore includeva un sistema di smagrimento automatico della miscela in funzione del carico del motore. Tale sistema, denominato MCA-JET, consisteva in una terza valvola aggiunta alle normali due valvole per cilindro (queste ultime mosse anch'esse da un solo asse a camme come nel caso del 1.2). Tale valvola aggiuntiva, per\u00f2, introduceva una certa quantit\u00e0 di sola aria nella camera di scoppio, allo scopo di smagrire la miscela aria/benzina e limitare gli sprechi di carburante.&lt;br&gt;\nQuesto motore erogava potenze massime comprese tra 70 CV a 5000 giri/min ed 80 CV a 5500 giri/min, a seconda dei modelli su cui era montato e dei mercati ai quali tali modelli erano destinati. La variante meno potente, importata in Europa, erogava anche una coppia massima di 106 N\u00b7m a 3500 giri/min. Una variante intermedia, da 75 CV a 5500 giri/min, erogava una coppia massima di 118 N\u00b7m a 3500 giri/min. Il rapporto di compressione era lo stesso del motore \"4G11\".&lt;br&gt;\nA partire dal 1982, lo stesso 1.4 Orion \u00e8 stato utilizzato nuovamente come base per un'ulteriore nuova tecnologia, nota presso la Casa giapponese con la sigla \"MD\" (\"Modulated Displacement\", in italiano: \"Cilindrata variabile\"). In pratica, a seconda del carico del motore, venivano disabilitati o abilitati due dei quattro cilindri del motore, evitando cos\u00ec inutili sprechi di carburante e limitando di conseguenza le emissioni inquinanti. &lt;br&gt;\nIl motore \"4G12\" ha trovato applicazione nei seguenti modelli:\n4G13.\nIl motore 4G13 \u00e8 stato introdotto nel 1988 e deriva dai precedenti due motori, dei quali conserva intatta la misura della corsa, pari ad 82\u00a0mm, mentre l'alesaggio \u00e8 stato portato a 71\u00a0mm, per una cilindrata totale di 1298 cc. Pressoch\u00e9 invariato nella maggior parte delle varianti il rapporto di compressione, pari a 9.5. Questo motore ha la particolarit\u00e0 di aver proposto, tra i primi al mondo, la distribuzione monoalbero a tre valvole per cilindro, due di aspirazione ed una di scarico. Inizialmente disponibile con alimentazione a carburatore doppio corpo, ha dovuto in seguito sottostare alle normative del 1993 che obbligavano all'utilizzo dell'alimentazione ad iniezione elettronica e del catalizzatore.&lt;br&gt;\nIl motore \"4G13\" \u00e8 stato proposto nel corso degli anni in svariate varianti, a carburatore e ad iniezione, con potenze comprese tra 60 ed 86 CV.&lt;br&gt;\nIl motore \"4G13\" \u00e8 stato tra i pi\u00f9 longevi della famiglia Orion, essendo stato prodotto per ben 20 anni, fino al 2008.&lt;br&gt;\nDi seguito vengono proposte le caratteristiche tecniche e le applicazioni delle diverse varianti del motore \"4G13\".\nOltre alle applicazioni citate, il 1.3 12v Orion \u00e8 stato montato anche sulla piccola monovolume Mitsubishi Dingo (2000-03) e su alcuni modelli della malese Proton derivati dalla produzione Mitsubishi, ossia la Saga, la Wira e la Satria. Un'altra applicazione \u00e8 quella per la Zotye 2008, una replica cinese della prima serie della Daihatsu Terios.\n4G15.\nLa sigla 4G15 identifica il 1.5 Orion, il pi\u00f9 longevo in assoluto tra i motori di questa famiglia, visto che \u00e8 stato introdotto nel 1988 in contemporanea con il 1.3 12v ed \u00e8 in produzione, sebbene in un'unica variante.\nLa cilindrata di 1468 cc \u00e8 data dalle misure di alesaggio e corsa pari a 75.5x82 mm. Il motore \"4G15\" \u00e8 l'unico della famiglia ad essere stato proposto non solo a carburatore e ad iniezione (tra l'altro ha debuttato in entrambe le configurazioni), ma anche aspirato o sovralimentato. Proprio quest'ultima variante \u00e8 quella che \u00e8 ancora in produzione, mentre gli aspirati non lo sono pi\u00f9. Per il resto, rimangono invariate praticamente tutte le caratteristiche ritrovate nel 1.3, compresa la distribuzione monoalbero a 3 valvole per cilindro, che per\u00f2 sparisce nella versione sovralimentata, sostituita da una pi\u00f9 efficace soluzione a 4 valvole per cilindro.\nMotore 4G15: varianti aspirate.\nDi seguito vengono mostrate le diverse varianti aspirate dei motori \"4G15\":\nOltre alle applicazioni elencate, va ricordato, come nel caso del 1.3 \"4G13\", che questo motore \u00e8 stato montato anche su alcuni modelli della produzione \"Proton\" e sulla Eagle Summit, modello di produzione statunitense il cui marchio \u00e8 di propriet\u00e0 della Chrysler. Anche la \"Zotye 2008\" ha potuto contare su tale motore.\nMotore 4G15: variante sovralimentata.\nIl motore \"4G15\" \u00e8 stato anche proposto, come gi\u00e0 detto, in versione sovralimentata. La sovralimentazione avviene tramite un turbocompressore che conferisce prestazioni decisamente superiori. Ma non \u00e8 tutto: un'altra tra le pi\u00f9 significative differenze tra questo motore e gli altri sta nella nuova testata a 4 valvole per cilindro con distribuzione bialbero, nonch\u00e9 nella presenza del sistema di fasatura variabile MIVEC.&lt;br&gt;\nQuesto motore \u00e8 stato prodotto in due varianti:\n4G16.\n\u00c8 il motore di cilindrata pi\u00f9 contenuta dell'intera famiglia Orion. \u00c8 un 1.2 come l'unit\u00e0 \"4G11\" che sostituisce, ma qui la cilindrata scende a 1198 cc. La potenza massima \u00e8 compresa tra 55 e 60 CV. Le sue applicazioni comprendono:\nQuesto motore non \u00e8 stato montato su vetture destinate al mercato europeo.\n4G17.\nIl motore 4G17 \u00e8 un altro motore con distribuzione a 3 valvole per cilindro, come il \"4G13\" ed il \"4G15\". Si tratta di un 1.3 con cilindrata pari a 1343 cc, risultante dalle misure di alesaggio e corsa pari a 72.2x82 mm. La potenza massima erogabile \u00e8 di 78 CV a 6000 giri/min, con 107 N\u00b7m di coppia massima a 3500 giri/min. \u00c8 stato montato come motorizzazione di base per le \"Mitsubishi Lancer Mk7\" e le \"Proton Waja\" previste per alcuni mercati.\n4G18.\nIl motore 4G18 \u00e8 il motore Orion di cilindrata pi\u00f9 alta. Le misure di alesaggio e corsa pari a 76x87.3\u00a0mm, portano ad una cilindrata di 1584 cc. La distribuzione \u00e8 di tipo monoalbero, ma con testata a 4 valvole per cilindro. \u00c8 previsto sostanzialmente in tre varianti di potenza, a seconda delle zone in cui vengono commercializzati i modelli che lo montano.&lt;br&gt;\nIn quasi tutta l'Asia, la potenza \u00e8 di 105 CV a 6000 giri/min, con coppia massima di 145 N\u00b7m a 2750 giri/min. Fanno eccezione i Paesi della penisola arabica, dove si raggiungono 122 CV.&lt;br&gt;\nIn Europa, questo motore si ferma a 98 CV a 5000 giri/min, con una coppia massima di 151 N\u00b7m a 4000 giri/min. In Europa, le applicazioni si limitano alla \"Mitsubishi Lancer Mk7 1.6i 16v\" (2003-06) ed alla \"Mitsubishi Space Star\" 1.6i 16v (1998-2005).&lt;br&gt;\nIn Regno Unito ed in praticamente tutto il continente asiatico, un'altra applicazione degna di nota \u00e8 la \"Proton Waja 1.6\". Ed ancora, il 1.6 \"4G18\" \u00e8 uno dei motori che pu\u00f2 equipaggiare la \"Zyote 2008\".\n4G19.\nQuesta sigla indica un altro 1.3 Orion, questa volta con distribuzione bialbero. Da segnalare la presenza del dispositivo di fasatura variabile \"MIVEC\". Nonostante la cilindrata sia di 1343 cc come nel motore \"4G17\", non si tratta dello stesso motore, poich\u00e9 in questo caso le misure di alesaggio e corsa, completamente diverse, sono di 75.5x75 mm. La potenza massima di questo motore raggiunge 90 CV a 5600 giri/min, con un picco di coppia pari a 121 N\u00b7m a 4250 giri/min. \u00c8 stato montato sulla \"Mitsubishi Colt Z30 1.3\" nei mercati dove previsto (non quello italiano) ed a partire dal 2002, anno in cui, in tali mercati, di questo modello \u00e8 stata avviata la commercializzazione (in Europa \u00e8 stata avviata due anni dopo)."}
{"id": "2540671", "revid": "767487", "url": "https://it.wikipedia.org/wiki?curid=2540671", "title": "Brian Ireland", "text": "Storia.\n\u00c8 stato batterista della band alternative rock californiana della Geffen/Drive-Thru Records Something Corporate. Attualmente Ireland sta lavorando ad un side project con la Universal Music insieme ad un altro membro fondatore dei Something Corporate, William Tell, sin dalla fine del 2006. Il 10 dicembre 2006 \u00e8 stato annunciato che Brian Ireland si sarebbe unito anche ad una band di New York, gli Streamline, come batterista. Al momento continua ad esibirsi nei concerti dal vivo con gli \"Streamline\", che hanno cambiato base optando per Baton Rouge, in Louisiana."}
{"id": "2540672", "revid": "287204", "url": "https://it.wikipedia.org/wiki?curid=2540672", "title": "Aldo Bartocci", "text": "Biografia.\nAldo Bartocci nasce a Torre Orsina (Terni) all'epoca comune autonomo,il 14 febbraio 1909,da Biblide Bartocci, maestro elementare e Gaetana Quintili, casalinga. Nella casa materna ubicata nel piccolo borgo alle porte della Valnerina passa la maggior parte dell'infanzia. La sua predisposizione per lo studio lo porta al diploma a soli 17 anni, presso il liceo scientifico di Terni. Si trasferisce a Roma per frequentare il corso di laurea in ingegneria. Nel 1930 consegue il titolo accademico di dottore in ingegneria e diviene il pi\u00f9 giovane ingegnere d'Italia.\nDopo la laurea ottiene una borsa di studio e con questa si trasferisce a Milano e inizia a lavorare presso l'Istituto di Ricerche Scientifiche Ernesto Breda. Nel capoluogo lombardo si occupa di ricerche relative alla scienza dei metalli. Nel 1933 pubblica sulla rivista \"L'Aerotecnica\" uno studio scientifico intitolato \"Le escursioni in altezza col motore a reazione\" dove analizza la propulsione a reazione. Nel 1934 pubblica un nuovo articolo, sempre sulla stessa rivista, intitolato \"Il razzo\" e nel 1938 un altro lavoro intitolato \"La forza di reazione all'efflusso dei gas\". Questi studi attirano l'attenzione di vari istituti di ricerca e negli anni seguenti entra a far parte dell'Accademia Internazionale di Astronautica.\nSempre nel 1934, grazie all'esperienza milanese, entra nello staff tecnico delle acciaierie della societ\u00e0 Terni. Nel 1940 inizia a insegnare metallurgia presso l'Istituto Industriale ternano. Nel 1942 diventa di vice-direttore tecnico delle acciaierie e sempre in quest'anno consegue la libera docenza in Metallurgia.\nNel 1949 diventa direttore generale delle acciaierie di Terni e autore di vari brevetti industriali nonch\u00e9 di testi legati alla metallurgia.\nNel 1968 lascia la direzione delle acciaierie di Terni e assume la direzione del Centro Sperimentale Metallurgico di Roma, incarico che lascia nel 1971 per tornare alle sue acciaierie con l'incarico di co-direttore generale della societ\u00e0 Terni.\nNel 1975, causa l'et\u00e0, lascia l'incarico mantenendo un ruolo da consulente esterno.\nDurante la sua direzione viene realizzata la parte principale del Batiscafo Trieste, la sfera inferiore, e un rotore destinato a una delle pi\u00f9 grandi centrali nucleari statunitensi.\nGli ultimi anni di vita li passa nella casa materna dove muore, di malattia, il 15 maggio 1984, ed \u00e8 tumulato nel piccolo cimitero di Torre Orsina."}
{"id": "2540676", "revid": "63727", "url": "https://it.wikipedia.org/wiki?curid=2540676", "title": "Mercedes-Benz M122", "text": ""}
{"id": "2540688", "revid": "125443140", "url": "https://it.wikipedia.org/wiki?curid=2540688", "title": "Base aerea di Gerbini", "text": "La base aerea di Gerbini \u00e8 stata una struttura militare della Regia Aeronautica in Sicilia, usata durante la seconda guerra mondiale, per gli aerei italiani e i caccia della tedesca Luftwaffe, quindi dalla U.S. Air Force.\nLa base era situata a Patern\u00f2 in contrada Gerbini nella piana di Catania (23\u00a0km ovest di Catania).\nStoria.\nL'aeroporto principale \u00e8 stato creato fra il 1938 e il 1940.\nConsisteva in una serie di campi agricoli trasformati in piste di atterraggio e parcheggi. La base era divisa in due settori, Gerbini Nord (508) e Gerbini Sud (505), con due piste distinte, ed era servita dalla stazione ferroviaria di Gerbini che si trovava lungo la linea Palermo-Catania. Appartenevano alla base di Gerbini anche i campi satellite di San Salvatore (Scordia), Finocchiara, Sigonella e Spina Santa.\nDurante la seconda guerra mondiale la sua posizione fu sfruttata per portare gli attacchi su Malta e ai convogli navali britannici in transito nel canale di Sicilia, anche se di solito in occasione delle azioni, i reparti si trasferivano temporaneamente su basi pi\u00f9 avanzate (Castelvetrano, Pantelleria, etc.).\nNel 1941 vi fu di stanza il 37\u00ba Stormo. Nel 1942 invece ci fu basato il 132\u00ba Gruppo Autonomo Aerosiluranti al comando del capitano (poi maggiore) Carlo Emanuele Buscaglia, con la 278\u00aa Squadriglia e 281\u00aa Squadriglia.\nNel 1942 fu anche la base delle forze aeree tedesche per l'operazione C3 su Malta\nDurante l'invasione alleata in Sicilia dal luglio 1943 la base fu occupata dalle truppe americane e britanniche che ne sfruttarono le piste per la loro avanzata verso il continente e fu base di gruppi aerei della Twelfth Air Force statunitense fino alla fine del 1944.\nOggi i campi che ospitarono la base di Gerbini sono tornati ad essere dei terreni agricoli coltivati ed a testimoniare l'esistenza della base rimangono solo dei muretti paraschegge che sorgevano accanto ai parcheggi per gli aerei ed un tratto di 500\u00a0m della pista in macadam di Gerbini Nord.\nUna delle piste satellite \u00e8 divenuta la base aerea di Sigonella, attrezzata base logistica dell'Aeronautica Militare Italiana, che ospita il 41\u00ba Stormo A.S. \"Athos Ammannato\" e una Naval Air Station della Marina Militare USA, in appoggio alla 6\u00aa Flotta americana nel Mediterraneo."}
{"id": "2540689", "revid": "1149807", "url": "https://it.wikipedia.org/wiki?curid=2540689", "title": "Jerry 8\u00be", "text": "Jerry 8\u00be (\"The Patsy\") \u00e8 un film del 1964 diretto e interpretato da Jerry Lewis. Usc\u00ec nelle sale statunitensi il 12 agosto 1964 distribuito dalla Paramount Pictures.\nIl film contiene cammei di svariati personaggi famosi dell'Hollywood dell'epoca, tra i quali George Raft, Hedda Hopper, Ed Sullivan, Ed Wynn, Mel Torm\u00e9, Rhonda Fleming, Scatman Crothers, Billy Beck, Hans Conried, Richard Deacon, Del Moore, Neil Hamilton, Buddy Lester, Nancy Kulp, Norman Alden, Jack Albertson, Richard Bakalyan, Jerry Dunphy, Kathleen Freeman, Norman Leavitt, Eddie Ryder, e Fritz Feld. In aggiunta, Bill Richmond, che co-scrisse la sceneggiatura insieme a Lewis, ha un'apparizione nel film nel ruolo del pianista. Il film \u00e8 l'ultimo dove appare, nella parte di Morgan Heywood, Peter Lorre il quale morir\u00e0 poco dopo la fine del film, prima della sua uscita nei cinema.\nTrama.\nUn famoso comico muore in un incidente aereo e il suo staff, preoccupato di restare senza occupazione, decide di trovare qualcuno per rimpiazzarlo. Stanley Belt \u00e8 il fattorino dell'hotel dove alloggia il gruppo e cos\u00ec gli agenti decidono che sar\u00e0 lui la prossima superstar.\nNonostante Stanley non abbia evidentemente nessun talento comico, i suoi nuovi manager usano la loro influenza per spalancargli le porte dello star system, facendogli fare anche un'apparizione al prestigioso \"Ed Sullivan Show\". Comunque, appare sempre pi\u00f9 chiaramente che Stanley non avr\u00e0 mai nessuna possibilit\u00e0 di sfondare nel mondo dello spettacolo e i suoi agenti decidono di scaricarlo proprio prima che si esibisca. Per\u00f2, una dei manager, Ellen si \u00e8 innamorata di Stanley e decide di restare al suo fianco.\nStanley ha successo nello show, e il resto del management lo prega di ritornare con loro, e Stanley magnanimamente acconsente.\nProduzione.\nIl titolo provvisorio del film durante la lavorazione era \"Son of Bellboy\", poich\u00e9 era originariamente stato concepito come il seguito di \"Ragazzo tuttofare\" (\"The Bellboy\"). Infatti, il personaggio di Lewis in entrambi i film si chiama Stanley. Le riprese si svolsero dal 6 gennaio al 28 febbraio 1964.\nDistribuzione.\nIl titolo italiano del film, che rimanda al celebre \"8\u00bd\" di Federico Fellini (uscito l'anno prima), non ha nessuna attinenza con la trama del film o con il titolo originale americano (\"The Patsy\") della pellicola stessa. I distributori italiani vollero presentarlo come una parodia del film di Fellini, cosa che assolutamente non era. Venne in seguito distribuito per il mercato home video col titolo \"Jerry 8 e 3/4\"."}
{"id": "2540694", "revid": "287204", "url": "https://it.wikipedia.org/wiki?curid=2540694", "title": "Jurgen Prochnow", "text": ""}
{"id": "2540700", "revid": "121061908", "url": "https://it.wikipedia.org/wiki?curid=2540700", "title": "Erich Przywara", "text": "Divent\u00f2 gesuita nel 1908. Dopo studi specialistici, fu redattore della rivista \"Stimmen der Zeit\", attraverso cui diffuse il suo pensiero teologico che influenz\u00f2 molto Hans Urs von Balthasar.\nAl centro del suo pensiero \u00e8 il concetto di \"analogia entis\", che indica il rapporto doppio di trascendenza/immanenza tra Dio e le sue creature, pur nell'obiettiva difficolt\u00e0 dell'uomo di comprendere questa \"Trascendente immanenza\" divina, accessibile solo attraverso l'intervento della grazia."}
{"id": "2540704", "revid": "1584528", "url": "https://it.wikipedia.org/wiki?curid=2540704", "title": "Willin'", "text": "Willin' \u00e8 un brano del complesso rock statunitense Little Feat, contenuto nell'album d'esordio \"eponimo\" del 1971 e in una differente versione nell'album \"Sailin' Shoes\" del 1972. Fu inserita anche nell'album live \"Waiting for Columbus\" del 1978.\nLa canzone fu proposta da Lowell George, all'epoca membro dei Mothers of Invention, a Frank Zappa, che non solo la rifiut\u00f2 ma fece licenziare George dal gruppo perch\u00e9 da quanto detto da George in un concerto a Rochester nel 1975, non era piaciuto a Zappa il riferimento all'uso di droghe presente nel brano.\nA causa della ferita alla mano di Lowell George la parte di chitarra della prima versione fu suonata da Ry Cooder.\nAll'epoca divenne ben presto tra i brani pi\u00f9 apprezzati dai camionisti americani.\nCuriosit\u00e0.\n\u00c8 stata usata per la colonna sonora del film \"Radiofreccia\"."}
{"id": "2540716", "revid": "287204", "url": "https://it.wikipedia.org/wiki?curid=2540716", "title": "Gamma Tucanae", "text": "Gamma Tucanae (\u03b3 Tuc / \u03b3 Tucanae) \u00e8 una stella nella costellazione del Tucano di magnitudine apparente +3,99. La sua distanza dalla Terra \u00e8 di circa 75 anni luce.\nCaratteristiche.\nGamma Tucanae \u00e8 una gigante bianco-gialla di tipo spettrale F avente una massa circa una volta e mezzo quella del Sole ed un raggio 18 volte superiore. La temperatura superficiale \u00e8 attorno ai 6500 K, \u00e8 11 volte pi\u00f9 luminosa della nostra stella e la sua magnitudine assoluta \u00e8 +2,38."}
{"id": "2540718", "revid": "125130351", "url": "https://it.wikipedia.org/wiki?curid=2540718", "title": "Episodi di Melrose Place (quarta stagione)", "text": "La quarta stagione venne trasmessa per la prima volta negli Stati Uniti dall'11 settembre 1995 al 20 maggio 1996 sul canale FOX.\nMarcia Cross viene aggiunta al cast regolare nel ruolo della dott.ssa Kimberly Shaw.\nJack Wagner viene aggiunto al cast regolare nel ruolo del dott. Peter Burns.\nKristin Davis viene aggiunta al cast regolare nel ruolo di Brooke Armstrong; uscir\u00e0 di scena definitivamente dopo il ventiduesimo episodio.\nDaphne Zuniga lascia definitivamente la serie al termine della stagione dopo aver interpretato per quattro anni il ruolo di Jo Reynolds.\nPatrick Muldoon interpreta il ruolo di Richard Hart per tutta la stagione tranne che in un episodio, venendo per\u00f2 accreditato come una \"special guest star\"; \u00e8 l'unico attore di \"Melrose Place\" oltre Rena Sofer che, pur essendo uno dei protagonisti, non \u00e8 mai stato aggiunto ai titoli di testa.\nBrooke Langton compare negli ultimi tre episodi della stagione nel ruolo di Samantha Reilly; sar\u00e0 tra i protagonisti della serie a partire dalla quinta stagione.\nFollia omicida.\nTrama.\nKimberly aziona il detonatore facendo esplodere le quattro bombe che distruggono un'ala del condominio e cadendo rovinosamente in piscina da dove viene tratta in salvo da Peter. Mackenzie perde la vita, mentre Alison, rifiutatasi di uscire dall'appartamento, soffre di una temporanea perdita della vista. Billy decide di non partire per la luna di miele per stare accanto all'amica. Dopo l'ennesima lite con Hayley che s'intromette nella sua vita coniugale, Billy decide inoltre di tornare nel suo appartamento a Melrose e chiede a Brooke di seguirlo; la ragazza lo raggiunge. Dopo l'impatto causato dalla caduta dal cantiere, Jess muore, mentre Jake si ritrova all'ospedale ferito ad una gamba; la polizia ne riconosce la legittima difesa. Al funerale si presenta solo Jo la quale viene allontanata da un Jake molto amareggiato. In prigione, Matt viene contattato dai genitori che sembrano credere alla sua colpevolezza ed ingaggiano un brillante avvocato, Alycia Barnett, la quale, nonostante l'orgoglio del suo assistito, riesce ad ottenere una cauzione, pagata tramite un'ipoteca sulla casa dei signori Fielding. Jane incoraggia Richard, ancora scosso per la morte di Mackenzie, a continuare l'attivit\u00e0 insieme e a seppellire la donna con il cognome da nubile per evitare pubblicit\u00e0 negativa. Kimberly viene portata in un ospedale psichiatrico e non riesce a ricordare l'accaduto; Peter si prende cura della donna, anche se Michael vorrebbe che fosse internata.\nContrasti e malintesi.\nTrama.\nIn attesa che la ristrutturazione del condominio abbia termine, Amanda si trasferisce nell'appartamento di Sydney, Matt in quello di Jo e Jane si prende cura di Alison. Quest'ultima chiede di poter tornare a lavorare alla D&amp;D e una solidale Amanda accetta di riassumerla. Brooke, invece, decide di licenziarsi in attesa che le venga assegnata l'eredit\u00e0 che le ha lasciato la madre e della quale sarebbe entrata in possesso una volta sposata, ma, scoperto che l'ammontare della somma \u00e8 pi\u00f9 bassa delle aspettative, chiede di nuovo il suo posto presso l'agenzia pubblicitaria ed Amanda l'assume come assistente personale di Alison. Hayley offre alla figlia un'ingente somma di denaro a patto che divorzi da Billy. Jane ed Alison decidono di usare ogni mezzo pur di ottenere i loro scopi, in campo lavorativo l'una, in quello sentimentale l'altra. Peter e Michael aprono insieme uno studio privato; Sydney ne diventa la segretaria, stanca del comportamento di Jake. Peter propone a Kimberly di fingersi pazza per ottenere l'infermit\u00e0 mentale ed evitare la pena capitale. Durante una seduta con un dottore, la donna infilza una matita nella mano del medico e riesce a scappare raggiungendo il tetto, dal quale minaccia di buttarsi; Peter corre in suo soccorso. Durante un pranzo in sala mensa, Matt rivede Paul e si scaraventa su di lui prendendolo a pugni. Pi\u00f9 tardi, a una festa organizzata da Jake da Shooters, Matt si scaglia contro l'amico che, ubriaco, voleva costringere Jo a ballare. In seguito, Jake crolla e racconta a Jo di sentirsi colpevole della morte del fratello.\nVicolo cieco.\nTrama.\nIntenzionata a vendicarsi di Amanda, Brooke s'introduce furtivamente nel suo ufficio e le sottrae alcuni documenti riservati; Alison la sorprende e riferisce l'accaduto ad Amanda pregandola di non dire a Billy la verit\u00e0 a proposito della guarigione dalla temporanea cecit\u00e0; Alison, infatti, intende far leva sul proprio handicap per riconquistare l'ex. Peter continua a fare pressioni a Kimberly affinch\u00e9 finga di essere malata di mente e chiede il parere di un secondo psicologo, la quale non riconosce l'infermit\u00e0 mentale. In tribunale, tuttavia, Kimberly rivede Henry che le ordina di scagliarsi contro Michael e Sydney, presenti all'udienza: il giudice riconosce la malattia mentale, ma Peter si rende conto che la donna non sta fingendo. Richard e Jane litigano violentemente dopo che la donna assume Jo come nuova fotografa della Mackenzie Hart senza aver consultato il socio. Matt licenzia Alycia dopo che questa non accetta i metodi del ragazzo per ottenere una confessione da Paul. Matt fa sapere all'ex amante di essere in possesso di una lettera scritta da Carol, nella quale emergerebbe la colpevolezza del marito. Paul accetta di vederlo a casa sua, ma, quando scopre che Matt si \u00e8 presentato con registratore nascosto sul suo corpo, lo minaccia con una pistola. A questo punto intervengono i poliziotti che feriscono Paul mortalmente. Il dottore, prima di morire, discolpa Matt da ogni accusa e confessa di averlo incastrato. Jake e Jo danno alla loro relazione una nuova chance, proprio quando si presenta alla porta del ragazzo Shelly, ex moglie di Jess, ignara della morte del marito.\nIl passato di Amanda.\nTrama.\nBrooke si reca a Miami per cercare informazioni sul passato di Amanda e scopre che la donna \u00e8 stata sposata con Jack Parezi, il quale crede che la moglie sia morta in un incidente in barca cinque anni prima. Tornata a Los Angeles, Brooke promette di rivelare la verit\u00e0 a Jack se Amanda non accetta di darle una promozione. Kimberly viene trasferita in un ospedale psichiatrico nel quale viene sottoposto ad elettroshock sotto la supervisione di Peter. Michael seduce Sydney ed insieme si recano in ospedale per suscitare una reazione violenta di Kimberly, la quale continua a comunicare con Henry. Peter confessa a Sydney di aver perduto una sorella quando era ancora piccola per problemi d'instabilit\u00e0 mentale simili a quelli di Kimberly; in seguito offre alla donna uno stipendio extra in cambio d'informazioni su Michael. La decisione di Jake di ospitare Shelly nel suo appartamento e di offrirle un lavoro da Shooters suscita la gelosia di Jo. Billy reagisce bruscamente alla scoperta che Alison ha riacquistato la vista. Matt, dopo essere stato licenziato in quanto omosessuale dal dottor Hobbs, capo del personale del Wilshire Memorial, viene avvicinato da un avvocato, Tom Riley, contattato da Michael per aiutarlo in un'eventuale causa contro Hobbs. Richard propone a Jane di sposarlo. In seguito licenzia la fidanzata quando quest'ultima, a conclusione di una brillante sfilata, dichiara alla stampa di essere l'autrice di tutti i modelli della collezione. Richard \u00e8 costretto a diramare un comunicato stampa nel quale rende nota la morte di Mackenzie ed offre a Jane la possibilit\u00e0 di tornare a lavorare insieme; la donna accetta, a patto che la casa di moda venga ribattezzata \"Hart &amp; Mancini\".\nL'uomo dei sogni.\nTrama.\nCredendo che Henry sia un uomo reale, Peter fa tracciare un identikit a Kimberly e contatta la madre. Arrivata a Los Angeles, la signora Shaw vorrebbe condurre la figlia a Cleveland, ma Peter la costringe a rivelare l'identit\u00e0 di Henry. In citt\u00e0 si presenta Jack, il quale, dopo aver sottratto un biglietto da visita di Brooke, scopre che la donna lavora alla D&amp;D e sospetta che ci lavori anche Amanda. Brooke cerca di tenere Jack lontano da Amanda e fissa un appuntamento segreto con l'uomo. Billy, insospettito, segue la moglie la quale \u00e8 costretta a rivelargli i dettagli del suo viaggio a Miami. Il Dr. Hobbs offre a Matt la somma di 25.000 dollari in cambio della rinuncia alla causa per discriminazione; Matt declina l'offerta. Hayley contatta Alison affinch\u00e9 si mettano d'accordo per separare Billy e Brooke; la ragazza rifiuta, ma in seguito passa una serata romantica con Hayley. Richard chiede a Jo di mettere una buona parola per lui con Jane, ma Jane rivela all'amica di non provare sentimenti profondi per il futuro marito. In fuga all'aeroporto, Amanda viene fermata da Jack che le chiede di restare in citt\u00e0 e di firmare i documenti per il divorzio, in quanto intenzionato a sposarsi con la fidanzata.\nAmori virtuali.\nTrama.\nKimberly viene rilasciata dall'ospedale psichiatrico sotto la custodia di Peter ed \u00e8 obbligata ad indossare un braccialetto elettronico che segnala la sua posizione alla polizia. Michael e Sydney, per nulla contenti della novit\u00e0, rubano l'identikit di Henry e decidono di cercare un attore che abbia i tratti somatici simili all'uomo affinch\u00e9 si presenti da Kimberly per tormentarla. Jane e Richard annunciano il loro fidanzamento. Al party che organizzano per ufficializzare l'evento, Jo \u00e8 angosciata dalle rivelazioni che le ha fatto Jane; dopo aver alzato il gomito un po' troppo e dopo un confronto con l'amica, Jo rivela a Richard i reali sentimenti che Jane nutre verso di lui. Richard decide di annullare il matrimonio. Durante un incontro tra le parti, il Dr. Hobbs non nasconde la propria omofobia; Matt vince la causa e riceve un indennizzo, mentre la controparte viene allontanata dal Wilshire Memorial.\nBrooke \u00e8 infastidita dal fatto che il padre stia uscendo con Alison. La ragazza, inoltre, annuncia ad Amanda che sta contrattando con Hayley affinch\u00e9 sottoscriva un accordo in esclusiva con la D&amp;D, nonostante non abbia alcuna garanzia; per questo, decide di chiedere aiuto ad Alison, pi\u00f9 esperta nel settore. Hayley accetta che sia la D&amp;D a rappresentarlo, ma vuole lavorare solo con Alison. Jack paga le ultime spese di ristrutturazione del condominio, senza avvertire Amanda. La donna, nonostante le assicurazioni del marito, sospetta che Jack abbia in mente un piano contro di lei; consegna quindi a Billy una copia della chiave della sua cassetta di sicurezza in banca, nella quale sono contenuti alcuni documenti personali relativi al periodo in cui abitava a Miami, comprese alcune foto che provano le violenze fisiche subite.\nAttenta Amanda.\nTrama.\nAmanda organizza una festa in piscina per celebrare la fine dei lavori a Melrose. Inaspettatamente si presentano anche Kimberly e Jack. La prima, sotto consiglio di Peter, \u00e8 intenzionata a chiedere perdono per il proprio comportamento agli inquilini del condominio, soprattutto alla proprietaria; il secondo, dopo aver accettato la proposta di Brooke di far rappresentare la propria societ\u00e0 dalla D&amp;D, sfrutta il party per avvicinare Amanda. Recatasi in lavanderia per rivedere la scena del crimine ed affrontare il suo passato, Kimberly incontra Mark Paul, l'attore ingaggiato da Michael e Sydney per impersonare Henry. Dopo aver passato la notte con Hayley, Alison viene avvicinata da Brooke che le dice di non farsi troppe illusioni sul comportamento del padre, il quale, sempre secondo Brooke, sarebbe un seduttore incallito. Shelly cerca un approccio fisico con Jake, mentre Jo \u00e8 impegnata al lavoro con Richard, che, con la scusa di visionare delle fotografie, si avvicina alla ragazza. Dopo un'accesa discussione con il figlio che vorrebbe terminasse l'universit\u00e0, il padre di Matt viene colpito da un attacco di cuore. Giunta a casa di Jack per conoscerne la fidanzata Rita, Amanda scopre che la donna non \u00e8 mai esistita e che il marito non ha nessun'intenzione di lasciarla andare.\nRinunce.\nTrama.\nDurante un tentativo di aggressione nei confronti di Amanda, Jack cade rovinosamente dal piano superiore della sua abitazione ed entra in coma. La donna, allora, contatta Peter in cerca del suo aiuto. Il dottore trasporta Jack in ospedale e racconta di averlo trovato privo di sensi, vittima di un probabile incidente domestico, e si prende personalmente cura del paziente. Michael, insospettito, svolge delle indagini, ma, scoperto il ruolo attivo di Amanda nella vicenda, decide di tirarsi indietro. Kimberly, decisa a combattere i propri demoni, aggredisce Mark Paul e scopre che non \u00e8 frutto della sua mente e che \u00e8 stato pagato da Michael e Sydney. Durante una telefonata alla dottoressa Joyce Brothers, una psicologa che presenta una trasmissione radiofonica, Kimberly attacca pubblicamente Michael, il quale si vede costretto a chiamare l'emittente. In seguito, Kimberly viola la libert\u00e0 condizionata per seguire Peter e scoprire del suo riavvicinamento ad Amanda. Alison accetta di andare a vivere con Hayley nella sua abitazione. Jake e Jo cercano il modo per affrontare i loro problemi, nonostante le gelosie nei confronti di Richard e di Shelly. Al funerale del padre, Matt dice alla madre di voler tornare a studiare medicina. Peter racconta a Kimberly la storia della sorella.\nConfessioni.\nTrama.\nDopo aver scoperto che Brooke ha smesso di usare il diaframma senza avvisarlo, Billy aggredisce la moglie, la quale gli promette che riprender\u00e0 ad usare metodi contraccettivi, anche se ormai non ne avr\u00e0 pi\u00f9 bisogno. Matt chiede a Michael di firmargli una lettera di raccomandazioni da presentare insieme alla domanda d'iscrizione all'universit\u00e0. Il dottor Mancini scopre che l'amico non \u00e8 riuscito a superare il test d'ammissione e ne modifica i risultati. Alison trova una stanza chiusa all'interno della casa di Hayley. Grazie all'intervento di Brooke che le fornisce una chiave, riesce ad entrare nella stanza che si scopre essere appartenuta alla madre di Brooke. Hayley sorprende Alison intenta a curiosare tra gli oggetti della defunta moglie e l'aggredisce; in seguito, per\u00f2, si scusa con la ragazza e le confessa di essersi sposato solo perch\u00e9 interessato ai soldi della moglie e perch\u00e9 la donna era incinta. Jane, con la scusa del lavoro, invita Richard a trascorrere insieme il weekend alle Hawaii; l'uomo decide d'invitare a sua volta Jo e di mandare la socia a New York per affari. Jane fa credere a Jake che Jo lo stia tradendo con Richard, mentre Jo, scoperte le vere motivazioni del viaggio, l'annulla e sorprende Jake insieme a Shelly da Shooters. Kimberly viene contattata dalla dottoressa Brothers che le offre un lavoro alla radio; prima del colloquio, tuttavia, Kimberly \u00e8 costretta ad usare violenza su s\u00e9 stessa per togliersi dal polso il braccialetto che indica la sua posizione alla polizia. Amanda si ubriaca al party di Halloween organizzato da Shooters e passa la notte con Peter. Sydney ascolta e registra una conversazione tra Amanda e Peter nella quale la donna confessa che vorrebbe che Jack morisse. In ospedale, Jack esce momentaneamente dal coma per chiedere in apparenza scusa ad Amanda per il suo comportamento. Tuttavia, quando la donna si avvicina a Jack, quest'ultimo tenta di strangolarla; Amanda, cercando di svincolarsi, strappa il tubo del respiratore. Sydney assiste alla scena.\nNozze e ricatti.\nTrama.\nJack muore. Sydney ricatta Amanda e Peter chiedendo il 50% dei beni di Jack. Amanda risponde dicendole che ha rinunciato ai soldi, che le ricerche sull'autopsia di Jack verranno annullate e che Kimberly si trasferir\u00e0 nel suo appartamento. Sydney torna a casa di Michael, ricattandolo. Hayley chiede a Alison di sposarlo. La donna parte con Billy per lavoro ma un guasto aereo li fa accampare in mezzo al nulla. Durante la notte, Alison gli dice di amarlo ma lui la respinge dicendole che Brooke \u00e8 incinta. Brooke dice al padre di non sposare Alison ma i due si sposano ugualmente. Dopo aver mollato Jake, Jo raggiunge Richard alle Hawaii e passa la notte con lui, anche se Jane tenta di riconciliarsi con lui. Michael confessa a Matt di aver modificato i risultati del test di ammissione dicendogli di essersi cos\u00ec sdebitato con lui. Kimberly vede Peter e Amanda insieme.\nMai pi\u00f9 segreti.\nTrama.\nAlison e Hayley sono in luna di miele, ma Alison sospetta che il marito nasconda qualcosa. Matt chiede a Jake di lavorare con lui al bar e scopre che Shelly fa sparire dei soldi. Al funerale di Jack, i suoi familiari sospettano di Amanda e tramano per ucciderla. Sydney continua a ricattare Peter per far aumentare le azioni a Michael. Peter si stufa e dice a Michael di distruggere il nastro che lo inchioda, minacciando di chiudere la societ\u00e0. Michael obbedisce e brucia la cassetta. Jane colpisce Jo e architetta un piano per vendicarsi servendosi di Michael. \nConsigli di vita.\nTrama.\nKimberly diventa la nuova voce amica della radio, K-CHAT in L.A., e riceve elle chiamate da un certo Vic, che la insulta. \u00c8 lo stesso uomo che lei conosce da Shooters e una volta andata a casa sua, la molesta. Jake non crede ai sospetti di Matt su Shelly, finch\u00e9 non verifica personalmente e la denuncia. \nHayley mette la casa in vendita, suscitando i sospetti di Alison. Bobby Parezi arriva a Los Angeles per uccidere Amanda, ma non riesce a farlo. Peter ha dei ripensamenti sulla loro rottura. Jane chiede a Michael di dormire da lei, in modo da suscitare il giorno dopo la gelosia di Jo e Richard.\nBilly e Brooke decidono di trasferirsi nell'appartamento di Alison.\nMorte misteriosa.\nTrama.\nBobby dice ad Amanda che ha sempre avuto una cotta per lei e che non potr\u00e0 mai farle del male, ma lei lo rifiuta comunque; Peter \u00e8 geloso di loro. Kimberly riesce a liberarsi di Vic e lo porta in commissariato; in seguito, chiede a Peter di lavorare come psichiatra. Hayley dice a Alison che ha perso quai tutto. Una notte, ubriaco, scompare dalla nave. Il giorno dopo viene trovato il cadavere; Brooke accusa Alison di aver ucciso il padre. Jane continua a frequentare Michael, mentre Richard dice e a Jo che intende aprire con lei una nuova attivit\u00e0, senza Jane. Shelly in prigione dice a Jake che ha ottenuto la sua vendetta per la morte di Jess: lui non rivedr\u00e0 mai i soldi.\nL'eredit\u00e0 di famiglia.\nTrama.\nMatt in ospedale conosce Alan, un attore che ha avuto un infortunio al braccio. Kimberly inizia a lavorare nel reparto psichiatrico dell'ospedale e Sydney deve andare da lei per risolvere i suoi problemi legati a Michael e Jane. Richard, pur stando con Jo, continua a pensare a Jane. Bobby si avvicina a Peter per poter servirsi di lui. Alison copre che Hayley l'ha esclusa dall'eredit\u00e0 e ricomincia a bere. Jake scopre che \u00e8 sul lastrico e si rivolge a uno strozzino per evitare la bancarotta dello Shooters.\nBeneficenza a Melrose.\nTrama.\nBilly d\u00e0 a stenti una mano a Alison, mentre Brooke scopre che non \u00e8 mai stata incinta ma non lo dice a Billy. Jane scopre che Richard e Jo stanno progettando una nuova impresa senza di lei. Amanda e Bobby decidono di fare beneficenza insieme, ma gli agenti dell'FBI si avvicinano a lei per dirle di stare lontana da lui. Matt continua a uscire con Alan. Sydney aiuta a preparare la beneficenza di Natale a casa di Bobby ma si ingelosisce nel vedere Jane e Michael insieme e ubriachi, e allora mette del tranquillante che le aveva prescritto Kimberly nello Champagne di Jane, provocandone in seguito il collasso.\nSete di rivalsa.\nTrama.\nJane rimane paralizzata da un lato dopo aver avuto un ictus, mentre Kimberly aiuta Sydney, tormentata dai sensi di colpa, a mascherare l'accaduto. Brooke dice a Billy di aver avuto un aborto, ma lui poi scopre che lei non \u00e8 mai stata incinta e le dice di volere il divorzio. Lei tenta il suicidio. Matt, nella sua relazione con Alan, deve affrontare l'aspetto lavorativo di Alan. Peter vede Amanda e Bobby baciarsi.\nMosse vincenti.\nTrama.\nBrooke tenta il suicidio tagliandosi le vene; sopravvive e Billy decide di sostenerla e di mollare Alison. Alan va a vivere con Matt, ma Kimberly gli racconta tutto il suo passato. Sydney nasconde i tranquillanti nell'ufficio di Richard per incastrarlo e Jo li trova. Peter dice chiaramente a Bobby di sparire dalla vita di Amanda, la quale sola passa la notte con Bobby; Bobby scopre che Jake \u00e8 in crisi economica. Jane dice a Michael che negli ultimi tempi lo ha solo usato e lui se ne va di casa.\nLa resa dei conti.\nTrama.\nPer Sydney, prendersi cura di Jane diventa sempre pi\u00f9 seccante e quindi pianifica di trasferirla in una casa di riposo e una sera, per cenare da sola con Michael, la lascia sulla spiaggia; il vento la fa cadere in acqua e Jake la salva. Amanda dice a Peter che tra di loro \u00e8 finita e che \u00e8 tornata con Bobby, il quale, separatamente, minaccia Peter di sparire. Brooke \u00e8 sempre pi\u00f9 gelosa del'amicizia tra Alison e Billy e arriva a commettere atti di vandalismo in casa di Alison. Jo apprende da Matt che le pillole che ha trovato nel cassetto dell'ufficio di Richard sono le stesse che hanno provocato l'ictus di Jane, ma non riesce a denunciarlo. Peter, nel frattempo, ospita Michael a casa.\nSotto tiro.\nTrama.\nPeter conosce Alycia Bernett, l'avvocato di Bobby e flirta con lei per indagare su Bobby, fingendo di investire nella compagnia televisiva di lui. Jake si prende cura di Jane e si riaccende la passione; Jane riprende a camminare. Jo e Richard chiedono a Jane di collaborare con un grosso cliente, ma lei rifiuta per iniziare un'attivit\u00e0 da sola. Billy, stufo di Brooke e delle sue scenate, le chiede il divorzio. Ansioso di scoprire cos'ha in mente Kimberly, Michael le inietta il siero della verit\u00e0 e scopre che \u00e8 stata Sydney a drogare Jane; poi butta fuori Sydney da casa sua. Matt non gradisce che Alan non sia dichiarato sul lavoro e inizia a frequentare David Erikson, il nuovo impiegato dei servizi sociali. Vince Parezi arriva a Los Angeles per ribadire al figlio Bobby di uccidere Amanda; al suo rifiuto, Amanda e Bobby vengono tenuti in ostaggio dalla famiglia di lui. Vince d\u00e0 un ultimatum a Bobby: o uccide Amanda, o lui verr\u00e0 ucciso dal padre.\nAmore e protezione (1).\nTrama.\nIl padre di Bobby lascia andare lui e Amanda, dicendogli che non ha pi\u00f9 un figlio. Alycia dice a Bobby che ha un debito di 2 milioni di dollari nei confronti della casa di produzione televisiva. Amanda si offre di aiutarlo, mentre Peter assume Sydney, affinch\u00e9 seduca Bobby durante un evento di beneficenza per farlo rompere con Amanda comprandole lo stesso vestito, ma il piano fallisce. Jake offre a Jane il suo garage per avviare la nuova attivit\u00e0, anche se era un luogo utilizzato da Jo. Kimberly continua a ricevere chiamate da Vic e ha paura he venga rilasciato; Michael la aiuta. Billy blocca la carta di credito di Brooke e la manda via di casa e a una festa cerca di abbordare un giovane ma viene trattata malissimo.\nAmore e protezione (2).\nTrama.\nDeterminato a distruggere Jane, Richard fa lavorare duramente i dipendenti, compresa Jo, la quale non gradisce. Vic viene rilasciato per errore e rapisce Kimberly in macchina; Michael se ne accorge per tempo e durante l'inseguimento, i due hanno un incidente: Vic muore nell'esplosione, mentre Kimberly e Billy si riavvicinano. Matt, stufo della non volont\u00e0 di Alan di fare coming out, lo mette alle strette. Sydney confessa a Bobby il piano di Peter. Alison trova Brooke dormendo in macchina e inizialmente si offre di ospitarla, ma poi capisce che deve mandarla via. Brooke tenta invano di sedurre Billy e poi viene licenziata da Amanda. Una sera, ubriaca, cade in piscina e batte la testa.\nSensi di colpa.\nTrama.\nBrooke muore annegata. Billy prova sensi di colpa e ha allucinazioni. Matt viene messo alle strette da una produttrice: Alan non deve fare coming out. Richard scredita Jane con i suoi nuovi clienti. Per addolcire i rapporti tra Bobby e Peter, Amanda organizza una cena a quattro, con loro e Peter e Alycia.\nScoppia l'inferno.\nTrama.\nMichael chiede a Kimberly di risposarlo e lei gli dice di licenziare Sydney. Lui lo fa ma Sydney fa causa per molestie sessuali contro Peter e Michael, i quali sono costretti a farla diventare loro socia. Alle nozze, fa da damigella d'onore a Kimberly. Alycia capisce che Peter la sta solo usando ma lui la convince che la ama e le chiede aiuto per incastrare Bobby in un incidente con un senatore americano. Jo, per fare un favore a Jane, fotografa i suoi modelli. Richard, geloso, prende il quaderno di schizzi di Jane e li copia, presentandoli per primo. Alan \u00e8 convinto che Matt e David abbiano una relazione. Billy usa Alison per fare il duro al lavoro e ottenere un nuovo incarico.\nIstinti.\nTrama.\nBilly dice ad Amanda di voler un aumento di stipendio nel caso in cui riesca a concludere un affare, cosa che effettivamente fa dopo aver rubato un'idea seducendo la promotrice di un'impresa concorrente. Peter manda le foto fatte d Alycia che mostrano Bobby nel pieno di uno scandalo politico a un'emittente tv, ma poi scopre che anche Amanda era coinvolta e quindi anche lei finisce nel mirino della stampa. Peter allora chiede a un suo contatto, Lou Chandler, di sopprimere il coinvolgimento di Amanda, la quale, comunque, non crede alla buona fede di Bobby e rompe con lui. Alycia, quando scopre che l'unico fine di Peter era riavere Amanda con s\u00e9, ricatta Peter dicendogli di voler il pieno controllo delle azioni dell'emittente, di voler portare avanti la loro relazione e di escludere Amanda; in caso contrario lei dir\u00e0 la verit\u00e0 ad Amanda. Alla filata di Richard, Jane attiva l'irrigatore, rovinando co\u00ec l'evento. \nEssere o avere.\nTrama.\nAlison rifiuta di usare le tattiche di Billy per assoldare un nuovo cliente. Kimberly inizia a soffrire di disturbo della personalit\u00e0 e arriva a credere di essere una casalinga degli anni '50, Betsy Jones. Richard incolpa Jo dell'incidente della sfilata, rompe con lei, licenzia tutti torna a lavorare da Jane, ma poi Jo scopre che \u00e8 stata Jane. Matt non gradisce la vita segreta di Alan e i preparativi per il matrimonio e una sera, ubriaco, va a casa di David e passa la notte con lui; dopo avergli detto che \u00e8 stato solo uno sbaglio, David si vendica raccontando tutto a Alan. Peter e Alycia chiedono ad Amanda di cedere e propriet\u00e0 dell'azienda di Bobby a loro. Bobby perseguita Amanda e dopo una colluttazione con Peter, questi cade dal balcone.\nPiromania.\nTrama.\nKimberly continua ad avere allucinazioni sotto il nome di Betsy, brucia il sof\u00e0 e pensa di uccidere Michael; alla fine chiede aiuto a Peter. Sydney cerca di aiutare Bobby, gli paga la cauzione ed entrambi scoprono che ora Alycia \u00e8 l'azionista di maggioranza dell'azienda. Peter, che si \u00e8 solo rotto un braccio, cerca di fare soldi in modo da avere il controllo delle azioni dell'azienda di Bobby e liberarsi di Alycia; perci\u00f2 collabora con i nuovi clienti di Billy. Jake si arrabbia con Jane quando Jo gli dice che \u00e8 stata Jane a rovinare la sfilata di Richard; Jake, una sera, ubriaco, passa la notte con Clare Duncan, che scopre poi essere la nuova assistente di Jane. Matt si arrabbia quando una rivista scandalistica pubblica una foto di lui e Alan, ma alla fine Alan gli dice di voler fare coming out, anche a discapito della sua carriera.\nGuest star: Patrick Muldoon (Richard Hart). \nGiochi di potere.\nTrama.\nDurante una convention, Billy usa le sue solite tattiche e ruba delle foto compromettenti di un'attrice, in modo da riportarle a lei fingendosi per quello che le ha ritrovate e rubare a Alison il discorso introduttivo alla convention; durante il discorso, ammette di non essere una persona onesta e viene osannato dal pubblico; Amanda va a letto con lui. Claire \u00e8 stata assoldata da Richard per distruggere Jane e Jake: infatti rivela tutto a Jane; Jo scopre i piani di Richard. Kimberly dice a Peter di non aver pi\u00f9 bisogno di prendere le pillole per i disturbi di personalit\u00e0, ma poi inizia a svilupparne una nuova, una donna di nome Rita. Sydney scopre che Bobby \u00e8 in bancarotta e lei lo invita a vivere con lei come amico.\nGuest star: Patrick Muldoon (Richard Hart). \nConcorso di bellezza.\nTrama.\nKimberly, per cercare di riprendersi dalle allucinazioni, chiede a Peter di portare Michael a fare da giudice a un concorso di bellezza. L\u00ec entrambi vengono sedotti da due donne, rispettivamente madre e figlia, la prima impone a Peter di votare per la figlia; durante il tentativo di abbordaggio, Michael perde la fede. Peter non vota e la donna lo denuncia per molestie sessuali. Jo fa da babysitter a Tyler, un bambino di 5 anni che scopre essere vittima di abusi da parte della mamma, una vecchia compagna di classe di Sydney. Quando Amanda vede il suo potere alla D&amp;D in pericolo, Billy si offre di aiutarla ma lei rifiuta e quando scopre che lui lo ha fatto comunque, lo lascia e torna da Peter, ma poi scopre della denuncia. Alison, si licenzia dalla D&amp;D e inizia a lavorare come cameriera da Shooters. David lascia Matt definitivamente, in quanto stanco di sentirlo parlare solo della fine della relazione con Alan. Jane si arrabbia con Jake quando lui le rivela di aver chiesto a Richard di entrare in societ\u00e0 con lei per aiutarla a trovare lavori. Sydney cerca invano di sedurre Bobby; si fa un tatuaggio e, approfittando di una sbornia, lo fa fare anche a Bobby. \nInganni e sotterfugi.\nTrama.\nTeri Carson arriva a Los Angeles determinata a vendicarsi di Michael e Peter; minaccia Michael di rivelare tutto a Kimberly, avendo trovato la sua fede; Peter rifiuta il patteggiamento ma poi viene arrestato; Amanda, pentita di non aver creduto a Peter, vorrebbe rimediare, ma poi scopre di Michael e Brandi. Richard e Jane vanno a New York per lavoro e in hotel lui la violenta. Jo incontra il Dr. Dominick O'Malley, un esperto in abusi su minori e gli parla di Tyler, ma lui non le crede. Bobby rifiuta di partecipare come produttore a un progetto di un amico, ma Sydney, a sua insaputa, accetta, senza sapere che si tratta di film porno. Dopo una delusione, Billy capisce che si sta comportando male, visita la tomba di Brooke e decide di tornare a essere buono. Kimberly arriva al limite del suo disturbo e colpisce Michael con un martello.\nCampo minato.\nTrama.\nAmanda e Peter si riconciliano nel momento in cui lei interviene per salvarlo dal carcere. Michael, non essendo ancora a conoscenza del disturbo di Kimberly, gli viene fatto credere che a colpirlo \u00e8 stato un ladro e poi confessa il suo tradimento alla moglie, la quale lo manda via di casa. Jane racconta a Alison che Richard l'ha violentata a New York, ma non vuole denunciarlo per paura di non essere creduta. Il Dr. O'Malley chiede a Matt di combinargli un appuntamento con Jo e le promette di aiutarla con le vicende di Tyler; Laurie dice loro che a picchiare il figlio \u00e8 il suo ragazzo. Sydney scopre che dietro il fallimento dell'azienda di Bobby ci sono Alycia e Peter e glielo dice. Bobby, per vendicarsi, chiama Alycia nell'ufficio di Peter e in uno scontro, lei lo colpisce e lui precipita gi\u00f9 dalla finestra e muore; Alycia, cercando di fuggire, viene coinvolta in un incidente.\nOcchio per occhio.\nTrama.\nPeter viene accusato dell'omicidio di Bobby e non pu\u00f2 contare neanche su Alycia, morta nell'incidente. Kimberly, che al momento dell'assassinio era a caena con lui, non testimonia a suo favore e lo fa rinchiudere in un ospedale psichiatrico, facendolo sottoporre a elettroshock. Amanda e Michael si mettono a cercarlo nel momento in cui manca all'interrogatorio con la polizia. Spinta da Jake e Alison, Jane vede un bravo avvocato per denunciare Richard, ma poi decide di non proseguire perch\u00e9 medita di ucciderlo. Il Dr. O'Malley's fa dei commenti sulle madri single che fanno arrabbiare Jo. Matt si punge con una siringa infetta mentre fa un prelievo a un ragazzo ribelle.\nPrigioniero.\nTrama.\nPeter seduce l'infermiera per scappare dall'ospedale ma fallisce. Amanda e Michael continuano a cercare lui e Kimberly, la quale vuole fare un'operazione al cervello di Peter. Matt, in seguito alla puntura accidentale, contrae la meningite. Billy cerca di riconquistare Alison. Dopo aver saputo che \u00e8 stata Sydney a drogarla la sera della festa di Natale, Jane la ricatta per farsi aiutare a uccidere Richard.\nPer un amico.\nTrama.\nMichael e Amanda fanno irruzione nell'ospedale e cercano di far uscire Peter. L'infermiera capisce che Kimberly non sta bene e aiuta i tre a fuggire. Jane ricontatta Samantha Reilly per rilevare la sua attivit\u00e0 e diventano amiche, tanto che decidono di dividere l'appartamento. Il Dr. O'Malley chiede a Jo di sposarlo, la quale inizialmente rifiuta; lui gli dice che sta per partire in Bosnia. Alison, continuando a rifiutare Billy, si avvicina a Jake. Matt decide di farsi dimettere dall'ospedale, pur non avendo ripreso le forze del tutto; in seguito, inizia a fare uso di anfetamine.\nLa fine di un incubo.\nTrama.\nDopo essere tornata in s\u00e9, Kimberly cade dalla ringhiera ed entra in coma. Peter viene arrestato; Amanda decide di sposarlo in cella, ma in seguito, la polizia gli dice che Peter Burns non \u00e8 il suo vero nome. Jane organizza l'omicidio di Richard con l'aiuto di Sydney, ma fallisce in quanto Sydney toglie i proiettili; Richard allora la aggredisce e Sydney lo colpisce con una pala. Credendolo morto, lo seppelliscono."}
{"id": "2540719", "revid": "729019", "url": "https://it.wikipedia.org/wiki?curid=2540719", "title": "Rete filoviaria di Bergamo", "text": "La rete filoviaria di Bergamo fu in servizio nella citt\u00e0 orobica dal 1950 al 1978.\nStoria.\nGi\u00e0 nel biennio 1921-22 fu in esercizio a Bergamo una linea filoviaria, che sostituiva la funicolare per Bergamo Alta in riparazione; furono impiegati due filobus Zaretti, uno dei quali venne successivamente ceduto alla filovia Ch\u00e2tillon-Saint-Vincent.\nLa rete filoviaria bergamasca venne realizzata in sostituzione di quella tranviaria ritenuta al tempo obsoleta. Oltre alle linee urbane, ne fu costruita anche una suburbana che raggiungeva Seriate, cittadina poco fuori dal capoluogo, gi\u00e0 servita dalla tranvia a vapore per Romano e Soncino.\nIl nuovo mezzo permise anche di servire la Citt\u00e0 Alta, che in precedenza non pot\u00e9 essere utilizzata dai tram urbani a causa delle pendenze elevate.\nDal 1956 la rete raggiunse la massima estensione di 19\u00a0km e comprendeva 6 linee:\nLa rete inizi\u00f2 ad essere ridotta a partire dal 1967. L'ultima linea rimasta attiva, la 2, venne chiusa nel 1978."}
{"id": "2540721", "revid": "86951757", "url": "https://it.wikipedia.org/wiki?curid=2540721", "title": "Scacchiera di Polibio", "text": "La scacchiera di Polibio, nota anche come quadrato di Polibio, \u00e8 un sistema crittografico inventato dallo storico greco Polibio verso il 150 a.C., descritto nelle sue \"Storie\". Si basava sul frazionamento dei caratteri del messaggio in chiaro cos\u00ec che potessero essere rappresentati utilizzando un pi\u00f9 piccolo insieme di simboli.\nLa scacchiera.\nLa scacchiera originale \u00e8 costituita da una griglia composta da 25 caselle ordinate in cinque righe ed altrettante colonne. Le lettere dell'alfabeto vengono inserite da sinistra a destra e dall'alto in basso. Le righe e le colonne sono numerate: tali numeri sono gli indici o \"coordinate\" delle lettere costituenti il messaggio in chiaro.\nLa trasposizione avviene sostituendo ad ogni lettera del messaggio un numero le cui cifre rappresentano il numero di riga e di colonna della sua posizione nella scacchiera. Ad esempio, operando sulla parola \"WIKIPEDIA\":\nProseguendo con questo metodo il risultato finale per \"WIKIPEDIA\" sar\u00e0 \"52 24 25 24 35 15 14 24 11\".\nDato che l'alfabeto internazionale contiene 26 lettere, \u00e8 uso comune inserire le lettere \"I\" e \"J\" nella stessa casella. Esistono anche varianti composte da 36 caselle (cio\u00e8 una matrice 6\u00d76) cos\u00ec che le lettere \"I\" e \"J\" possano occupare caselle diverse: le restanti 10 caselle sono poi riempite con le 10 cifre.\nUtilizzi della scacchiera di Polibio.\nLa scacchiera di Polibio non nacque come sistema crittografico bens\u00ec come sistema per comunicare a distanza: era in pratica una sorta di antico telegrafo. Polibio descrive infatti nelle \"Storie\" il suo come un metodo per inviare messaggi mediante l'uso di torce. Un uomo si poneva dietro ad un riparo con 5 torce alla sua destra e 5 torce alla sua sinistra: la comunicazione avveniva mediante il sollevamento di un determinato numero di torce per lato. Il numero era dato proprio dalle coordinate (il numero di riga e quello di colonna) delle lettere del messaggio all'interno della seguente scacchiera (basata sull'alfabeto greco):\nPer inviare ad esempio la parola \"CRETESE\", che in greco \u00e8 \"K\u03a1HTE\u03a3\" (\"cret\u00e8s\"), si formeranno le lettere in questo modo:\nPi\u00f9 recentemente l'impiego della scacchiera di Polibio si ritrova nel cifrario nichilista usato dai nichilisti russi sia per secretare i loro messaggi sia come forma di comunicazione durante la prigionia sotto l'epoca degli zar. In questa forma \u00e8 stata adoperata anche dai prigionieri di guerra americani durante la guerra del Vietnam.\nLa scacchiera di Polibio si presta anche alla realizzazione di un semplice sistema steganografico: basta sostituire ai numeri qualsiasi simbolo grafico.\nCrittanalisi.\nDi per s\u00e9 la scacchiera di Polibio non \u00e8 un sistema sicuro: si tratta di una forma molto semplice di sostituzione in cui i simboli sono costituiti da coppie di cifre. Acquista per\u00f2 robustezza se le viene applicato un frazionamento: in questo modo si applica il principio della confusione e diffusione di Shannon, divenendo un utile componente di sistemi pi\u00f9 complessi. Il cifrario ADFGVX, il cifrario nichilista ed il cifrario bifido sono tutti esempi di cifrari basati sull'applicazione del frazionamento alla scacchiera di Polibio."}
{"id": "2540726", "revid": "122871", "url": "https://it.wikipedia.org/wiki?curid=2540726", "title": "Quadrato di Polibio", "text": ""}
{"id": "2540732", "revid": "547992", "url": "https://it.wikipedia.org/wiki?curid=2540732", "title": "T'appartengo (singolo)", "text": "T'appartengo \u00e8 il primo singolo di Ambra Angiolini.\nDescrizione.\nPresentato al pubblico durante il programma pomeridiano di Italia 1 \"Non \u00e8 la Rai\", che Ambra Angiolini, all'epoca diciassettenne, conduceva nel 1994, il brano \u00e8 stato uno dei primi ad essere incisi da Angiolini, ed \u00e8 stato il primo singolo della cantante ad essere diffuso anche in radio. Il brano ha dato anche il titolo al primo album di Ambra Angiolini, \"T'appartengo\", ed \u00e8 la canzone che ha avuto pi\u00f9 successo in tutta la sua carriera.\nIl brano, che alterna una strofa di genere rap e un ritornello cantato, parla di un amore adolescenziale. Del brano \u00e8 stata incisa anche una versione in lingua spagnola intitolata \"Te pertenezco\", inclusa nella versione spagnola dell'album, intitolata anch'essa \"Te pertenezco\", e ne sono stati eseguiti numerosi remix.\nNel 1996 venne incisa anche una cover olandese del brano interpretata dalla cantante Petra ed intitolata \"K Beloof jou\".\nNel 2013 venne incisa anche una cover punk rock del brano interpretata dalla band Wertm\u00fcller and the Doubleues.\nIl brano nel tempo, e inaspettatamente, ha acquisito nuova popolarit\u00e0 anche fra le nuove generazioni dei pi\u00f9 giovani."}
{"id": "2540734", "revid": "71155", "url": "https://it.wikipedia.org/wiki?curid=2540734", "title": "Palazzo Roccabruna", "text": "Palazzo Roccabruna \u00e8 un palazzo a Trento risalente alla met\u00e0 del XVI secolo e facente parte di un aggregato di varie unit\u00e0 edilizie realizzato nello stesso periodo all'epoca di propriet\u00e0 della famiglia Roccabruna.\nDescrizione.\nIl palazzo, sito in via SS. Trinit\u00e0 24, si sviluppa su tre piani f.t., ha un cortile sul retro e presenta sulla facciata settentrionale un portale bugnato racchiuso tra due panche in pietra, con lo stemma dei Roccabruna sulla chiave di volta. Il portale sorregge un balconcino con balaustra in pietra, a sua volta sormontato da uno stemma in gesso di attribuzione incerta tra Ludovico Madruzzo ed il nipote Cristoforo Madruzzo. \nIl portale si apre su un atrio a corridoio con volte, decorato con stucchi e busti di imperatori romani nelle lunette sul soffitto.\nIl piano nobile presenta un salone con affreschi nella parte superiore e decorazioni ad encausto di soli e lune nella parte inferiore. Il soffitto \u00e8 ligneo a cassettoni, il e caminetto affrescato presenta lo stemma Alberti. Da esso si accede al balcone sopra il portale d'ingresso ed alla cappella.\nLa cappella, dedicata a san Gerolamo, \u00e8 collocata a mo' di ponte sopra vicolo Gaudenti, nella struttura che collega il palazzo con l'edificio sul lato occidentale (un tempo anch'esso di propriet\u00e0 dei Roccabruna). Il pavimento \u00e8 rivestito di mattonelle di maiolica, mentre il soffitto \u00e8 decorato da stucchi. La parte superiore delle pareti \u00e8 affrescata con quattordici scene tratte dalla vita di san Gerolamo, mentre nella parte inferiore vi \u00e8 un affresco con il ritratto del canonico Gerolamo Roccabruna, in passato attribuito a Tiziano Vecellio..\nStoria.\nLa realizzazione del palazzo si colloca a met\u00e0 del XVI secolo: sull'architrave di una porta al piano terreno si legge l'anno 1554.\nAl tempo del Concilio di Trento il piano nobile fu preso in affitto per un breve periodo (a 50 scudi d'oro al mese) da Claudio Fernandez de Qui\u00f1ones, oratore di Filippo II di Spagna, conosciuto come \"conte di Luna\", che fece decorare la parte inferiore del salone con soli ad encausto. A memoria di ci\u00f2 il salone \u00e8 detto \"sala del conte di Luna\".\nA partire dalla met\u00e0 del XVII sec. il palazzo cambi\u00f2 pi\u00f9 volte propriet\u00e0, andando progressivamente in degrado con la cappella ridotta a deposito di mobili ed attrezzi agricoli ed infiltrazioni d'acqua dal tetto.\nDal febbraio 2002, al termine di un'opera di restauro, il palazzo \u00e8 di propriet\u00e0 della Camera di commercio, industria, artigianato e agricoltura di Trento. Dal settembre del 2007 \u00e8 sede dell'Enoteca provinciale del Trentino."}
{"id": "2540738", "revid": "729019", "url": "https://it.wikipedia.org/wiki?curid=2540738", "title": "Filovia di Chieti", "text": "La filovia di Chieti collega attualmente la parte bassa e pi\u00f9 nuova della citt\u00e0, Chieti Scalo, comprendente la stazione ferroviaria, il policlinico e il campus universitario, con l'antico centro storico, posto su un colle. Denominata come \"linea 1\", \u00e8 gestita dall'azienda \"La Panoramica\", esercente dei trasporti pubblici urbani di Chieti, che ha preso dal 1985 il posto del precedente gestore, la Societ\u00e0 per le Ferrovie Adriatico Appennino (FAA).\n\u00c8 a tutt'oggi l'unica filovia in esercizio sul territorio abruzzese.\nStoria.\nOrigini.\nLa filovia di Chieti fu inaugurata il 16 luglio 1950 in sostituzione di una ferrovia a scartamento ridotto in funzione dal 1905, gravemente danneggiata durante la guerra.\nLa linea serviva al collegamento della stazione ferroviaria, posta nella valle del fiume Pescara (nel vasto sobborgo di Chieti Scalo), con il centro della citt\u00e0, posto su un colle.\nIl percorso della linea era: \"Madonna delle Piane - stazione FS - centro della citt\u00e0 - Sant'Anna\"; particolarmente tortuoso e acclive era il percorso fra la stazione e il centro.\nA eccezione del rinnovo dei mezzi a met\u00e0 anni ottanta, con il passare degli anni mancarono i necessari interventi di adeguamento tecnologico. Cos\u00ec, nel 1992, a causa dell'obsolescenza del bifilare, fu necessario sospendere il servizio e avviare la ricostruzione integrale della rete.\nI lavori, la cui durata prevista fu inizialmente di un periodo di pochi anni, si trascinarono a lungo e con molte interruzioni finch\u00e9, il 26 settembre 2009, la linea \u00e8 stata riattivata. L'esercizio regolare \u00e8 ripreso nel 2013.\nStato attuale.\nLa linea 1 attualmente \u00e8 collaudata e operativa per l'intero percorso piazzale sant'Anna - Stazione FF.SS. - Policlinico Universit\u00e0, di km.9,6. Dal 1\u00ba luglio 2013 sono entrati in servizio cinque nuovi filobus VanHool A330T.\nProgetti.\nNelle intenzioni del Comune, vi sarebbe quella di chiudere l'anello filoviario, costruendo la linea aerea nel tratto Ospedale-Sant'Anna transitante per Tricalle (percorso della linea TUA Pescara-Chieti via Ospedale), operazione probabilmente abbinata alla soppressione della linea 10.\nLa polemica dei filobus Menarini.\nParticolarmente sfortunati, nella loro carriera, sono stati i Menarini F201/2LU acquistati nuovi dall'azienda nel 1985. Il lotto rimpiazzava i precedenti mezzi della gestione FAA, ormai ampiamente superati tecnologicamente avendo oltre 30 anni di esercizio sulle spalle. Dopo soli 7 anni di esercizio (10 mezzi per una sola linea, quindi poco utilizzati) vennero fermati, insieme all'intero impianto giudicato pericolante. L'opera di rifacimento dur\u00f2 tuttavia molto pi\u00f9 del previsto, cosa che non giov\u00f2 ai Menarini. Sarebbero infatti dovuti rientrare in linea dopo poco tempo, quando sarebbero stati ancora utilizzabili e non troppo obsoleti. Invece il fermo dur\u00f2 quasi venti anni, e appena riapparvero sulla scena erano obsoleti e malfunzionanti, privi di pedana disabile e di un'altra grande svolta: la marcia autonoma, che permette al mezzo di circolare senza l'aggancio alle bifilari. Nonostante la loro obsolescenza, si decise di restaurarne 7 (praticamente erano marci) prendendo i pezzi di ricambio da 3 unit\u00e0 che verranno demolite. I Menarini continuarono a circolare sporadicamente, subendo varie \"presentazioni ufficiali\" fino al 2013, quando arrivarono 5 nuovi filobus che misero fine alla loro agonia, rimpiazzandoli definitivamente. Qualche unit\u00e0 pare abbia circolato anche nel 2014.\nAttualmente 5 di essi si trovano nel deposito filoviario ex-FAA in Via Padre Alessandro Valignani, mentre le vetture 215 e 217 giacciono al deposito La Panoramica di via Picena, non allacciato alla rete bifilare."}
{"id": "2540741", "revid": "729019", "url": "https://it.wikipedia.org/wiki?curid=2540741", "title": "Rock 'n' Roll (programma televisivo)", "text": "Rock 'n' Roll \u00e8 stato un programma televisivo italiano andato in onda su Italia 1 dal 18 gennaio al 30 aprile 1993 nella fascia preserale, con la regia di Gianni Boncompagni. Spin-off di \"Non \u00e8 la Rai\", la trasmissione era inizialmente condotta da Orietta Berti, sostituita poche settimane dopo dalle ragazze della trasmissione.\nIl programma.\nIl programma andava in onda dalle 19.10 alle 20.00 dallo studio 1 del Centro Safa Palatino di Roma, che ospitava anche \"Non \u00e8 la Rai\", di cui questo programma si proponeva come un'appendice preserale. Tranne la Berti, tutto il cast e la scenografia della trasmissione erano infatti gli stessi del programma pomeridiano con l'unica differenza del cielo che se nella scenografia di \"Non \u00e8 la Rai\" era di colore celeste (creando cos\u00ec un'atmosfera diurna) qui invece era blu scuro con delle stelle.\nInizialmente il programma, come da titolo, si proponeva come una gara di rock acrobatico tra ballerini professionisti, mentre in una seconda parte, invece, vi erano delle esibizioni canore fatte da alcuni bambini, supportati al pianoforte dal maestro Paolo Ormi. Questi spazi erano inframezzati da alcune esibizioni delle ragazze di \"Non \u00e8 la Rai\" con le classiche canzoni gi\u00e0 presenti nel programma del pomeriggio.\nCon il passare delle settimane, il format della trasmissione accanton\u00f2 questi spazi; poco pi\u00f9 di un mese dopo l'avvio della trasmissione, infatti, si decise di cancellare gli spazi dedicati alle esibizioni canore dei bambini sia per la difficolt\u00e0 nel trovare il numero adeguato di piccoli partecipanti sufficientemente spigliati per la trasmissione, sia per diverse accuse nei confronti della trasmissione in merito allo sfruttamento dei minori per fini televisivi. Venne cos\u00ec congedata dalla conduzione della trasmissione Orietta Berti, e lo spazio venne totalmente affidato alle giovani protagoniste di \"Non \u00e8 la Rai\", che, come nella trasmissione pomeridiana, proponevano giochi telefonici ed esibizioni canore. Alcuni di questi giochi erano inoltre in comune con la trasmissione-madre come ad esempio \"il gioco dello zainetto\" con Ambra Angiolini, \"il gioco del nome della nonna\" con Mary Patti o \"il gioco delle chiavi\" con Roberta Carrano ed Ilaria Galassi. Ogni puntata veniva chiusa con le ragazze che si scatenavano per vari minuti con il brano dance dei Double You \"Please Don't Go\", momento anch'esso in comune con \"Non \u00e8 la Rai\".\nIl programma, nonostante il successo ottenuto, si concluse nel mese di aprile, dopo appena quattro mesi di programmazione; la chiusura fu voluta dallo stesso regista Gianni Boncompagni, il quale, vedendo che la trasmissione era ormai divenuta a tutti gli effetti un clone di \"Non \u00e8 la Rai\", per paura di usurare troppo il format (ed anche per la fatica dovuta alla realizzazione di ben due programmi in diretta a cadenza quotidiana) decise di chiudere tale versione serale e continuare soltanto con l'appuntamento pomeridiano.\nCollocazione.\nIl programma andava in onda dal luned\u00ec al venerd\u00ec, con un \"Meglio di\" in onda il sabato, nella fascia preserale di Italia 1, facendo da traino al \"Karaoke\" di Fiorello e anticipato dal variet\u00e0 di Gigi e Andrea e Wendy Windham \"Ma mi faccia il piacere\"."}
{"id": "2540742", "revid": "436907", "url": "https://it.wikipedia.org/wiki?curid=2540742", "title": "God Put a Smile upon Your Face", "text": "God Put a Smile upon Your Face \u00e8 un singolo del gruppo musicale britannico Coldplay, pubblicato il 7 luglio 2003 come quarto estratto dal secondo album in studio \"A Rush of Blood to the Head\".\nDescrizione.\n\"God Put a Smile upon Your Face\" \u00e8 stato inizialmente pubblicato in via promozionale negli Stati Uniti e in Europa. Successivamente, a partire dal 7 luglio 2003, il singolo \u00e8 stato commercializzato in Europa, Australia e in alcuni paesi dell'Asia, nei quali \u00e8 stato pubblicato un maxi singolo contenente numerose b-side.\nLa copertina dell'album, creata da S\u00f8lve Sundsb\u00f8, raffigura il bassista Guy Berryman.\nVideo musicale.\nIl videoclip \u00e8 stato realizzato interamente in bianco e nero per la regia di Jamie Thraves. Thraves aveva precedentemente diretto il video per \"The Scientist\". Il video mostra i membri del gruppo vestiti nero mentre eseguono il brano su sfondo bianco, intervallando le immagini alla storia di un uomo d'affari che inizia gradualmente a scomparire dopo l'incontro con un misterioso uomo scalzo. L'uomo d'affari \u00e8 interpretato dall'attore inglese Paddy Considine."}
{"id": "2540745", "revid": "219355", "url": "https://it.wikipedia.org/wiki?curid=2540745", "title": "Eccitanza", "text": ""}
{"id": "2540747", "revid": "697352", "url": "https://it.wikipedia.org/wiki?curid=2540747", "title": "Onda Latina", "text": "Onda Latina \u00e8 stato un canale televisivo italiano che trasmetteva una programmazione di soli videoclip di musica latino-americana. Il canale, dal 31 luglio 2009 al 31 luglio 2012, era visibile alla numerazione 715 di Sky.\nDal 3 dicembre 2012 l'emittente torna a trasmettere in digitale sul mux Rete A 2 all'LCN 162, dove \u00e8 rimasta fino al 28 dicembre 2015, giorno in cui \u00e8 stata sostituita da Onda Italiana.\nAttualmente \u00e8 disponibile \"on demand\" all'interno del bouquet Sky Italia."}
{"id": "2540753", "revid": "713714", "url": "https://it.wikipedia.org/wiki?curid=2540753", "title": "Pescasseroli", "text": "Pescass\u00e8roli (; \"A P\u00e9\u0161ch\u00eb\" o \"Z\u00eb P\u00e9\u0161ch\u00eb\" in dialetto pescasserolese rispettivamente per gli uomini e per le donne) \u00e8 un comune italiano di abitanti della provincia dell'Aquila in Abruzzo. \u00c8 sede dell'ente gestore del parco nazionale d'Abruzzo, Lazio e Molise.\nGeografia fisica.\nTerritorio.\nIl territorio del comune \u00e8 geograficamente compreso nel bacino idrografico dell'Alto Sangro in una valle montana che scende dal valico di Gioia Vecchio (Passo del Diavolo, 1400 ) fino ad una conca montana a quota , nel cuore dei monti Marsicani a ovest del gruppo Montagna Grande (monte Argatone, la Terratta e Serra della Terratta) e di quello del monte Marsicano ( ), che la dividono dalla vallata di Scanno a est, e a est dello spartiacque appenninico, sede del centro abitato principale del parco nazionale d'Abruzzo, Lazio e Molise e della sua direzione amministrativa centrale. A nord-ovest il valico Aceretta mette in comunicazione i territori montani di Pescasseroli e Villavallelonga.\nSul monte delle Vitelle (noto come monte Coste delle Vitelle, 1966 ) ha sede l'omonima stazione sciistica che fa parte del comprensorio sciistico dell'Alto Sangro.\nClima.\nPescasseroli presenta un clima freddo in inverno e fresco d'estate. A causa dell'esposizione alle correnti umide occidentali, \u00e8 uno dei centri abitati pi\u00f9 piovosi d'Abruzzo con le precipitazioni, anche nevose, che superano spesso i 1500mm annui, distribuite principalmente nella stagione autunnale, invernale e primaverile. \u00c8 inoltre uno dei luoghi, a parit\u00e0 di quota, con la temperatura media annuale tra le pi\u00f9 basse d'Abruzzo.\nOrigini del nome.\nL'etimologia del nome si \u00e8 prestata, nel tempo, a varie ipotesi. Come ha ricordato Benedetto Croce nella monografia intitolata \"Pescasseroli\", se il generico \"pesclum\" (peschio o pesco) vale come \"luogo alto e ripido\", configurando nel caso specifico la cresta dove sorgono i ruderi del castello; per \"seroli\" taluni avevano affermato che potesse derivare da \"serra\", cio\u00e8 la chiusura del varco che congiunge alle montagne delle Serre, o, come formulato dal geografo Roberto Almagi\u00e0, dalla \"serretta\", vale a dire la piccola serra che dal monte Forcella si protende verso il fiume Sangro. Lo stesso Croce, soggiungendo di non ritenere convincenti tali versioni, suggeriva anche di tener conto dell'ipotesi che il \"Pesclum ad Serolum\", anche attestato in \"Pesculum ad Serule\" o \"Pesclum Ansericum\", potesse significare il \u00abpeschio presso il Sangro (dal latino \"Sarus\"), che nasce poco discosto e scorre sotto quel monte, ancora povero d'acque, ancora piccolo (\"Sarolus\", piccolo Sangro)\u00bb.\nStoria.\nDal punto di vista storico il territorio ebbe particolari influenze dei Marsi e dei Peligni. Incluso nella contea dei Marsi fino all'Alto medioevo, segu\u00ec dal Basso medioevo in poi, le vicissitudini storiche e culturali del territorio dell'Alto Sangro.\nEt\u00e0 antica.\nLa citt\u00e0 antica di Plestinia, in passato localizzata dagli storici marsicani come Muzio Febonio tra le alture di Campomizzo e Pescasseroli, sarebbe con ogni probabilit\u00e0 riconducibile ai resti della Rocca Vecchia di Pescina, nella valle del Giovenco. Il versante iniziale dell'alta Val di Sangro fu in antichit\u00e0 una terra di passaggio dei Marsi, dei Peligni e delle trib\u00f9 sannitiche. Dopo la colonizzazione romana quest'area fu soggetta all'ager della citt\u00e0 volsca di Atina, oltre Barrea invece a quello della citt\u00e0 pentra di Aufidena. Al termine delle guerre sannitiche l'ager \"marsorum\" altosangrino non venne stravolto con l'inclusione alla gens Sergia dei territori posti nei pressi del confine indicato dal monte Marsicano, in particolare l'oppidum della val Fondillo di Opi e l'area di Pescasseroli.\nIl tratturo Pescasseroli-Candela nacque, in epoca imperiale, come via militare che utilizzavano le legioni romane. Dal medioevo divenne un percorso pastorale della transumanza dai monti abruzzesi al Tavoliere delle Puglie. Lungo 211 chilometri \u00e8 il terzo tratturo pi\u00f9 lungo dell'Italia meridionale.\nEt\u00e0 medievale e moderna.\nIl castello-recinto medievale, situato sul colle che domina il nucleo urbano contemporaneo, venne edificato a cominciare dall'XI secolo. La localit\u00e0 acquis\u00ec il toponimo di \"Serule\" e successivamente di \"Pesculum ad Serule\". Caduto in rovina il centro fortificato fu abbandonato definitivamente nel corso del XIV secolo in favore del centro abitato che si svilupp\u00f2 a valle.\nPescasseroli \u00e8 stata inclusa tra i domini della famiglia Borrello (XI secolo) e come \"suffeudo\" dei Di Sangro. Da questi, dopo la caduta degli Svevi, giunse ai d'Aquino. Nel 1349, quando Adenolfo II d'Aquino per\u00ec, con tutta la famiglia, sotto le rovine del castello di Alvito, and\u00f2 al ramo dei conti di Loreto. Nel 1461, la baronia di Pescasseroli fu ereditata da Antonella d'Aquino, marchesa di Pescara.\nAlla fine del XVI secolo, il feudo fu venduto a Giovan Giacomo di Sangro, che mor\u00ec nel 1607. Messo all'asta si registr\u00f2, da questo punto fino all'inizio del XVIII secolo, una lunga successione di diversi possessori, finch\u00e9 nel 1705, per il prezzo di 15.770 ducati, fu acquistato dalla famiglia Massa di Sorrento, ultimi baroni di Pescasseroli, prima dell'affacciarsi della nuova borghesia ottocentesca, nel caso specifico esemplificata dalla famiglia Sipari.\nEt\u00e0 contemporanea.\nDall'et\u00e0 napoleonica (1811) all'Unit\u00e0 d'Italia (1860) fece parte del distretto di Avezzano, successivamente del circondario marsicano fino al 1927.\nIl Novecento.\nPoco dopo la nomina di senatore del Regno, ed ormai quarantaquattrenne, Benedetto Croce torn\u00f2 per la prima volta dalla nascita a Pescasseroli nell'agosto del 1910. Il 21 agosto di quell'anno, dal balcone di palazzo Sipari, pronunci\u00f2 un discorso, pi\u00f9 noto come \"Discorso di Pescasseroli\", nel quale salut\u00f2 i propri concittadini, rammaricandosi per non essere tornato prima. La ragione di ci\u00f2 era dal filosofo individuata nel timore (utilizz\u00f2 anche il termine \"fantasma\") di disperdere le belle immagini che del borgo marsicano si era fatto, come in un sogno, attraverso i tanti racconti che, quando era piccolo, aveva udito dalla madre, Luisa Sipari. Aveva dunque paura che il sogno non corrispondesse alla realt\u00e0. Questa, tuttavia, era migliore del sogno, tanto che Pescasseroli gli parve \u00abpi\u00f9 bella, pi\u00f9 ampia, pi\u00f9 gaia\u00bb e persino \u00abpi\u00f9 civile\u00bb di come l'aveva vagheggiata. Belle parole, quelle di Croce, che si conclusero anche con una sorta di profezia, secondo la quale il nome del suo paese natale sarebbe diventato in pochi anni \u00abfamiliare a tutti\u00bb, perch\u00e9 a Pescasseroli sarebbero arrivati \u00abda ogni parte, i villeggianti e gli escursionisti\u00bb. Nel riconoscergli quell'antiveggenza che soltanto certi grandi uomini possono vantare, non va trascurato che una parte della fama del borgo sia dovuta anche all'opera dello stesso filosofo, che present\u00f2, da ministro della Pubblica Istruzione, il disegno di legge \"Per la tutela delle bellezze naturali e degli immobili di particolare interesse storico\" (approvato poi con la Legge 778 del 1922), primo fondamento legislativo dei parchi nazionali italiani, e che scrisse la monografia di Pescasseroli, pi\u00f9 tardi collocata in appendice alla prestigiosa \"Storia del Regno di Napoli\". In seguito a quella visita, Croce don\u00f2 al comune il manoscritto della \"Logica\", che, dedicata ai suoi genitori, era uscita nel 1909.\nIl 13 gennaio 1915 il catastrofico terremoto di Avezzano danneggi\u00f2 in parte il centro storico di Pescasseroli. Dopo i danneggiamenti della seconda guerra mondiale il centro torn\u00f2 a ripopolarsi grazie soprattutto al fattore del turismo. Superata anche la criticit\u00e0 dovuta ai danni causati dal terremoto dell'Italia centro-meridionale del 1984, la cittadina \u00e8 diventata una delle mete turistiche della regione, grazie soprattutto alla presenza delle infrastrutture sportive e ricettive sorte a seguito dell'istituzione dell'ente parco.\nNel 1971, anno di istituzione delle comunit\u00e0 montane, il territorio entr\u00f2 a far parte della Comunit\u00e0 montana Alto Sangro e altopiano delle Cinquemiglia, soppressa nel 2013.\nMonumenti e luoghi d'interesse.\nSiti archeologici.\nDiverse le aree d'interesse archeologico di Pescasseroli e del suo territorio. In particolare i ruderi di castel Mancino, posti su un'altura alle porte del paese, mentre nel centro visita del parco \u00e8 esposta la tomba dei resti di una donna che abit\u00f2 la zona nel VI secolo a.C. Infine, i ruderi di villaggi e ville romane tra Campomizzo (Gioia dei Marsi) e Pescasseroli.\nAree naturali.\nPescasseroli \u00e8 conosciuta come stazione climatica, luogo di villeggiatura sia estiva che invernale, e come principale centro del parco nazionale d'Abruzzo, Lazio e Molise.\nIl parco nazionale venne inaugurato con una solenne cerimonia a Pescasseroli. Il 9 settembre 1922, presso la fontana di San Rocco (all'ingresso del paese, venendo da Bisegna e Gioia dei Marsi), fu svelata la seguente iscrizione lapidea: \"Il Parco nazionale d'Abruzzo sorto per la protezione delle silvane bellezze e dei tesori della natura qui inaugurato il IX Settembre MCMXXII\". Variegate le possibilit\u00e0 di praticare il trekking e le escursioni a piedi, in mountain bike o a cavallo; il sentiero Sipari (parte del sentiero Italia) che collega Alvito a Pescasseroli, \u00e8 stato dedicato a Erminio Sipari nel 2018 dall'ente gestore del parco nazionale.\nL'area faunistica, situata nella sede del centro visite e del museo naturalistico, ospita animali trovati feriti o che presentano problematiche che non consentono la loro sopravvivenza allo stato selvatico. Non \u00e8 difficile trovare esemplari di orso bruno marsicano, lupi appenninici, caprioli e poiane. Nel giardino appenninico si trovano la flora appenninica e le pi\u00f9 disparate specie vegetali tipiche del parco nazionale: scoiattoli, picchi, cince, rampichini e fringuelli.\nLa precipitazione delle acque del torrente Scerto nelle rocce sottostanti forma la cascata delle Ninfe e quella delle Tre Cannelle nel contesto della riserva naturale integrale della Camosciara.\nSociet\u00e0.\nTradizioni e folclore.\nIl 30 giugno di ogni anno si celebra la festa patronale in onore di san Paolo, patrono del comune di Pescasseroli.\nIl 24 dicembre, nella notte di Natale, viene realizzata la cosiddetta \"Tomba\", un grande fal\u00f2 davanti alla chiesa parrocchiale.\nCultura.\nPatrimoni dell'umanit\u00e0 dell'UNESCO.\nNel 2017 i cinque nuclei di faggete vetuste ricadenti in una superficie di oltre 1000 ettari inclusa tra i comuni di Lecce nei Marsi (Selva Moricento), Opi (Cacciagrande e Valle Jancino in Val Fondillo), Pescasseroli (Coppo del Principe e Coppo del Morto) e Villavallelonga (Val Cervara), in parte databili intorno ai 560 anni, sono stati dichiarati patrimonio mondiale dell'umanit\u00e0 nel contesto delle foreste primordiali dei faggi dei Carpazi e di altre regioni d'Europa. Si tratta del primo riconoscimento UNESCO per l'intera regione abruzzese.\nCinema.\nNel centro di Pescasseroli c'\u00e8 lo storico cinema comunale intitolato ad Ettore Scola, monosala cinematografica da 150 posti. \nNel comune marsicano sono state girate le scene di diversi film del noto regista e sceneggiatore.\n\"Il cavaliere misterioso\", film del 1948 diretto da Riccardo Freda \u00e8 stato girato a Pescasseroli e in esterni nell'area del parco nazionale d'Abruzzo, interprete principale fu Vittorio Gassman nel personaggio di Giacomo Casanova.\nNel 1998 la pellicola \"Le faremo tanto male\" diretta da Pino Quartullo fu girata in buona parte a Pescasseroli. A San Sebastiano dei Marsi e a Pescasseroli furono girate, invece, diverse scene dei film \"Auguri professore\", \"La guerra degli Ant\u00f2\", \"Il posto dell'anima\" e \"Scusate se esisto!\" di Riccardo Milani. \nIl noto film \"La volpe e la bambina\" di Luc Jacquet \u00e8 stato girato, in parte, nel 2007 nel parco nazionale d'Abruzzo. \nInfine alcune scene del film \"Neve\" di Stefano Incerti hanno immortalato i panorami marsicani e anche di Pescasseroli.\nCucina.\nTra le ricette tipiche della cucina locale ci sono le patate del Fucino maritate e i ceci della Sposa, la cui lunga preparazione \u00e8 ispirata ad un antico rito matriarcale: le donne del paese donano i ceci, simbolo di fertilit\u00e0 e abbondanza, alle novelle spose in segno di augurio. I legumi vengono prima immersi nell'acqua e fatti scolare. Dopo la cottura vengono imbevuti con un liquore aromatico e insaporiti con vanillina, cannella e semi di anice. Gli gnocchetti con gli \u00f2rapi sono uno dei primi piatti tipici del parco, mentre tra le bevande si producono il Fragolino, il Centerbe, l'Acquavite di genziana e il Ratafia di more o di lamponi.\nEventi.\nIl Premio Croce \u00e8 un premio nazionale di cultura intitolato a Benedetto Croce, una kermesse letteraria che dopo una selezione della giuria istituzionale premia i migliori testi delle categorie narrativa, giornalismo letterario e saggistica.\nEconomia.\nAgricoltura e allevamento.\nCome per molti altri centri della parco nazionale d'Abruzzo, Lazio e Molise l'agricoltura in quota e l'allevamento rappresentano importanti fonti economiche per il paese. Non a caso Pescasseroli vanta un'importante produzione di carni bovine ed ovine legata anche alla transumanza lungo l'antico tratturo.\nArtigianato e commercio.\nUn impulso importante all'economia di Pescasseroli \u00e8 dato dall'artigianato e dal commercio. Nel centro storico, in particolare le attivit\u00e0 che operano in questi settori sono numerose e offrono svariati prodotti, tra i quali i rinomati mobili rustici.\nUn ruolo molto importante \u00e8 svolto sia dagli operatori del terziario tradizionale che di quello avanzato.\nTurismo.\nIl turismo \u00e8 il cuore pulsante dell'economia locale. La cittadina, posta al centro di itinerari di interesse naturalistico, offre servizi e infrastrutture in grado di richiamare turisti e villeggianti in ogni periodo dell'anno, come il centro visita del parco, il museo naturalistico, l'area faunistica, l'orto botanico, gli impianti sciistici di monte delle Vitelle e il bike park.\nInfrastrutture e trasporti.\nStrade.\nPescasseroli \u00e8 raggiungibile dalla Marsica fucense tramite la strada statale 83 Marsicana che attraversa il parco nazionale d'Abruzzo da nord a sud-est, toccando a sud anche altri centri turistici come Opi, Villetta Barrea, Civitella Alfedena, Barrea e Alfedena. Dal territorio laziale \u00e8 raggiungibile, invece, attraverso il valico di Forca d'Acero e l'omonima strada Statale 509 passando per Opi. Vi si arriva anche dall'accesso secondario che attraversa la strada statale 479 Sannite passando per la Valle del Sagittario e Scanno-Passo Godi.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Pescasseroli dal 1985 ad oggi.\nAltre informazioni amministrative.\nFino al 2013 il comune ha fatto parte della Comunit\u00e0 montana Alto Sangro e altopiano delle Cinquemiglia.\nSport.\nSci.\nPescasseroli \u00e8 una delle pi\u00f9 note stazioni sciistiche del Centro Italia. La frequentata stazione sciistica di monte delle Vitelle \u00e8 dotata di tre seggiovie e due sciovie. Si praticano i principali sport invernali, lo sci alpino, lo sci di fondo e lo snowboard. Qui si trovano importanti e qualificate scuole per l'avviamento e lo sviluppo agonistico di queste discipline sportive\nCalcio.\nLa squadra di calcio dell'A.S.D. Pescasseroli milita nei tornei dilettantistici abruzzesi. I colori sociali sono l'azzurro e il bianco. Gioca le gare interne nel centro sportivo \"Saverio Saltarelli\".\nAltri sport.\nNel comune del Parco d'Abruzzo si possono praticare gli sport pi\u00f9 disparati. Il Bike Park \"360\u00b0 Trail Center\" di monte delle Vitelle permette di cimentarsi, nel rispetto delle norme di sicurezza e di condotta, in discipline come Mtb gravity, il downhill, il freeride e l'enduro. D'estate sul monte delle Vitelle si pratica il nordic walking.\nAnnualmente nello scenario del parco nazionale si svolge l'Ecolonga, manifestazione podistica omologata FIDAL.\nA settembre si svolge la \"Gran fondo del parco nazionale d'Abruzzo\", gara agonistica di mountain bike. Il percorso di circa 45 chilometri attraversa alcuni tra i luoghi pi\u00f9 belli e suggestivi del parco presentando un dislivello di 1.100 metri."}
