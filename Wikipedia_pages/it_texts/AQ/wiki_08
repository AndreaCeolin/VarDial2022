{"id": "2426115", "revid": "1543377", "url": "https://it.wikipedia.org/wiki?curid=2426115", "title": "Cifrario a sostituzione", "text": "In crittografia un cifrario a sostituzione \u00e8 un metodo di cifratura in cui ogni unit\u00e0 del testo in chiaro \u00e8 sostituita con del testo cifrato secondo uno schema regolare; le \"unit\u00e0\" possono essere singole lettere (il caso pi\u00f9 comune), coppie di lettere, sillabe, mescolanze di esse, ed altro. Il destinatario decifra il messaggio applicando una sostituzione invertita.\nI cifrari a sostituzione sono simili ai cifrari a trasposizione con la differenza che questi ultimi operano ricombinando le unit\u00e0 del testo in chiaro in un ordine differente e di solito pi\u00f9 complesso ma lasciandole comunque inalterate. Nei cifrari a sostituzione, invece, le unit\u00e0 del testo in chiaro sono riallocate nel testo cifrato nella stessa sequenza ma vengono per\u00f2 alterate.\nEsistono diversi tipi di cifrari a sostituzione: se il cifrario opera su singole lettere, \u00e8 detto cifrario a sostituzione semplice; se opera su gruppi di lettere pi\u00f9 grandi \u00e8 detto cifrario poligrafico. Un cifrario monoalfabetico utilizza sostituzioni fisse sull'intero messaggio mentre un cifrario polialfabetico usa invece differenti schemi di sostituzione ed ogni lettera del testo in chiaro \u00e8 trattata con un differente alfabeto secondo uno schema stabilito dalla chiave segreta.\nSostituzione semplice.\nLa sostituzione operante su singole lettere, detta sostituzione semplice, si applica utilizzando un altro alfabeto scritto con le lettere disposte in un certo ordine detto alfabeto per la sostituzione. Questo pu\u00f2 essere preparato ruotando od invertendo l'alfabeto (creando cos\u00ec, rispettivamente, il cifrario di Cesare ed il cifrario Atbash) oppure mescolando le lettere secondo un ordine prestabilito: in quest'ultimo caso si parla di alfabeto mescolato o alfabeto squilibrato. Tradizionalmente gli alfabeti mescolati sono creati scrivendo prima una parola chiave, eliminando le sue lettere ripetute e poi scrivendo tutte le lettere rimanenti dell'alfabeto.\nEsempi.\nUtilizzando questo sistema, la parola chiave \"zebra\" dai seguenti alfabeti:\nUn messaggio quale\n Fuggire, siamo stati scoperti!\nviene \"cifrato\" come\n CTDDGPA, QGZKM QSZSG QBMNAPSG!\nTradizionalmente il testo cifrato \u00e8 scritto in blocchi di lunghezza prefissata, omettendo i segni di punteggiatura e gli spazi, per evitare errori trasmissione e per non far capire i confini delle parole del testo in chiaro. Questi blocchi sono detti \"gruppi\" e, talvolta, viene anche fornito un \"contatore di gruppi\" (cio\u00e8 il numero dei gruppi) come controllo addizionale. Il numero di lettere pi\u00f9 usato nella creazione dei gruppi \u00e8 5, un'usanza nata quando i messaggi venivano inviati tramite telegrafo. L'esempio precedente diventa quindi:\n CTDDG PAQGZ KLQSZ SGQBM NAPSG\nSe la lunghezza del messaggio non \u00e8 divisibile per 5, si aggiungono alla fine del caratteri nulli, caratteri che, decifrati, non abbiano senso in modo che il destinatario li riconosca e li possa scartare.\nL'alfabeto del testo cifrato pu\u00f2 alle volte differire da quello del messaggio in chiaro. Ad esempio, nel cifrario massone il testo cifrato \u00e8 composto da un insieme di simboli derivati da una griglia:\nTuttavia, ai fini della sicurezza l'uso di simboli al posto delle lettere fa poca differenza: si pu\u00f2 utilizzare qualunque insieme di simboli che, ritrascritti con le lettere dell'alfabeto, possono poi essere gestiti nella solita maniera.\nNei listini e nei cataloghi di vendita spesso si utilizza per i prezzi una semplice forma di cifratura per rimpiazzare le cifre numeriche con le lettere:\nEsempio: MAT sarebbe la rappresentazione di 120.\nSicurezza dei cifrari a sostituzione semplice.\nUno svantaggio di questo metodo operativo \u00e8 che le ultime lettere dell'alfabeto (che sono in genere le meno frequenti) tendono a raggrupparsi alla fine. Un modo pi\u00f9 robusto di costruire un alfabeto mescolato \u00e8 quello di effettuare una trasposizione colonnare dell'alfabeto ordinario utilizzando una parola chiave: nonostante l'aumento della sicurezza del cifrario che si ottiene, questo stratagemma non \u00e8 per\u00f2 utilizzato molto spesso.\nAnche se lo spazio delle chiavi \u00e8 molto vasto (26!, \u2248 288,4, o circa 88 bit), questo cifrario non \u00e8 molto robusto e si rivela facile da violare. Dato un messaggio di lunghezza ragionevole (vedi sotto), mediante crittanalisi si pu\u00f2 dedurre il probabile significato della maggior parte dei simboli pi\u00f9 comuni analizzando la distribuzione di frequenze dell'analisi delle frequenze del testo cifrato. Ci\u00f2 permette la formazione di parole parziali, che possono essere completate per tentativi, espandendo progressivamente la soluzione parziale. In alcuni casi, le parole cifrate possono essere determinate dal modello delle loro lettere: ad esempio, \"attract\" ed \"osseous\" sono le uniche parole della lingua inglese che corrispondono al modello \"ABBCADB\". Molte persone risolvono questo tipo di cifrari per divertimento nelle rubriche di enigmistica dei giornali (sono i cosiddetti \"crittogrammi\").\nStando alla distanza di unicit\u00e0 della lingua inglese, per violare un cifrario a sostituzione semplice con alfabeto mescolato sono richieste 27,6 lettere di testo cifrato. In pratica, per\u00f2, ne occorrono in media 50, anche se alcuni messaggi possono essere violati con un numero inferiore se si presentano modelli inusuali nel testo. In altri casi, il testo in chiaro pu\u00f2 essere manipolato per avere una distribuzione della frequenza delle lettere pi\u00f9 piatta, ma ci\u00f2 comporta il dover avere testi in chiaro pi\u00f9 lunghi.\nSostituzione omofonica.\nUn primo tentativo di aumentare la difficolt\u00e0 degli attacchi ai cifrari a sostituzione basati sull'analisi delle frequenze si ebbe cercando di mascherare la frequenza delle lettere dei messaggi in chiaro con l\"'omofonia\": in questi cifrari le lettere del messaggio in chiaro possono essere sostituite da pi\u00f9 di un simbolo cifrato. In genere, pi\u00f9 un simbolo del testo in chiaro ha una frequenza elevata e pi\u00f9 sono i simboli cifrati corrispondenti: in questo modo la distribuzione delle frequenze viene appiattita, rendendo l'analisi pi\u00f9 difficoltosa.\nDato che in questo modo occorrono pi\u00f9 delle 26 lettere dell'alfabeto per formare tutti i caratteri dell'alfabeto cifrato, viene fatto in genere ricorso a diverse soluzioni per la creazione dei simboli mancanti: la soluzione pi\u00f9 semplice \u00e8 quella di utilizzare un \"alfabeto\" a sostituzione numerica, mentre un altro metodo consiste nell'uso di semplici varianti dell'alfabeto esistente (caratteri maiuscoli, minuscoli, dall'alto in basso, ecc.). Alcune soluzioni pi\u00f9 stravaganti, anche se non necessariamente pi\u00f9 sicure, utilizzano alfabeti completamente inventati e costituiti da simboli di fantasia (esempi sono il manoscritto Voynich ed il cifrario illustrato nel racconto Lo scarabeo d'oro di Edgar Allan Poe).\nI nomenclatori.\nUna variante pi\u00f9 interessante \u00e8 il nomenclator, o nomenclatore, cos\u00ec detto dal pubblico ufficiale che annunciava i titoli dei dignitari in visita alle corti reali: questo cifrario combinava un piccolo libro codice con grandi tabelle di sostituzione omofoniche. Originariamente il cifrario fu ristretto ai nomi di persone importanti, da cui il suo nome; ma nel corso degli anni arriv\u00f2 ad includere molte parole di uso comune e nomi di luoghi noti. I simboli per queste parole (o \"nomi in codice\") e queste lettere (o \"cifrari\") non erano distinguibili nel testo cifrato. Il Grande Cifrario del Rossignol, usato da Luigi XIV di Francia ne \u00e8 un esempio: i messaggi scritti con questo cifrario rimasero inviolati per diversi secoli.\nI nomenclatori furono usati dall'inizio del XV secolo fino alla fine del XVIII secolo nella corrispondenza diplomatica, nello spionaggio e nelle cospirazioni politiche, nonostante molti di essi erano e rimasero crittograficamente poco sofisticati. Anche se dalla met\u00e0 del XVI secolo i crittanalisti cominciarono a violare i nomenclatori ed altri sistemi pi\u00f9 sicuri si erano gi\u00e0 diffusi a partire dal 1467 (come il disco cifrante dell'Alberti), i loro utilizzatori continuavano a fidarsi di questi cifrari e rispondevano alla loro perdita di sicurezza semplicemente allargando le tabelle di sostituzione: alla fine del XVIII secolo, quando cessarono di essere utilizzati, alcuni nomenclatori avevano raggiunto la ragguardevole cifra di 50.000 simboli.\nNonostante ci\u00f2, non tutti i nomenclatori sono stati violati e la crittanalisi dei testi cifrati archiviati rimane un'area molto proficua della ricerca storica.\nI libri codice e le scacchiere a diffusione (o \"straddling checkerboard\" in inglese) sono tipici esempi di cifrari omofonici.\nSostituzione polialfabetica.\nI cifrari a sostituzione polialfabetica furono descritti per la prima volta nel 1467 da Leone Battista Alberti, che li utilizz\u00f2 per i suoi celebri dischi cifranti. Johannes Trithemius, nel suo libro \"Steganografia\", che greco antico significa \"scrittura nascosta\" (scritto all'incirca nel 1499 ma pubblicato solo nel 1606) presentava un cifrario basato sull'uso di \"tabule\", o tabelle di sostituzione, idea poi ripresa ed ampliata nel 1516 quando ide\u00f2 la sua tabula recta, pi\u00f9 nota per\u00f2 come \"tavola di Vigen\u00e8re\" perch\u00e9 ripresa dall'omonimo matematico francese per il suo ben pi\u00f9 noto cifrario . Una versione pi\u00f9 sofisticata di questo tipo di cifrario, basato sull'uso di pi\u00f9 cifrari, fu presentata da Giovanni Battista della Porta nel 1563 descrivendola nel suo libro \"De Furtivis Literarum Notis\".\nIn un cifrario polialfabetico vengono utilizzati pi\u00f9 cifrari alfabetici. Per facilitare la cifratura, tutti gli alfabeti sono scritti in genere in una grande tabella, tradizionalmente chiamata \"tabula\", le cui dimensioni sono in genere di 26\u00d726 caselle, cos\u00ec che siano disponibili 26 alfabeti di testo cifrato completi. Il metodo per riempire la tabula e per scegliere la successione degli alfabeti definisce il particolare cifrario polialfabetico. Tutti questi cifrari sono molto pi\u00f9 facili da violare di quanto si creda se gli alfabeti a sostituzione sono ripetuti per messaggi in chiaro sufficientemente lunghi.\nUno dei pi\u00f9 popolari fu quello ideato da Blaise de Vigen\u00e8re. Pubblicato per la prima volta nel 1585, fu considerato inviolabile fino al 1863, e per questo definito \"il cifrario indecifrabile\". Nel cifrario di Vigen\u00e8re la prima riga della tabula viene riempita con una copia dell'alfabeto in chiaro mentre le successive righe sono create ruotando semplicemente di un carattere a sinistra la riga soprastante (questo tipo di tabula corrisponde matematicamente alla somma tra il testo in chiaro e le lettere della chiave modulo 26). Per scegliere l'alfabeto da usare per cifrare il testo si usa una parola chiave: ogni lettera della parola chiave viene usata a turno, ripetendo la selezione dall'inizio. Ad esempio, se la parola chiave \u00e8 \"SALE\", la prima lettera del messaggio in chiaro \u00e8 cifrata con l'alfabeto \"S\", la seconda con l'alfabeto \"A\", la terza con l'alfabeto \"L\", la quarta con l'alfabeto \"E\", la quinta nuovamente con l'alfabeto \"S\", la sesta nuovamente con l'alfabeto \"A\" e cos\u00ec via. Le chiavi dei cifrari di Vigen\u00e8re sono spesso frasi molto lunghe onde evitare il problema della ripetizione degli alfabeti con una frequenza molto alta.\nNel 1863 Friedrich Kasiski pubblic\u00f2 un metodo crittanalitico (in realt\u00e0 scoperto anni prima da Charles Babbage ma mai da quest'ultimo pubblicato) che permetteva di calcolare la lunghezza della parole chiave usata nel cifrario di Vigen\u00e8re. Una volta ottenuto questo dato, le lettere del messaggio segreto che erano state cifrate utilizzando lo stesso alfabeto potevano essere isolate ed attaccate separatamente come costituenti di un certo numero di semplici cifrari a sostituzione semi-indipendenti, situazione complicata dal fatto che per ogni alfabeto le lettere erano separate e non componevano parole complete ma semplificata dall'uso di una pi\u00f9 semplice \"tabula recta\".\nUn cifrario di Vigen\u00e8re sarebbe in teoria molto difficile da violare se si ricorresse ad alcuni stratagemmi, quali l'uso di alfabeti mescolati nella tabula, l'uso di parole chiave casuali e se la lunghezza del messaggio cifrato fosse inferiore a 27,6 volte la lunghezza della parola chiave (questo a causa della distanza di unicit\u00e0). Questi requisiti erano per\u00f2 raramente rispettati per cui i messaggi cifrati con il cifrario di Vigen\u00e8re erano in pratica molto meno sicuri di quanto in teoria si credeva.\nQuelli appena descritti non sono gli unici cifrari polialfabetici ma solo quelli pi\u00f9 famosi. Altri cifrari sono:\nI moderni cifrari a flusso possono essere considerati un'evoluzione dei cifrari polilafabetici in cui si sfrutta per la cifratura un keystream il pi\u00f9 lungo ed imprevedibile possibile.\nSostituzione poligrafica.\nIn un cifrario a sostituzione poligrafica le lettere del testo in chiaro sono sostituite a gruppi invece che singolarmente. Uno dei vantaggi di questo metodo \u00e8 che la distribuzione della frequenza \u00e8 molto pi\u00f9 piatta che operando su lettere individuali (anche se non \u00e8 del tutto piatta nel caso di linguaggi reali: ad esempio, in italiano \"CH\" \u00e8 molto pi\u00f9 frequente di \"QU\"). Un altro vantaggio \u00e8 che l'ampio numero di simboli utilizzati rende necessario utilizzare molti pi\u00f9 testi cifrati per avere un'analisi delle frequenze che sia valida.\nPer la sostituzione di \"coppie\" di lettere sarebbe necessario ricorrere ad un alfabeto sostitutivo composto da 676 simboli (formula_1): nel \"De Furtivis Literarum Notis\" su menzionato, lo stesso Della Porta proponeva un tale sistema, con una tabula di dimensioni 20 x 20 (per le 20 lettere dell'alfabeto latino che usava) composta da 400 glifi unici. Tale sistema era complesso da mettere in pratica e forse non fu mai neanche usato.\nCifrari bigrafici.\nIl primo cifrario bigrafico (sostituzione a coppie) noto fu il cosiddetto cifrario Playfair, inventato da Charles Wheatstone nel 1854: esso era costituito da una griglia 5 x 5 composta dalle lettere dell'alfabeto in ordine sparso (due lettere occupavano una stessa casella, in genere la \"I\" e la \"J\"). Veniva poi effettuata una sostituzione bigrafica usando un ipotetico rettangolo costruito utilizzando le lettere della coppia da cifrare per indicare due suoi vertici: gli altri due vertici indicavano le lettere da usare per comporre la coppia di testo cifrato. Esistevano delle regole speciali per trattare le lettere doppie oppure le coppie di lettere che ricadevano in una stessa riga o colonna.\nIl Playfair fu usato in campo militare nel periodo compreso fra la seconda guerra boera e la seconda guerra mondiale.\nNel 1901 Felix Delastelle invent\u00f2 altri cifrari poligrafici, inclusi il cifrario bifido, il cifrario a quattro quadrati (entrambi bigrafici) ed il cifrario trifido (probabilmente il primo cifrario trigrafico usabile realmente).\nCifrario di Hill.\nIl cifrario di Hill, inventato nel 1929 da Lester S. Hill \u00e8 un cifrario a sostituzione poligrafica che pu\u00f2 unire contemporaneamente pi\u00f9 gruppi di lettere utilizzando l'algebra lineare. Ogni lettere \u00e8 trattata come un numero in base 26: A \u00e8 uguale a 0, B \u00e8 uguale ad 1, e cos\u00ec via (esisteva una variante in cui venivano aggiunti tre ulteriori simboli per rendere la base prima). Un blocco n di lettere \u00e8 quindi considerato come uno spazio vettoriale di dimensione n, e moltiplicato per una matrice n x n, modulo 26. L'intera matrice \u00e8 considerata la chiave del cifrario e deve essere casuale, a patto che sia invertibile in formula_2 (per assicurare che la decrittazione sia possibile). Incredibilmente, fu implementato meccanicamente un cifrario di Hill di dimensione 6.\nSfortunatamente il cifrario di Hill risultava vulnerabile ad un attacco con testo in chiaro noto perch\u00e9 completamente lineare per cui deve essere combinato con qualche funzione non lineare per poter resistere a questo attacco. La combinazione di schemi deboli ma con buone capacit\u00e0 di diffusione, come il cifrario di Hill, con schemi a sostituzione non lineare ha portato alle reti a sostituzione e permutazione, come ad esempio il cifrario di Feistel: estremizzando, \u00e8 possibile considerare i moderni cifrari a blocchi come un'evoluzione dei cifrari a sostituzione poligrafica.\nCifrari a sostituzione meccanici.\nNel periodo che intercorse fra la prima guerra mondiale e la diffusione dei primi computer (approssimativamente tra gli anni cinquanta e gli anni sessanta per alcuni Governi, negli anni settanta per alcune grandi aziende e circa dal 1975 presso la popolazione), erano molto usate le implementazioni meccaniche dei cifrari a sostituzione polialfabetica. Molti inventori ebbero idee similari all'incirca nello stesso periodo: nel 1919 furono infatti brevettate 4 macchine cifranti a rotori, la pi\u00f9 importante e nota delle quali fu senz'altro la macchina Enigma, specialmente nelle versioni utilizzate dalle Forze Armate Tedesche a partire dal 1930. Gli Alleati svilupparono anch'essi delle macchine a rotori, quali la SIGABA e la Typex.\nTutte queste macchine operavano in maniera molto simile, nel senso che le lettere cifrate venivano scelte elettricamente fra le tantissime possibili combinazioni ottenibili dalla rotazione di diversi dischi letterali: dato che uno o pi\u00f9 dischi erano ruotati meccanicamente ad ogni lettera del testo in chiaro cifrata, il numero di alfabeti utilizzati era sostanzialmente astronomico. Le prime versioni di queste macchine furono, inevitabilmente, violabili: William F. Friedman del Signal Intelligence Service (SIS) americano trov\u00f2 delle vulnerabilit\u00e0 nella macchina a rotori di Hebern mentre Dillwyn Knox del GCHQ, il servizio britannico per la sicurezza delle telecomunicazioni, decifr\u00f2 alcuni messaggi inviati con le prime versioni della macchina Enigma, quella senza il pannello degli spinotti, ben prima che la seconda guerra mondiale avesse inizio. Tutti i messaggi cifrati dalle forze militari tedesche con le prime macchine Enigma, quelle usate nei primi anni trenta, furono decifrati dai crittanalisti degli Alleati: di questi, i pi\u00f9 famosi furono quelli che operarono a Bletchley Park, tra cui uno dei pi\u00f9 importanti fu il matematico polacco Marian Rejewski. Verso la fine degli anni trenta i tedeschi variarono le macchine Enigma, rendendo pi\u00f9 arduo il lavoro dei crittanalisti: fu modificata soprattutto la versione della macchina a disposizione della marina tedesca, rinforzando i suoi schemi di sicurezza mediante l'adozione di quattro rotori scelti fra un gruppo di 8. La marina tedesca era, nel complesso, la forza armata pi\u00f9 pericolosa: i suoi U-Boot, i famosi sommergibili, davano molto filo da torcere nelle acque dell'Oceano Atlantico. Nel 1941 fu approntato un piano (l'Operazione Primrose) da parte della marina britannica per catturare un U-Boot ed entrare in possesso di una macchina Enigma completa. L'operazione ebbe successo e la macchina, con tutti i manuali di funzionamento ed il gruppo completo dei rotori, fu spedito a Bletchley Park, dove aiut\u00f2 il gruppo di crittanalisti a decifrare i messaggi delle ultime versioni di Enigma.\nNon si ha notizia, invece, di nessun messaggio protetto con le macchine SIGABA e Typex che sia stato decifrato.\nI cifrari \"one-time pad\".\nIl cifrario one-time pad, letteralmente maschera monouso, \u00e8 un tipo di cifrario a sostituzione molto speciale. Fu inventato verso la fine della prima guerra mondiale dagli americani Gilbert Vernam e Joseph Mauborgne e fu dimostrato matematicamente inviolabile da Claude Shannon nel 1949. Nella pi\u00f9 comune delle sue implementazioni, l\"'one-time pad\" pu\u00f2 essere considerato solo in parte un cifrario a sostituzione: esso infatti prevede che le lettere del testo da cifrare siano \"combinate\", e non sostituite, con quelle della chiave utilizzando un determinato schema (generalmente lo XOR).\nI cifrari \"one-time pad\" non sono facilmente implementabili nella realt\u00e0 dato che si basano su alcuni principi difficili da mettere in pratica: la chiave deve essere lunga quanto il testo in chiaro e deve essere \"veramente\" casuale, va utilizzata una ed una \"sola\" volta, va tenuta segreta a tutti eccezion fatta per il mittente e per il destinatario. Quando anche una di queste condizioni viene violata, anche solo marginalmente, il cifrario \"one-time pad\" non \u00e8 pi\u00f9 sicuro. I messaggi cifrati con sistemi one-time pad spediti dagli Stati Uniti d'America dalle spie sovietiche verso la fine della seconda guerra mondiale furono in parte decifrati dai crittanalisti americani verso la fine degli anni quaranta (vedi Progetto Venona) perch\u00e9 erano state utilizzate chiavi non casuali.\nSono state anche create delle implementazioni meccaniche dei sistemi \"one-time pad\", come il ROCKEX usato dai governi di Gran Bretagna e Canada. Si ha notizia anche di una tale macchina utilizzata per cifrare le comunicazioni fra Mosca e Washington durante la crisi dei missili cubani.\nI cifrari a sostituzione nella crittografia moderna.\nI cifrari a sostituzione, cos\u00ec come descritti fin qui, specialmente i vecchi cifrari da \"carta e penna\", non sono pi\u00f9 utililzzati nel campo della sicurezza. Nonostante ci\u00f2, il concetto crittografico della sostituzione vive ancor oggi: analizzando i moderni cifrari a blocchi che lavorano su bit di informazione, quali il DES o l'AES, si pu\u00f2 astrarre questi cifrari a cifrari a sostituzione che operano su enormi alfabeti binari. In aggiunta, i cifrari a blocchi includono spesso delle piccole tabelle di sostituzione chiamate S-box, abbreviativo di \"substitution box\" (vedere anche rete a sostituzione e permutazione)."}
{"id": "2426116", "revid": "1543377", "url": "https://it.wikipedia.org/wiki?curid=2426116", "title": "Juan Gaetano", "text": "Biografia.\nMolti studiosi hanno smentito questa teoria definendola non credibile, anche se restano aperti interrogativi sul fatto che esploratori come Gaetano siano casualmente giunti nelle Hawaii prima di Cook, nel corso di una missione guidata da Ruy L\u00f3pez de Villalobos. Villalobos ed una flotta di sei navi lasciarono Acapulco nel 1542, con Gaetano imbarcato nel ruolo di pilota. I racconti di Gaetano sembrano descrivere le Hawaii o le isole Marshall, a seconda dell'interpretazione. \nIn seguito, Andr\u00e9s de Urdaneta stabil\u00ec una rotta nel 1565, permettendo ai galeoni di Manila di salpare regolarmente tra Messico e Filippine. Queste rotte furono tenute segrete per proteggere le navi spagnole dai pirati inglesi ed olandesi. A causa di questa segretezza, anche un'eventuale scoperta delle Hawaii sarebbe rimasta sconosciuta. Inoltre, dagli scritti di Gaetano, le isole Hawaii non presentavano tracce di oro o argento, per cui gli spagnoli ne ignorarono l'esistenza.\nSecondo queste teorie, gli archivi spagnoli conterrebbero una carta raffigurante alcune isole alla latitudine delle Hawaii, ma ad una longitudine spostata di 10 gradi ad est. Nel manoscritto, l'isola di Maui viene chiamata \"La Desgradiada\" (la sfortunata), e quella che sembra essere l'isola di Hawaii appare come \"La Mesa\" (la tavola). Le isole di Kahoolawe, Lanai e Molokai sono citate come \"Los Monjes\" (i monaci). Prosegue il dibattito sul fatto che gli spagnoli avrebbero visitato le Hawaii nel XVI secolo con ricercatori come Richard W. Rogers che sono in cerca di prove di relitti spagnoli nella regione."}
{"id": "2426123", "revid": "174925", "url": "https://it.wikipedia.org/wiki?curid=2426123", "title": "Cifrario Atbash", "text": ""}
{"id": "2426124", "revid": "709565", "url": "https://it.wikipedia.org/wiki?curid=2426124", "title": "Richard Price (scrittore)", "text": "In veste di sceneggiatore ha collaborato con registi quali Martin Scorsese, Spike Lee e John Singleton, ricevendo nel 1987 una nomination all'Oscar come migliore sceneggiatura non originale per \"Il colore dei soldi\", diretto da Martin Scorsese. Nel 1999 vinse l'American Academy of Arts and Letters per la letteratura.\nBiografia.\nLaureatosi nel 1971 alla Cornell University, Richard Price intraprese un master alla Columbia University e nel 1974, all'et\u00e0 di 24 anni, pubblic\u00f2 il suo primo romanzo, intitolato \"The Wanderers\", \"Gioco violento\" ambientato nel Bronx. Due anni dopo scrisse \"Bloodbrothers\", che adatt\u00f2 per il cinema nel 1978, esordendo cos\u00ec nella sceneggiatura: scrisse infatti il film drammatico \"Una strada chiamata domani\", diretto da Robert Mulligan. L'anno successivo scrisse la sceneggiatura di \"The Wanderers - I nuovi guerrieri\", liberamente tratto dal suo romanzo d'esordio.\nNel 1986 scrisse la sceneggiatura de \"Il colore dei soldi\", diretto da Martin Scorsese, che gli valse l'anno successivo una nomination all'Oscar. Per il regista italoamericano, Price scrisse anche le sceneggiature del videoclip \"Bad\" e del mediometraggio \"Lezioni dal vero\", episodio del film collettivo \"New York Stories\".\nNel 1992 Price scrisse il romanzo \"Clockers\", ambientato nel mondo dello spaccio di droga, divenuto nel 1995 una sceneggiatura per un film che doveva inizialmente essere diretto da Scorsese ma che alla fine fu girato dal regista afroamericano Spike Lee. Questi stravolse la sceneggiatura attirandosi le critiche dello scrittore, che alla fine per\u00f2 accett\u00f2 i cambiamenti.\nNel 2000 Price scrisse la sceneggiatura di \"Shaft\", remake diretto da John Singleton del cult movie \"Shaft il detective\", diretto nel 1971 da Gordon Parks, appartenente alla blaxploitation. Tra il 2004 e il 2008 scrisse cinque episodi della serie televisiva \"The Wire\", che gli valse nel 2007 l'Edgar Allan Poe Awards e il premio del Writers Guild of America.\nNel 2008 Price diede alle stampe \"La vita facile\", romanzo noir ambientato nel Lower East Side."}
{"id": "2426129", "revid": "1656773", "url": "https://it.wikipedia.org/wiki?curid=2426129", "title": "Sveva del Balzo", "text": "Biografia.\nSveva del Balzo nacque nel 1305 da Ugone. Era la sorella del pi\u00f9 noto Raimondo. Si spos\u00f2 nel 1330 con Roberto Orsini (1295-1345), primogenito di Romanello, 3\u00ba conte di Nola e gran giustiziere del Regno di Napoli e dalla coppia nacque Nicola, il cui figlio Raimondello eredit\u00f2 dallo zio Raimondo i beni feudali dei Del Balzo e diede origine alla famiglia degli Orsini del Balzo. Sveva mor\u00ec nel 1366."}
{"id": "2426130", "revid": "1656773", "url": "https://it.wikipedia.org/wiki?curid=2426130", "title": "Del Balzo", "text": "La casata del Balzo (in latino de Baucio, in francese de Baux, in provenzale moderno di Baus e in provenzale arcaico dels Baus) \u00e8 una famiglia nobile italiana, documentata dal X secolo ed originaria di Les Baux-de-Provence in Provenza, discendente da rami cadetti della nobile casata dei Signori di Baux.\nI del Balzo ebbero particolare fortuna nel Mezzogiorno d'Italia, tanto che furono annoverate tra le sette grandi casate del Regno di Napoli.\nStoria.\nIl capostipite della famiglia fu Ponzio I de Baux, visconte di Arles, dal quale discesero i visconti di Marsiglia (965), e Ponzio III \"juvenis\", signore di Les Baux (981). I figli di Bertrando I di Baux (\u2020 1181), principe di Orange e signore di Berre e Les Baux, si divisero i feudi di famiglia:\nDa costoro discesero i primi del Balzo che arrivarono in Italia nel 1265 al seguito del conte di Provenza Carlo I d'Angi\u00f2, dando origine rispettivamente ai rami dei \"del Balzo d'Avellino\", dei \"del Balzo d'Andria\" e dei \"del Balzo di Soleto\", dai quali discesero i \"del Balzo Orsini\" e i \"del Balzo d'Alessano\".\nLinee principali.\nLe linee principali che si sono stabilite in Italia sono quelle dei:\nLinea di Marsiglia: del Balzo, conti di Avellino.\nDalla Provenza (Les Baux-de-Provence), ove era gi\u00e0 illustre e potente per numerose e cospicue signorie (Arles, Berre, Marsiglia, Orange e Tolone), la famiglia de Baux pass\u00f2 in Italia alla venuta del conte di Provenza Carlo I d'Angi\u00f2 (1265). Il primo fu Ugone IV Barral (de Baucio, de Balcio, de Baltio, del Balzo), signore di Les Baux, che venne nominato podest\u00e0 di Milano (1265) e gran giustiziere del Regno di Sicilia (1266). Tra i suoi figli troviamo Cecilia, detta per la sua bellezza \"Passerose\", che spos\u00f2 nel 1244 Amedeo IV, conte di Savoia, e Bertrando II che, distintosi nella battaglia di Benevento (1266), venne creato nel 1272 conte di Avellino dal re Carlo I. \u00c8 questo Bertrando il capostipite di uno dei pi\u00f9 illustri rami italiani della famiglia, ramo che si estinse nel 1426 con Alice del Balzo, vedova di Corrado, conte di Fribourg-en-Brisgau e Neuch\u00e2tel.\nLinea di Berre: del Balzo, duchi di Andria.\nBertrando II (\u2020 1309), signore di Berre, segu\u00ec Carlo I d'Angi\u00f2 nella conquista del Regno di Sicilia. Sar\u00e0 suo figlio Bertrando III, diventato conte di Montescaglioso, il capostipite del pi\u00f9 illustre ramo della casata, quello dei conti e poi duchi di Andria, arricchitosi in seguito di altri importanti feudi ed eminenti titoli, come quelli di principe di Altamura e Taranto, duca di Nard\u00f2 e Venosa, conte di Bisceglie e Copertino, signore di Tricase, ecc. Nel 1309 Bertrando spos\u00f2 in prime nozze la principessa Beatrice, figlia del re Carlo II d'Angi\u00f2 e vedova del marchese di Ferrara Azzo VIII d'Este, che gli port\u00f2 in dote la contea di Andria, ed in seconde nozze Margherita d'Aulnay, vedova di Luigi, conte di Fiandra. Fu anche senatore a Roma e rappresentante del re nel 1323, capitano generale in Toscana dal 1326 al 1330, ricoprendo per lunghi anni l'importante carica di gran giustiziere del Regno ed incaricato da papa Clemente VI di punire i colpevoli dell'assassinio del re Andrea d'Ungheria (\u2020 1345), marito della regina Giovanna I d'Angi\u00f2.\nIl figlio di Bertrando III fu Francesco I del Balzo (1332 - \"ante\" 1422), che spos\u00f2 nel 1348 Margherita d'Angi\u00f2, sorella del re consorte Luigi di Taranto e vedova di Edoardo di Scozia. Dalle loro nozze nacquero Jacopo o Giacomo (1354-1383), imperatore titolare di Costantinopoli, principe di Taranto e principe d'Acaia, Antonia (1355-1374), regina consorte di Sicilia. Dalle nozze di Francesco I con Sveva Orsini nacquero Margherita, che spos\u00f2 il 17 maggio 1405 Pietro di Lussemburgo, Guglielmo (1360-1444), che fu 2\u00ba duca di Andria, e Bianchino, capostipite delle linee di Santa Croce, Schiavi, Presenzano e Caprigliano.\nLinee di Presenzano e Caprigliano.\nSono queste le uniche due linee rimaste della famiglia del Balzo in Italia (Napoli, Roma e Milano). Esse discendono direttamente da Bianchino del Balzo, figlio ultrogenito di Francesco I, duca di Andria, e di Sveva Orsini, avo di Battista I, 1\u00ba barone di Santa Croce. Quest'ultimo fu il padre di Vincenzo, che continua la linea dei baroni di Santa Croce (estinti), e di Francesco, capostipite di quella dei baroni e poi duchi di Schiavi (estinti), dalla quale si diramano i rami dei duchi di Presenzano (privilegio dell'imperatore Carlo VI d'Asburgo del 27 gennaio 1734 in favore di Giacinto del Balzo) e di Caprigliano (1\u00ba privilegio del re Carlo II d'Asburgo dell'8 luglio 1696 in favore di Vincenzo I del Balzo, linea estintasi il 6 aprile 1800 nella persona di Nicoletta, e 2\u00ba privilegio del re Carlo III di Borbone del 30 novembre 1749 in favore di Antonio I Lorenzo del Balzo).\nIl 12 marzo 1943 il conte Don Raimondo (IV) del Balzo di Presenzano (1898-1969, 9\u00ba duca), ottiene dalla Consulta Araldica del Regno (registrazione presso la Corte dei Conti del 29 marzo 1943, n. 7 Finanze, f. 274) il riconoscimento dei titoli di \"Duca di Presenzano\" e \"Nobile di Capua\" con la qualifica di \"Don\" oltre al motto \"semper ardentius\". Il conte Don Raimondo (V) del Balzo di Presenzano (1926-1984, 10\u00ba duca) succede, quale nipote primogenito, in tutti i titoli dello zio, come da deliberazione del 9 novembre 1969 della Commissione Araldica Napolitana del Corpo della Nobilt\u00e0 Italiana. Il figlio, conte Don Antonello del Balzo di Presenzano (nato nel 1948, 11\u00ba duca) succede, quale unico figlio maschio, al proprio padre in tutti i suoi titoli.\nLa linea di Caprigliano \u00e8 rappresentata da Don Antonio del Balzo di Caprigliano (nato nel 1926), 8\u00ba duca di Caprigliano.\nLinea di Orange: del Balzo, conti di Soleto e conti di Alessano.\nIl ramo di Orange nasce da Guglielmo III (\u2020 1260), secondo figlio di Guglielmo II, co-principe di Orange insieme al fratello Raimondo I (\u2020 1279). Tra i figli di Guglielmo II, Raimondo I gravita nell'orbita dello zio Raimondo I (\u2020 1282) principe di Orange con lo stesso titolo di co-principe ma anche con quello di co-signore di Courth\u00e9zon.\nUgone venne in Italia al seguito di Carlo I d'Angi\u00f2 e per i suoi meriti fu nominato nel 1304 conte di Soleto. Gran Siniscalco del Regno di Sicilia (1308), divenne nel 1309 a Marsiglia esecutore testamentario del re Carlo II. Comandante generale in Lombardia nel 1313, organizz\u00f2 una spedizione per sostenere i guelfi di Milano e prese parte anche alla battaglia del Tanaro del 1315 presso Asti, trovando la morte nel 1319 in un'imboscata nei pressi di Montecastello. Fu molto popolare per il suo coraggio (vedasi Ludovico Antonio Muratori, \"De gestis Ugonis del Balzo et de ejus morte\", vol. 14, 1076) e spos\u00f2 Jacopa della Marra, da cui ebbe tre figli, Raimondo, Sveva (che spos\u00f2 Roberto Orsini, conte di Nola) e Beatrice (che spos\u00f2 Francesco della Ratta, conte di Caserta). Il ramo di Soleto, il pi\u00f9 corto ma non il meno illustre della linea di Orange, termina con Raimondo e avr\u00e0 prosecuzione con i del Balzo Orsini.\nGiovanni Teodino (\u2020 1351) \u00e8 il nonno di Raimondo I (\u2020 1412), signore di Amendolea e Molfetta, a sua volta nonno di Raimondo II (\u2020 1490), 1\u00ba conte di Alessano. Questo ramo ha fine con Antonicca (\u2020 1551), ultima contessa di Alessano e principessa di Molfetta, moglie di Ferrante di Capua."}
{"id": "2426133", "revid": "916580", "url": "https://it.wikipedia.org/wiki?curid=2426133", "title": "Vespidae", "text": "I vespidi (Vespidae , 1802), comunemente noti come vespe, sono una famiglia di insetti sociali, appartenente all'ordine degli Imenotteri.\nDescrizione.\nLunghi da 1 a 5\u00a0cm , i vespidi hanno corpo bruno o nero a strisce gialle o variamente colorato nelle specie di paesi tropicali (colori aposematici).\nBiologia.\nLe vespe comunemente dette (generalmente specie appartenenti alle sottofamiglie Vespinae e Polistinae) sono insetti sociali: le loro societ\u00e0 comprendono femmine sterili, operaie, ed una o pi\u00f9 femmine fertili dette regine. I maschi appaiono solo nel periodo riproduttivo.\nNell'ordine degli Imenotteri si riscontrano molti altri esempi di socialit\u00e0 pi\u00f9 o meno evoluta: il livello di socialit\u00e0 delle vespe, anche se spesso complesso ed affascinante, \u00e8 meno \"specializzato\" di quello delle api e di molte specie di formiche che rappresentano gli esempi evolutivi pi\u00f9 alti della socialit\u00e0 fra gli insetti. La socialit\u00e0 \u00e8 apparsa negli imenotteri diverse volte durante la storia evolutiva dell'ordine. Probabilmente questa particolarit\u00e0 \u00e8 data da una caratteristica genetica per la quale tutti i maschi sono di tipo aploide, mentre le femmine sono tutte di tipo diploide. Secondo un calcolo piuttosto complesso le sorelle fra loro sarebbero geneticamente simili per il 75% mentre condividerebbero solo il 50% del patrimonio genetico con le madri.\nSecondo alcuni studiosi le femmine sarebbero perci\u00f2 portate ad aiutare la madre a generare sorelle invece di dedicarsi a generare prole propria.\nI nidi possono essere pi\u00f9 o meno complessi e sempre costituiti di un materiale simile al cartone che viene creato impastando del legno con la saliva (da qui il soprannome di vespe cartonaie). Sono posti a seconda della specie su rami, rocce, nelle cavit\u00e0 dei tronchi oppure sottoterra o ancora in manufatti antropici come camini, sottotetti, l'interno delle travi di metallo, verande, serre, vetture abbandonate ecc. e sono divisi in cellette esagonali con apertura inferiore o laterale. Il numero di componenti di una societ\u00e0 pu\u00f2 andare da alcune decine (\u00e8 il caso ad esempio del \"Polistes gallicus\" diffuso in tutta l'Europa meridionale) a pi\u00f9 di 100.000 individui come nel caso di certe specie tropicali.\nGli adulti delle vespe si cibano del nettare dei fiori ma predano piccoli insetti per integrare la dieta delle larve che allevano nel nido. Le vespe producono anche piccole quantit\u00e0 di miele che usano sia per nutrire le larve che per rapporti sociali attraverso trofallassi, nonch\u00e9 come scorte di glucidi.\nLe femmine sono dotate di un aculeo velenoso che utilizzano esclusivamente per difesa, la cui puntura \u00e8 dolorosa, in alcuni casi pericolosa perch\u00e9 potenzialmente in grado di scatenare forme allergiche. In tal senso, la vespa pi\u00f9 pericolosa \u00e8 spesso considerata il calabrone, nonostante l'aggressivit\u00e0 pari o anche molto minore rispetto ad altre specie.\nFra le varie specie di Vespidae ne esistono alcune con un comportamento da parassita sociale. Ad esempio, all'interno del genere \"Polistes\", le femmine delle varie specie del sottogenere \"Sulcopolistes\" hanno l'abitudine di penetrare in un nido gi\u00e0 esistente in fase di fondazione, sopprimerne la regina, sottomettere le operaie che nasceranno e cominciare quindi a deporre le loro uova nelle celle libere del nido. Da quel momento le operaie iniziano a nutrire e curare le larve del parassita. Le vespe della specie parassita sono sempre tutte feconde e non operano alcuna attivit\u00e0 nel nido. Si tratta di maschi e femmine riproduttrici, infatti la casta operaia in questi parassiti sociali obbligati \u00e8 andata persa con l'evoluzione. Sono documentati anche casi di parassitismo sociale non obbligato e occasionale, come per Polistes nimpha nei confronti di Polistes dominula.\nIl termine comune vespa indica genericamente anche specie appartenenti a famiglie con comportamento solitario, quali gli Sphecidae, i Pompilidae, gli Scoliidae."}
{"id": "2426139", "revid": "729019", "url": "https://it.wikipedia.org/wiki?curid=2426139", "title": "De Havilland DH.11 Oxford", "text": "Il de Havilland DH.11 Oxford, citato anche come Airco DH.11, fu un bombardiere biplano bimotore realizzato dall'azienda britannica Airco alla fine degli anni dieci del XX secolo e rimasto allo stadio di prototipo.\nProgettato per sostituire l'obsoleto bombardiere Airco DH.10, fu concepito per essere equipaggiato con il motore ABC Dragonfly, ma dimostratosi non all'altezza del suo compito il suo sviluppo fu abbandonato.\nStoria del progetto.\nIl DH.11 Oxford fu progettato da Geoffrey de Havilland per conto dell'Aircraft Manufacturing Company come un bombardiere biplano diurno destinato a rimpiazzare il precedente modello DH.10. Fu concepito, seguendo le specifiche del contratto di commissione, per l'utilizzo del motore radiale ABC Dragonfly, che su carta prometteva prestazioni eccellenti tanto da essere commissionato in gran numero dalla Royal Air Force. Il DH.11 avrebbe usufruito di due di questi motori e sarebbe stato costruito completamente in legno, dalla fusoliera lunga e rifinita ed offrendo un grande campo visivo agli artiglieri a bordo.\nIl primo prototipo vol\u00f2 nel gennaio 1919 e subito si dimostr\u00f2 come un velivolo ingestibile per via delle basse prestazioni dei motori, soggetti a forte surriscaldamento e intense vibrazioni. Altri due prototipi in lista per la costruzione furono annullati e del progetto non si fece pi\u00f9 nulla."}
{"id": "2426140", "revid": "24752849", "url": "https://it.wikipedia.org/wiki?curid=2426140", "title": "Sole e I Demoni - Back to Piper", "text": ""}
{"id": "2426141", "revid": "24752853", "url": "https://it.wikipedia.org/wiki?curid=2426141", "title": "Sole e i Demoni - Back to Piper", "text": ""}
{"id": "2426142", "revid": "24752858", "url": "https://it.wikipedia.org/wiki?curid=2426142", "title": "Back to Piper", "text": ""}
{"id": "2426143", "revid": "285333", "url": "https://it.wikipedia.org/wiki?curid=2426143", "title": "Mighty Ducks", "text": "Mighty Ducks \u00e8 una serie televisiva animata statunitense prodotta dai Walt Disney Television.\nIn Italia la serie animata \u00e8 ancora inedita."}
{"id": "2426145", "revid": "287204", "url": "https://it.wikipedia.org/wiki?curid=2426145", "title": "Brygmophyseter shigensis", "text": "Il brigmofisetere (Brygmophyseter shigensis) \u00e8 un cetaceo estinto, imparentato con il capodoglio. Visse nel Miocene medio (circa 15 milioni di anni fa) e i suoi resti sono stati ritrovati in Giappone.\nDescrizione.\nI resti di questo antico capodoglio sono stati ritrovati nel 1992, e comprendono un cranio lungo circa 140 centimetri. Al contrario degli odierni capodogli, che possiedono denti solo sulla mandibola, \"Brygmophyseter\" era dotato di denti anche lungo la mascella. Questi denti erano lunghi quanto quelli di un \"Tyrannosaurus rex\", e hanno conferito a questo animale il soprannome di \u201ccapodoglio che morde\u201d. L'esemplare pi\u00f9 completo rinvenuto in Giappone era lungo circa 7 metri, ma i paleontologi sono convinti che esistessero esemplari lunghi anche 12 metri e pesanti 15 tonnellate.\nStile di vita.\nOriginariamente ascritto al genere \"Scaldicetus\", questo capodoglio primitivo doveva essere un temibile predatore, uno dei massimi del suo habitat. Probabilmente cacciava pesci e calamari sia in superficie sia in profondit\u00e0, e rivaleggiava con il gigantesco squalo \"Megalodon\" nel ruolo di superpredatore.\nNella cultura popolare.\nIl \"Brygmophyseter\" per la prima volta appare nella serie di History Channel \"Jurassic Fight Club\", in cui si vede un branco che si scontra contro un \"Megalodon\"."}
{"id": "2426147", "revid": "1573940", "url": "https://it.wikipedia.org/wiki?curid=2426147", "title": "Zygophyseter varolai", "text": "Lo zigofisetere (Zygophyseter varolai ) \u00e8 un cetaceo estinto imparentato con il capodoglio. Visse nel Miocene superiore (Tortoniano, circa 7 milioni di anni fa) e i suoi resti sono stati ritrovati in Italia meridionale.\nDescrizione.\nL'aspetto di questo cetaceo doveva essere una via di mezzo tra quello di un'orca e quello di un capodoglio: lungo circa 10 metri, \"Zygophyseter\" era dotato di un lungo e robusto rostro, dotato di lunghi denti acuminati sia nella mascella che nella mandibola. I capodogli attuali, al contrario, possiedono denti solo nella mandibola. Il cranio di \"Zygophyseter\" era dotato di un notevole processo zigomatico (da qui il nome generico), che probabilmente ospitava l'organo dello spermaceti.\nStile di vita.\nConosciuto per uno scheletro quasi completo, questo cetaceo doveva essere uno dei massimi predatori del suo ambiente, a causa della sua taglia e delle specializzazioni del cranio. Soprannominato \u201ccapodoglio killer\u201d dai suoi scopritori, lo \"Zygophyseter\" poteva cacciare anche prede di grandi dimensioni, in modo molto simile a quello delle orche attuali, grazie ai grandi denti presenti lungo entrambe le mascelle. \u00c8 considerato uno dei fiseteridi (Physeteridae) pi\u00f9 primitivi."}
{"id": "2426149", "revid": "33689", "url": "https://it.wikipedia.org/wiki?curid=2426149", "title": "Memoria di Lavoro (Baddeley)", "text": ""}
{"id": "2426150", "revid": "767487", "url": "https://it.wikipedia.org/wiki?curid=2426150", "title": "Eurhinodelphis", "text": "L'eurinodelfino (gen. Eurhinodelphis) \u00e8 un cetaceo estinto, vissuto nel Miocene (circa 15 milioni di anni fa). I suoi resti sono stati ritrovati in Europa (Francia, Belgio, Italia) e in Nordamerica (California).\nDescrizione.\nLungo circa due metri, questo animale doveva avere un aspetto piuttosto simile a quello di un delfino o di una focena, ma era dotato di un caratteristico muso allungato: la mascella superiore si prolungava in una sorta di rostro acuminato, simile a quello del pesce spada (\"Xiphias gladius\"). Al contrario di quest'ultimo, per\u00f2, il rostro dell'eurinodelfino era dotato di denti lunghi e aguzzi.\nAl confronto dei cetacei vissuti fino a pochi milioni di anni prima, l'eurinodelfo possedeva una struttura dell'orecchio complessa, che suggerisce l'utilizzo dell'ecolocazione nella caccia, come i moderni cetacei. Il cervello era asimmetrico, come quello degli odierni delfini; questa struttura era forse utile per nuotare in maniera maggiormente efficiente.\nClassificazione.\nL'eurinodelfino \u00e8 il genere pi\u00f9 conosciuto dei rabdosteidi (Rhabdosteidae), o eurinodelfinidi (Eurhinodelphinidae), un gruppo di cetacei apparsi all'inizio del Miocene di incerta classificazione. Alcuni studiosi ritengono che questi animali dal rostro allungato fossero i pi\u00f9 primitivi fra gli odontoceti (il gruppo di cetacei a cui appartengono i delfini, l'orca e il capodoglio). Altri scienziati ritengono che questi animali fossero talmente arcaici, sotto alcuni aspetti, da essere posti al di fuori degli odontoceti propriamente detti; in questo caso, i rabdosteidi sono ritenuti stretti parenti degli squalodontidi, un'altra famiglia di cetacei arcaici. Tra le varie forme di rabdosteidi, da ricordare anche il gigantesco \"Macrodelphinus\", della taglia di un'orca.\nStile di vita.\nNon \u00e8 chiara la funzione del rostro allungato di \"Eurhinodelphis\": pu\u00f2 darsi che questa struttura assurgesse a una funzione idrodinamica, come nel pesce spada. \u00c8 verosimile anche un utilizzo maggiormente attivo del rostro dentato: forse l'animale si lanciava all'inseguimento di banchi di pesci e cercava di falciarne il maggior numero possibile, per poi cibarsene."}
{"id": "2426152", "revid": "709565", "url": "https://it.wikipedia.org/wiki?curid=2426152", "title": "Juanito Jones", "text": "Juanito Jones \u00e8 un cartone animato prodotto da Cromosoma e Megatrix nel 2001.\nTrama.\nLa trama del cartone animato \u00e8 incentrata su Juanito, un bambino che, grazie alla sua grande immaginazione, si catapulta nei panni di Indiana Jones da piccolo, finendo in molteplici avventure e riuscendo sempre a cavarsela, anche nelle situazioni di grande pericolo. Juanito utilizza la sua fervida fantasia come via d'uscita dai problemi quotidiani che deve affrontare. Per superare nemici ed ostacoli, il giovane utilizza la sua abilit\u00e0 e la sua intelligenza, talvolta grazie anche all'aiuto dell'amico Ombra."}
{"id": "2426153", "revid": "228587", "url": "https://it.wikipedia.org/wiki?curid=2426153", "title": "Circondario di Magonza-Bingen", "text": "Il circondario di Magonza-Bingen (targa MZ) \u00e8 un circondario (\"Landkreis\") della Renania-Palatinato, in Germania. Comprende 6 citt\u00e0 e 60 comuni. L'amministrazione distrettuale aveva inizialmente sede presso il Palazzo Erthal di Magonza; dal 1\u00ba gennaio 1996 si trova a Ingelheim am Rhein. \nIl capoluogo \u00e8 Ingelheim am Rhein, il centro maggiore Bingen am Rhein.\nGeografia fisica.\nTerritorio.\nIl Reno costituisce l'intero confine ad est e gran parte del confine settentrionale del distretto. L'agricoltura del distretto \u00e8 dominata dai vigneti. Ci\u00f2 vale sia lungo il corso del Reno sia nel \"paese delle mille colline\" dell'Assia-Renana. Qui \u00e8 diffusa anche la coltura dell'asparago, della mirabella e della ciliegia. Grazie alle favorevoli condizioni climatiche queste colture sono ben sviluppate. Il distretto \u00e8 attraversato dai fiumi Selz, Wiesbach e Appelbach.\nClima.\nClimaticamente, secondo la classificazione dei climi di K\u00f6ppen, il distretto \u00e8 dominato da una specie di steppa semi-arida. Il clima infatti \u00e8 troppo secco perch\u00e9 ci possa crescere un bosco. I monti a nord (Taunus), est (Odenwald) ed a ovest (Hunsr\u00fcck) lo proteggono dal clima umido. Le precipitazioni avvengono in misura maggiore alla media tedesca. Nel 14% delle stazioni di monitoraggio del Servizio meteorologico tedesco (Deutscher Wetterdienst) vengono registrati valori pi\u00f9 bassi. Il mese di febbraio \u00e8 secco, la maggior parte delle precipitazioni che rientrano avvengono nel mese di giugno.\nStemma.\nLo stemma riunisce i singoli stemmi delle tre principali citt\u00e0 o regione: Ingelheim: rafforzato rostrata, nero aquila, Magonza: Ruota di Magonza e il leone di Palatinato."}
{"id": "2426154", "revid": "647919", "url": "https://it.wikipedia.org/wiki?curid=2426154", "title": "Landkreis Mainz-Bingen", "text": ""}
{"id": "2426155", "revid": "290948", "url": "https://it.wikipedia.org/wiki?curid=2426155", "title": "Prosqualodon", "text": "Il prosqualodonte (gen. Prosqualodon) \u00e8 un cetaceo estinto, appartenente agli squalodontidi. Visse tra l'Oligocene medio e il Miocene inferiore (30 \u2013 20 milioni di anni fa) e i suoi resti sono stati ritrovati principalmente in Australia.\nDescrizione.\nLungo poco pi\u00f9 di due metri, questo animale possedeva un corpo piuttosto simile a quello di una focena; rispetto alle forme di cetacei pi\u00f9 antichi (archeoceti), questo animale possedeva gi\u00e0 alcune caratteristiche evolute: il collo, ad esempio, era molto corto, e la struttura delle mascelle si era ulteriormente semplificata. La morfologia del cranio indica che questo animale possedeva gi\u00e0 uno sfiatatoio, mentre l'apparato olfattivo era ridotto in relazione a quello delle forme precedenti. Vi erano anche alcune caratteristiche primitive, come i denti triangolari simili a quelli degli archeoceti. Il cranio era insolitamente corto rispetto agli altri membri della sua famiglia (Squalodontidae) ed era dotato di forti denti che, quando la bocca era chiusa, si intersecavano fra loro.\nClassificazione.\nCome indica il nome, \"Prosqualodon\" \u00e8 uno dei pi\u00f9 antichi rappresentanti degli squalodontidi, un gruppo di cetacei sviluppatisi nel corso dell'Oligocene, dotati di caratteristiche pi\u00f9 evolute rispetto ai precedenti archeoceti. \"Prosqualodon\", nonostante l'antichit\u00e0, sembrerebbe essere stato piuttosto specializzato, a causa del cranio molto corto. La specie pi\u00f9 conosciuta \u00e8 \"Prosqualodon davidi\", rinvenuta in Tasmania.\nStile di vita.\nSenza dubbio questo animale era un predatore, come dimostrato dalla forma acuminata dei denti. La riduzione dell'apparato olfattivo sembrerebbe indicare che il prosqualodonte aveva perso quasi del tutto il senso dell'olfatto, e si presume che cacciasse affidandosi soprattutto all'udito."}
{"id": "2426159", "revid": "110157", "url": "https://it.wikipedia.org/wiki?curid=2426159", "title": "Janjucetus hunderi", "text": "Il janjuceto (Janjucetus hunderi) \u00e8 un cetaceo estinto, considerato un antenato delle balene. Visse nell'Oligocene superiore (circa 25 milioni di anni fa) e i suoi resti sono stati ritrovati in Australia.\nDescrizione.\nLungo circa 3,5 metri, questo animale era notevolmente diverso dalle balene attuali, soprattutto perch\u00e9 la testa era armata di numerosi e forti denti acuminati, anzich\u00e9 essere dotata dei fanoni caratteristici delle forme odierne. La taglia era simile a quella di un tursiope (\"Tursiops truncatus\"), ed era quindi molto pi\u00f9 piccolo di qualunque balena attuale.\nIl cranio era largo alla base e di forma pressoch\u00e9 triangolare, ed era dotato di un muso piuttosto corto. Gli incisivi e i canini formavano una sorta di rosetta terminale costituita da denti acuminati adatti a pugnalare, mentre i premolari e i molari erano a forma di lama seghettata. Le orbite erano eccezionalmente grandi, e la morfologia del cranio indica che questo animale non era in grado di effettuare l'ecolocazione come invece avviene per i delfini.\nClassificazione.\nDescritto per la prima volta nel 2006, questo animale \u00e8 considerato il primo e pi\u00f9 primitivo esempio di cetaceo misticeto (ovvero un antenato delle balene). Nonostante non fossero presenti i classici fanoni (ma solo grandi denti appuntiti), il cranio del janjuceto possiede alcune caratteristiche derivate (sinapomorfie) tipiche delle balene, come la sutura tra le ossa del rostro e quelle della scatola cranica. Janjucetus \u00e8 stato classificato in una famiglia a parte (Janjucetidae), ma si pensa che fosse strettamente imparentato con un altro misticeto primitivo, \"Mammalodon colliveri\", anch'esso rinvenuto in Australia in strati un po' pi\u00f9 recenti.\nLa scoperta.\nL'unico resto fossile noto di questo animale \u00e8 stato ritrovato alla fine degli anni '90 da un giovane surfista, Staumn Hunder, nei pressi della citt\u00e0 di Jan Juc. I fossili furono rimossi e trasportati alla Monash University, e l\u00ec rimasero in attesa di essere studiati fino al 2003, quando Erich Fitzgerald inizi\u00f2 una lunga ricerca che si concluse nel 2006 con la descrizione dell'animale. I resti fossili, che includono un cranio quasi completo, mandibole, vertebre, costole, scapole e un radio, sono ospitati nella collezione paleontologica del museo di Victoria a Melbourne, e rappresentano il pi\u00f9 completo cetaceo fossile australiano del Paleogene."}
{"id": "2426160", "revid": "254401", "url": "https://it.wikipedia.org/wiki?curid=2426160", "title": "Lupin III - Il castello di Cagliostro", "text": " \u00e8 un film anime del 1979 diretto da Hayao Miyazaki. Il film segna l'esordio di Miyazaki come regista in un lungometraggio, dopo aver lavorato come animatore per la Toei Animation e la TMS Entertainment, dirigendo quindici episodi de \"Le avventure di Lupin III\" e due episodi della seconda serie.\nSi tratta del secondo lungometraggio dedicato al personaggio di Arsenio Lupin III, disegnato da Monkey Punch. Il film fu distribuito nelle sale cinematografiche giapponesi il 15 dicembre 1979. In Italia \u00e8 stato trasmesso per la prima volta in televisione su Italia 1 il 1\u00ba gennaio 1984. Nel 2007, il film \u00e8 uscito nelle sale italiane, per la prima volta doppiato con le voci ufficiali della serie.\nTrama.\nNel 1968, dopo esser fuggito a bordo della sua Fiat 500 F assieme a Jigen, il ladro di fama internazionale Arsenio Lupin III s'accorge che il denaro appena rubato dal caveau del Casin\u00f2 di Monte Carlo appartiene al \"denaro del Capro\", una valuta falsa di eccellente qualit\u00e0. Egli decide quindi di andare alla fonte, giungendo nell'Arciducato di Cagliostro (l'odierna San Leo).\nPoco dopo il loro arrivo, i due salvano una giovane ragazza inseguita da una banda di malintenzionati. Lupin e la ragazza cadono in un dirupo e Lupin sviene, mentre la giovane scappa lasciando al ladro un anello con un sigillo. Lupin riconosce nella ragazza Clarisse, la dolce e bellissima duchessa di Cagliostro, tornata dopo dieci anni in convento per diventare controvoglia la sposa del malvagio Conte di Cagliostro, suo lontano parente e reggente del Paese dalla morte dei suoi genitori.\nDurante la notte, un esercito di assassini mascherati cerca di uccidere Lupin e Jigen e di portare via l'anello, ma i due ladri riescono a metterli fuori gioco e a fuggire. Lupin lascia il suo biglietto da visita sulla schiena di Jodo, il maggiordomo del Conte nonch\u00e9 capo degli assassini, annunciando che presto porter\u00e0 via Clarisse dalle sue grinfie. Lupin e Jigen chiamano il loro amico Goemon per aiutarli a salvare la duchessa e avverte l'ispettore Zenigata della sua posizione per distrarre il conte. La presenza dell'ispettore e i suoi uomini, infatti, danno a Lupin abbastanza tempo per intrufolarsi nel castello e l\u00ec trova una sua vecchia conoscenza, Fujiko Mine, che si \u00e8 fatta assumere come dama di compagnia di Clarisse, ma che in realt\u00e0 punta al denaro del Capro. Lupin raggiunge la duchessa nella torre dov'\u00e8 segregata e le rende l'anello, giurando di aiutarla a fuggire, ma prima che possa agire, il conte e suoi uomini gli intimano di consegnare l'anello in cambio della sua incolumit\u00e0, ma alla consegna lo fanno precipitare in una botola segreta che porta ai sotterranei del castello. In realt\u00e0 il ladro ha previsto tutto e ha consegnato al Conte un anello falso contenente una trasmittente. Quest'ultimo invia tre suoi scagnozzi nei sotterranei con il compito di recuperare il vero l'anello.\nVagando nei sotterranei, Lupin incontra Zenigata, caduto accidentalmente in un'altra botola, e i due formano un patto per aiutarsi a vicenda a fuggire. Dopo aver sbaragliato i loro inseguitori, trovano la stanza in cui viene realizzato il denaro falso. Inseguiti, i due amici-rivali riescono a rubare l'autogiro del Conte; tuttavia, nel tentativo di salvare Clarisse, Lupin viene ferito gravemente da un colpo di mitragliatrice. Clarisse offre l'anello in cambio della vita del ladro gentiluomo e dopo aver ottenuto l'anello, il conte, aiutato da Jodo, cerca di ucciderlo, ma viene salvato da Fujiko, che distraendo l'antagonista d\u00e0 il tempo a Zenigata di tornare e fuggire con l'autogiro. Mentre Lupin cerca di rimettersi, Zenigata denuncia per contraffazione il Conte, ma i politici, complici del falsario, non glielo permettono e fanno pressione all'Interpol per rimuoverlo dal caso. Nel frattempo, Lupin, anche se ancora debole, architetta un piano per mandare all'aria il matrimonio e salvare Clarisse. Egli rivela a Jigen, Goemon e al giardiniere del castello (grande amico di Clarisse) le reali ragioni del salvataggio della ragazza. Infatti, dieci anni prima, un giovane ed inesperto Lupin aveva cercato di impossessarsi del denaro del Capro, ma dopo l'infruttuoso tentativo in cui era stato ferito, era stato salvato dall'allora bambina Clarisse e dal suo cane Carl. Lupin d\u00e0 istruzioni a tutti per sventare le nozze e far venire alla luce i traffici illegali del Conte.\nIl matrimonio sembra andare come previsto, ma al momento del \"s\u00ec\", si palesa il \"fantasma\" di Lupin che interrompe la cerimonia. Il Conte chiama le sue guardie, ma Lupin (travestito da arcivescovo) scappa con Clarisse e gli anelli. Nel frattempo, durante il caos generale, Zenigata e i suoi uomini entrano nella zecca clandestina seguiti da Fujiko travestita da reporter televisiva che trasmette tutto in mondovisione, smascherando la produzione di banconote false. Il Conte insegue Lupin e Clarisse sulla torre dell'orologio del castello, dove il ladro \u00e8 costretto a cedere gli anelli per salvare la ragazza, ma dopo aver rivelato il segreto degli anelli al Conte, i due si buttano nel lago che circonda la torre. Dopo aver utilizzato gli anelli, il Conte muore stritolato dalle enormi lancette della torre dell'orologio. Al rintocco dell'orologio si attiva un meccanismo che fa crollare la torre, liberando un'antica chiusa che svuota il lago retrostante, e viene rivelato il tesoro dei Cagliostro: le rovine di un'antica citt\u00e0 romana sommersa. Lupin non pu\u00f2 certo permettersi di rubare un tesoro cos\u00ec ampio e Clarisse pu\u00f2 cominciare una nuova vita.\nLupin e i suoi amici lasciano Clarisse e fuggono inseguiti da Zenigata coi suoi uomini, mentre Fujiko, che ha fatto in tempo a rubare le matrici dalla stamperia, mostra il bottino a Lupin e fugge via a bordo della sua moto.\nProduzione.\nLa produzione \u00e8 iniziata nel maggio 1979 con la stesura della sceneggiatura e la creazione degli storyboard. La storia \u00e8 stata divisa in quattro parti, ma al completamento della terza parte, furono fatte delle modifiche per non sforare il tempo previsto di durata. L'animazione cominci\u00f2 a luglio, quando la creazione degli storyboard era ancora incompleta, infatti il regista ha dovuto completarli in fretta durante l'animazione. L'intero processo produttivo fu ultimato negli ultimi giorni di novembre, poche settimane prima dell'uscita nelle sale, avvenuta il 15 dicembre.\nAlcuni degli elementi del film sono stati presi dalla vita reale, come la Fiat 500 F di Lupin, che era la macchina dell'animatore Yasuo \u014ctsuka, o l'auto utilizzata da Clarisse, una Citro\u00ebn 2CV, che fu la prima auto posseduta da Miyazaki.\nColonna sonora.\nLa musica del film \u00e8 stata composta Yuji Ohno, e varia tra il jazz, musica classica e pezzi romantici. La musica \u00e8 stata eseguita dalla You &amp; The Band Explosion, che aveva gi\u00e0 lavorato sulla seconda serie. Il tema principale \u00e8 \"Hon\u014d no takaramono\", scritto da Jun Hashimoto, composta da Yuji Ohno ed eseguita da Bobby (alias Toshie Kihara), che \u00e8 stata successivamente rilasciata come LP singolo. La prima versione della colonna sonora, intitolata \"Lupin the 3rd The Castle of Cagliostro Original Soundtrack BGM Collection\", contiene le versioni estese dei pezzi contenuti nel film. L'album \u00e8 stato originariamente venduto su vinile e audiocassetta nel 1983. Nel 2003, l'album \u00e8 stato nuovamente distribuito e reintitolato \"Lupin the 3rd: The Castle of Cagliostro \u2013 Music File\", contenente anche 13 pezzi realizzati e poi inutilizzati.\nDistribuzione.\nIl film \u00e8 uscito in Giappone il 15 dicembre 1979.\nUn anno dopo, la casa di distribuzione TMS ha cominciato a presentare il film negli Stati Uniti in previsione di un'uscita nei cinema nordamericani. Il debutto nelle sale statunitensi \u00e8 avvenuto il 3 aprile 1991 a New York distribuito da Streamline Pictures, con l'uscita seguito da un'uscita in home-video avvenuta nell'ottobre del 1992. Nel Regno Unito \u00e8 uscito il 10 giugno 1996 distribuito da Manga Video.\nA 35 anni dalla prima proiezione, il film \u00e8 tornato nelle sale giapponesi dal 9 maggio 2014, con una versione restaurata a cui \u00e8 seguita l'uscita in DVD e Blu-ray. Quest'ultima \u00e8 stata distribuita sia individualmente che come parte di un cofanetto contenente tutti i film di Miyazaki ed entrambe queste versioni sono state rilasciate dallo Studio Ghibli in collaborazione con la Disney.\nEdizioni italiane.\nPrima edizione.\nLa prima edizione \u00e8 stata trasmessa in televisione, la prima volta su Italia 1 il 1\u00ba gennaio 1984. Questa versione non \u00e8 stata doppiata dal cast ufficiale della serie TV ed \u00e8 curata dalla societ\u00e0 romana Gruppo Trenta, con la direzione di Paolo Poiret.\nQuesta edizione presenta alcuni errori: in una scena finale il doppiatore di Lupin non \u00e8 pi\u00f9 Loris Loddi, ma Mauro Gravina e pi\u00f9 avanti si sentono ripetersi due battute, in un tempo che niente ha in comune con le frasi. Inoltre il nome di Fujiko Mine \u00e8 stato cambiato in \"Rosaria\", mentre quello di Clarisse diventa \"Clarissa\".\nSeconda edizione.\nLa seconda edizione del film \u00e8 stata realizzata per l'home video, distribuita dalla Logica 2000 ed \u00e8 uscita prima in videocassetta nel 1992 edita da Yamato Video. Anche questa edizione non presenta il cast ufficiale della serie televisiva. Il doppiaggio \u00e8 stato curato dalla societ\u00e0 milanese DDE Divisione Doppiaggio Edizioni, con la direzione di Sergio Masieri. Vi sono molti errori nella traduzione, come ad esempio l'arcivescovo che diventa Papa o le rovine della citt\u00e0 romana erroneamente attribuite a Roma; inoltre Zenigata viene erroneamente chiamato detective.\nTerza edizione.\nLa terza edizione \u00e8 stata distribuita per la prima volta nei cinema italiani il 6 luglio 2007 su iniziativa di Yamato Video e da Mikado Film. Questa versione \u00e8 stata presentata in un'edizione completamente rinnovata: \u00e8 stato infatti acquisito l'internegativo giapponese per poter offrire una qualit\u00e0 superiore delle immagini, e per il doppiaggio \u00e8 stato convocato il cast della serie televisiva ed \u00e8 stato realizzato un adattamento pi\u00f9 fedele ai dialoghi originali senza censure.\nIl doppiaggio \u00e8 stato curato dalla societ\u00e0 milanese Raflesia, con i dialoghi di Vittoria Ponticelli e la direzione di Aldo Stella (che nel film doppia l'arcivescovo) e tornano alcuni doppiatori della seconda edizione: Ivo De Palma, che \u00e8 ancora la voce del conte di Cagliostro; Antonio Paiola, che \u00e8 di nuovo il giardiniere e Giulia Franzoso, che nella seconda edizione doppiava Clarisse, la cui voce viene data alla cameriera. Questo \u00e8 l'ultimo film di Lupin con la voce di Roberto Del Giudice, che mor\u00ec pochi mesi dopo l'uscita del film a causa di una grave malattia.\nEdizioni home video.\nVHS.\nIl film \u00e8 uscito in VHS edito da Yamato Video con il doppiaggio home video nel 1992. La stessa edizione \u00e8 uscita anche con marchio \"Cartoon Collection\" e in edicola con la raccolta \"Manga Mania\".\nBlu-ray Disc.\nL'ultima versione in DVD \u00e8 uscita anche in formato Blu-ray Disc a partire dal marzo 2012, sempre edita da Yamato Video; l'unica differenza \u00e8 che nel Blu-Ray manca tra gli extra lo storyboard del film in multiangolo. Questa edizione \u00e8 stata racchiusa nel BD Box \"Lupin III - Red Box\", contenente anche i Blu-ray Disc de \"La pietra della saggezza\" e \"La lampada di Aladino\". Successivamente \u00e8 stata distribuita una nuova versione in alta definizione all'interno di una raccolta giapponese dedicata al regista Miyazaki: la pellicola ha subito un intenso restauro tramite il quale sono stati ripristinati i colori originali.\nAccoglienza.\nNonostante l'iniziale scarso risultato al botteghino, \"Il castello di Cagliostro\" ha raccolto elogi, con critici e storici che hanno notato l'influenza del film sulle opere successive di Miyazaki, e da allora \u00e8 diventato il film pi\u00f9 popolare e apprezzato dell'intero franchise di Lupin III. Tuttavia, alcuni hanno disapprovato la sua rappresentazione di Lupin come un eroe galante invece della sua persona originale come un criminale spietato. Il film ha avuto una grande influenza su animatori e registi di tutto il mondo, come il regista della Pixar John Lasseter e diversi film Disney.\nIncassi.\nAl botteghino giapponese, \"Il castello di Cagliostro\" ha incassato 600 milioni di yen, a fronte di un budget di 500 milioni. Le proiezioni all'estero del film nel 2007 e nel 2017 hanno incassato in seguito 152,775 $ in Italia e Corea del Sud, e 142,425 $ negli Stati Uniti, portando l'incasso all'estero del film a 295,200 $ al di fuori del Giappone. In Italia, al suo debutto, l'incasso fu di 143,398 $ (circa 135.000 \u20ac) di cui 37.000 \u20ac incassati nella prima settimana di proiezioni.\nCritica.\nNonostante una performance al box office considerata sottotono, il film ottenne nel corso degli anni sempre pi\u00f9 popolarit\u00e0, al punto da essere definito dai lettori di \"Animage\" il migliore anime della storia prima del rilascio di \"Nausica\u00e4 della Valle del vento\". Il sito di recensioni \"Rotten Tomatoes\" registra un 95% di gradimento, con una media di 7,4/10. Su \"Metacritic\", che ha compilato 6 recensioni e calcolato una valutazione media di 71 su 100, il film ha ricevuto \"recensioni generalmente favorevoli.\" \"IMDb\" riporta un punteggio di 7,7 su 10, \"MyAnimeList\" 8,16 su 10, mentre Mymovies 3,9 su 5. Alcuni fan sostengono che non \u00e8 un vero titolo di Lupin, a causa dell'alterazione da parte di Miyazaki del personaggio titolare in un eroe maldestro piuttosto che nel suo originale spietato s\u00e9 criminale. Monkey Punch, creatore di Lupin III, ha definito \"Il Castello di Cagliostro\" un film \"eccellente\", ma ha convenuto che la visione di Lupin di Miyazaki differisce dalla sua.\nNel gennaio 2001, la rivista giapponese \"Animage\" ha eletto \"Il castello di Cagliostro\" la nona migliore produzione di anime di tutti i tempi. Il film \u00e8 stato anche nominato \"il miglior film d'animazione giapponese di tutti i tempi\" dalla rivista cinematografica \"Kinema Junpo\" nel 2009.\nNel 2020, Screen Rant ha posizionato \"Il Castello di Cagliostro\" al primo posto tra i migliori film diretti da Miyazaki.\nInfluenza.\n\"Il castello di Cagliostro\" \u00e8 stato citato come una possibile influenza sui film di Indiana Jones di Steven Spielberg e George Lucas, in particolare il primo film \"I predatori dell'arca perduta\" (1981). Hanno una serie di somiglianze, tra cui un'avventura allegra, tono umoristico, stile d'azione generale simile, trama di caccia al tesoro, un protagonista intelligente, invischiato in situazioni molto difficili, superando gli ostacoli con il suo ingegno, l'uso di gadget, l'aiuto di diversi aiutanti competenti e un'auto ad alta velocit\u00e0 inseguono le tortuose strade di montagna.\nNel 1983, TMS Entertainment e Stern Electronics volevano capitalizzare il successo dei videogiochi animati su laserdisc dell'epoca. Hanno pubblicato il gioco arcade, \"Cliff Hanger\", che ha utilizzato filmati di questo film, insieme al precedente film di Lupin \"La pietra della saggezza\".\nIl personaggio femminile principale, Clarisse, \u00e8 stato citato come un potenziale esempio ancestrale di design dei personaggi moe.\n\"Cagliostro\" ha profondamente influenzato il cofondatore della Pixar John Lasseter, insieme ai film successivi di Miyazaki; nell'ottobre 2014, Lasseter ha tenuto un discorso di apertura al Tokyo International Film Festival, descrivendo come l'influenza di Miyazaki sulla sua vita e sul suo lavoro sia iniziata quando ha visto per la prima volta una clip di \"Cagliostro\".\nIl film del 1986 \"Basil l'investigatopo\" dei Walt Disney Animation Studios, co-diretto da John Musker e Ron Clements, ha reso omaggio a \"Cagliostro\" con la sequenza culminante del film sul Big Ben. La scena culminante di due minuti ha utilizzato immagini generate al computer (CGI), rendendolo il primo film Disney a utilizzare ampiamente l'animazione al computer, un fatto che la Disney ha utilizzato per promuovere il film durante il marketing. A sua volta, \"Basil l'investigatopo\" ha aperto la strada al Rinascimento Disney.\nGary Trousdale, co-regista di \"Atlantis - L'impero perduto\" della Disney, ha ammesso che una scena alla fine del film, in cui le acque si allontanano dalla citt\u00e0 sommersa, \u00e8 stata direttamente ispirata dal finale di \"Cagliostro\".\nAltri media.\nVari sono i videogiochi ispirati o che proseguono la storia del film:\nInoltre, i videogiochi \"Cliff Hanger\" e \"Lupin the 3rd - Chronicles\" contengono scene del film."}
{"id": "2426161", "revid": "22356", "url": "https://it.wikipedia.org/wiki?curid=2426161", "title": "Aetiocetus", "text": "L'etioceto (gen. Aetiocetus) \u00e8 un cetaceo estinto, ritenuto un antenato delle balene. Visse nell'Oligocene superiore (circa 25 milioni di anni fa) nell'area del Pacifico settentrionale; i suoi resti fossili furono ritrovati per la prima volta in Oregon.\nDescrizione.\nL'aspetto di questo animale doveva essere intermedio tra quello dei cetacei primitivi (archeoceti) e quello delle balene attuali. Il cranio, in particolare, possedeva ancora numerose caratteristiche arcaiche, ed era lungo e piatto. La mascella era per\u00f2 simile a quella delle balene attuali, con un'articolazione mobile, e possedeva gi\u00e0 i tipici fanoni. Oltre a questi, per\u00f2, erano presenti anche quarantaquattro denti robusti: molari cuspidati, canini ricurvi e incisivi.\nClassificazione.\nDescritto per la prima volta nel 1966 da Emlong, questo animale \u00e8 stato dapprima considerato un membro degli archeoceti, i pi\u00f9 antichi fra i cetacei, a causa delle caratteristiche primitive dei suoi denti. In ogni caso, una ridescrizione dei fossili operata da Van Valen nel 1968 port\u00f2 alla conclusione che questo animale era un membro primitivo dei misticeti, ovvero un antenato delle balene. La specie tipo descritta da Emlong \u00e8 Aetiocetus cotylalveus. Nel 1995 sono state descritte altre tre specie da un team di scienziati: A. polydentatus, A. tomitai e A. weltoni. Gli studi compiuti su quest'ultima specie hanno dimostrato che erano presenti alcuni fori sul palato che probabilmente ospitavano canali nutritivi, come nelle balene attuali.\nStile di vita.\n\u00c8 probabile che l'etioceto avesse gi\u00e0 iniziato una conversione della dieta verso quella degli attuali misticeti, ma che si nutrisse ancora di prede come pesci di medie dimensioni oltre che di crostacei."}
{"id": "2426162", "revid": "107394654", "url": "https://it.wikipedia.org/wiki?curid=2426162", "title": "Zygorhiza kochii", "text": "Lo zigoriza (Zygorhiza kochii) \u00e8 un cetaceo estinto appartenente agli archeoceti. Visse nel tardo Eocene (circa 40 milioni di anni fa) e i suoi resti sono stati ritrovati sulla costa atlantica degli Stati Uniti.\nDescrizione.\nSimile al ben noto \"Basilosaurus\", questo animale possedeva un corpo allungato e zampe gi\u00e0 trasformate in pinne, come negli odierni cetacei. Le pinne, in ogni caso, possedevano ancora un'articolazione del gomito che permetteva un movimento simile a quello dei mammiferi terrestri, mentre le zampe posteriori erano ridotte a semplici moncherini. Lo zigoriza era dotato di un collo dotato di sette vertebre, al contrario dei cetacei odierni, ed era ben distinto dal corpo. Le proporzioni corporee, in ogni caso, erano pi\u00f9 simili a quelle dei delfini rispetto a quelle di \"Basilosaurus\", dal corpo serpentiforme. Il cranio dello zigoriza era lungo circa un metro, e l'intero animale poteva raggiungere i sei metri di lunghezza.\nClassificazione.\nLo zigoriza \u00e8 un tipico esempio di archeocete, il gruppo pi\u00f9 primitivo di cetacei. Viene classificato all'interno della famiglia dei basilosauridi (Basilosauridae), che comprendeva anche giganti lunghi oltre 20 metri come Basilosaurus; i suoi parenti pi\u00f9 stretti sono considerati i dorudontini (Dorudontinae), pi\u00f9 piccoli e specializzati. Il nome \"Zygorhiza\" significa \u201cradice a giogo\u201d, a causa della forma peculiare dei denti.\nStile di vita.\nLo zigoriza era senza dubbio un importante predatore del suo habitat; \u00e8 probabile che cacciasse pesci, che inseguiva grazie alla forma idrodinamica del corpo. Questo animale condivideva l'ambiente con un altro cetaceo primitivo, il ben pi\u00f9 grosso Basilosaurus, ed \u00e8 probabile che fosse predato a sua volta da questo gigante.\nFossile di stato.\n\"Zygorhiza kochii\" \u00e8 il fossile ufficiale dello stato del Mississippi. L'esemplare montato nel museo di storia naturale di Jackson \u00e8 comunemente soprannominato \u201cZiggy\u201d."}
{"id": "2426163", "revid": "373960", "url": "https://it.wikipedia.org/wiki?curid=2426163", "title": "Pippo Scategni", "text": ""}
{"id": "2426172", "revid": "373960", "url": "https://it.wikipedia.org/wiki?curid=2426172", "title": "Cesarino Grossi", "text": ""}
{"id": "2426175", "revid": "287204", "url": "https://it.wikipedia.org/wiki?curid=2426175", "title": "Juan Galindo", "text": "Combatt\u00e9 per l'indipendenza centramericana dalla Spagna, guidando la carica che conquist\u00f2 la fortezza di Omoa, ultima resistenza spagnola in America centrale.\nBiografia.\nIl padre di Galindo, Philemon Galindo, era ufficiale governativo in Costa Rica. Era di origini spagnole, inglesi ed irlandesi, ma le voci secondo cui Juan Galindo sarebbe nato in Irlanda come \"John Gallager\" non sembrano avere basi concrete.\nGalindo lavor\u00f2 per il governo delle Province Unite dell'America Centrale. Oltre ai suoi doveri militari, era incaricato come governatore di Pet\u00e9n e agente diplomatico a L'Avana e negli Stati Uniti. In questo periodo scrisse opere sulle condizioni locali, sulla topografia e sulla geografia del posto.\nGalindo esplor\u00f2 e raccont\u00f2 numerose antiche rovine Maya, tra cui Palenque e Cop\u00e1n. Sono opere importanti trattandosi del primo ad aver notato la somiglianza tra i Maya contemporanei e le immagini scolpite nelle rovine. Contrario all'idea che le vecchie architetture Maya fossero state create da antichi egizi, polinesiani o addirittura dalle dieci trib\u00f9 perdute d'Israele, ipotizz\u00f2 che fossero state erette dagli antenati dei Maya contemporanei.\nGalindo era un sostenitore del governo liberale del presidente Francisco Moraz\u00e1n. Quando scoppi\u00f2 la guerra civile nell'America centrale, combatt\u00e9 numerose battaglie, venendo ucciso quando l'esercito nicaraguense entr\u00f2 a Tegucigalpa."}
{"id": "2426198", "revid": "1543377", "url": "https://it.wikipedia.org/wiki?curid=2426198", "title": "Marathon Oil", "text": "La Marathon Oil Corporation \u00e8 una societ\u00e0 internazionale attiva nel campo del petrolio e del gas naturale, con sede a Houston (Texas). La societ\u00e0 fu fondata nel 1887 e le sue principali filiali sono situate negli Stati Uniti, in Norvegia, in Guinea Equatoriale, in Angola e in Canada."}
{"id": "2426207", "revid": "767487", "url": "https://it.wikipedia.org/wiki?curid=2426207", "title": "Gran Premio d'Australia 1993", "text": "Il Gran Premio d'Australia 1993 \u00e8 stato un Gran Premio di Formula 1 disputato il 7 novembre 1993 sul Circuito di Adelaide. La gara \u00e8 stata vinta da Ayrton Senna su McLaren; per il brasiliano si \u00e8 trattato della quarantunesima ed ultima vittoria in carriera. Il Gran Premio \u00e8 stato anche l'ultimo della carriera per Alain Prost, Riccardo Patrese e Derek Warwick.\nQualifiche.\nPer la prima volta nella stagione la pole position non viene conquistata da un pilota della Williams; il primo tempo viene ottenuto infatti da Senna, che precede Prost e Hill. Quarto \u00e8 Schumacher, seguito da H\u00e4kkinen, Berger, Alesi, Brundle, Patrese e Suzuki. Per la Ford (in collaborazione con Cosworth) \u00e8 la prima partenza al palo dal Gran Premio del Brasile 1983.\nGara.\nLa procedura di partenza deve essere ripetuta tre volte, perch\u00e9 nei primi due tentativi le vetture di Katayama e Irvine rimangono ferme sulla griglia. Al via Senna mantiene il comando davanti a Prost, Hill, Schumacher, Berger, Brundle, H\u00e4kkinen e Alesi. H\u00e4kkinen passa subito nelle fasi iniziali Brundle, che sar\u00e0 sorpassato anche da Alesi. Berger accusa un problema ai freni e viene passato prima da H\u00e4kkinen al 13\u00ba giro e poi da Alesi al 19\u00b0, tornata in cui il motore Ford lascia a piedi Schumacher. Al 27\u00ba giro invece si ritira H\u00e4kkinen per un problema ad una ruota. Senna intanto controlla la gara (seppur in difficolt\u00e0 col motore Ford che tende a spegnersi sotto i 7000 giri) e precede i due rivali della Williams fino alla conclusione. Sul finire della gara, Hill va in testacoda nel tentativo di superare Prost, ma finisce ugualmente terzo dietro al francese, dato il grande vantaggio sul quarto. Chiudono la zona punti Alesi, Berger (problemi ai freni risolti durante la gara) e Brundle. Vincendo per la quinta volta nella stagione, Senna conquista il secondo posto nel Mondiale ai danni di Hill. Per il brasiliano, si tratta dell'ultima gara con la McLaren nonch\u00e9 dell'ultima vittoria in Formula 1, nel giorno dell'ultimo gran premio in carriera del suo grande rivale Alain Prost, il quale gli lascia per il 1994 la Williams (sulla quale Senna trover\u00e0 la morte ad Imola); i due si stringono la mano sul podio. Per la prima volta dal Gran Premio del Brasile 1992, vanno a punti entrambe le Ferrari."}
{"id": "2426208", "revid": "277524", "url": "https://it.wikipedia.org/wiki?curid=2426208", "title": "Tinta (Cerreto Sannita)", "text": ""}
{"id": "2426210", "revid": "287204", "url": "https://it.wikipedia.org/wiki?curid=2426210", "title": "Limbach-Oberfrohna", "text": "Limbach-Oberfrohna \u00e8 una citt\u00e0 di 26.254 abitanti della Sassonia, in Germania.\nAppartiene al circondario (\"Landkreis\") di Zwickau (targa Z) ed \u00e8 capoluogo della comunit\u00e0 amministrativa (\"Verwaltungsgemeinschaft\") omonima.\nLimbach-Oberfrohna si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nStoria.\nIl 1\u00ba gennaio 1999 alla citt\u00e0 di Limbach-Oberfrohna vennero aggregati i comuni di K\u00e4ndler e Plei\u00dfa."}
{"id": "2426212", "revid": "119810238", "url": "https://it.wikipedia.org/wiki?curid=2426212", "title": "Elisabeth Becker", "text": "Vita.\nBecker nacque a Neuteich nella Citt\u00e0 Libera di Danzica (oggi Nowy Staw, in Polonia) da una famiglia di origine tedesca. Nel 1936, all'et\u00e0 di 13 anni, si arruol\u00f2 nella Lega delle Ragazze Tedesche e nel 1938 divenne una cuoca a Danzica.\nIn 1939 i tedeschi occuparono la citt\u00e0 e Becker si adatt\u00f2 con successo. Nel 1940 cominci\u00f2 a lavorare nell'azienda Dokendorf a Neuteich, dove lavor\u00f2 fino al 1941, quando divenne un'assistente agricola a Danzica.\nCampi di concentramento.\nNel 1944 le SS avevano bisogno di un numero maggiore di guardie per il vicino campo di concentramento di Stutthof e Becker fu chiamata al servizio. Giunse a Stutthof il 5 settembre 1944 per essere impiegata come SS Aufseherin. Successivamente lavor\u00f2 nel campo femminile di Stutthof nella SK-III. Qui il personale selezionava donne e bambini per le camere a gas.\nDopo la guerra.\nBecker abbandon\u00f2 il campo il 15 gennaio 1945 e torn\u00f2 a Neuteich. Il 13 aprile la Polizia Polacca la cattur\u00f2 e la mise in prigione in attesa del processo. Il Processo di Stutthof cominci\u00f2 a Danzica il 31 maggio 1946 con cinque donne delle SS e numerosi gerarchi accusati. Becker fu condannata a morte.\nInvi\u00f2 diverse lettere al presidente della Polonia Boles\u0142aw Bierut chiedendo perdono, ribadendo che le sue azioni non erano state crudeli come quelle di Gerda Steinhoff e di Jenny-Wanda Barkmann. Il perdono non fu concesso e fu pubblicamente impiccata il 4 luglio 1946 nella Piazza Biskupia Gorka insieme a molti altri sorveglianti e comandanti delle SS."}
{"id": "2426213", "revid": "697352", "url": "https://it.wikipedia.org/wiki?curid=2426213", "title": "Coricopat", "text": ""}
{"id": "2426214", "revid": "123959975", "url": "https://it.wikipedia.org/wiki?curid=2426214", "title": "Marco Todisco", "text": "Biografia.\nLa sua prima apparizione in televisione \u00e8 nella serie tv di Canale 5, \"I Cesaroni\" (2006), a cui fa seguito la serie \"Nati ieri\" (2006-2007). Tra gli altri suoi lavori sul piccolo schermo, ricordiamo: la serie tv di Rai Uno, \"Medicina generale\" (2007-2008), regia di Renato De Maria, in cui \u00e8 co-protagonista con il ruolo di \"Pietro Lecci\", il figlio di \"Anna Morelli\" (Nicole Grimaudo), che interpreta anche nella seconda stagione in onda nel 2009.\nNel 2009 debutta nel cinema con i film \"Aria\", regia di Valerio D'Annunzio, e \"Questione di cuore\", regia di Francesca Archibugi, in cui rispettivamente interpreta i ruoli di Roberto Herlitzka e Antonio Albanese da piccolo. Nello stesso anno riappare su Canale 5 come protagonista, insieme ad Enrico Brignano, nel film tv \"Fratelli detective\". Nel 2011 recita in \"Fratelli detective - La serie\", per la regia di Rossella Izzo.\nTeatro.\nRiconoscimenti / Premi.\n\u00b7\"Latina: Premio Cral Poste di Latina \" Migliore Performance di recitazione \"\"\n\u00b7\"Latiano (BR) Premio \"Buon Samaritano\" per la fiction \" Fratelli Detective \"\"\n\u00b7\"Danzare per la Vita 2012 in favore dell'UNICEF Premio Aldo Farina\"\n\u00b7\"Festival delle Cerase 2015 Premio: Migliore Interpretazione per il Film BANANA\"\n\u00b7\"YoungAbout Film Festival Bologna, Premio: Miglior Giovane Attore Protagonista per il Film BANANA\"\n\u00b7\"Festival Bimbi Belli di Nanni Moretti Premio: Scarpine come Migliore Protagonista per il Film BANANA\"\n\u00b7\"Vincitore come premio \u201cMiglior Attore Protagonista\u201d in Germania, Francia e Polonia per il film BANANA\" \n\u00b7\"Partecipazione a un David di Donatello\" "}
{"id": "2426215", "revid": "1573940", "url": "https://it.wikipedia.org/wiki?curid=2426215", "title": "Cattedrale dei Santi Pietro e Paolo (Berna)", "text": "La cattedrale dei Santi Pietro e Paolo \u00e8 la cattedrale della Chiesa cattolica cristiana svizzera, situata a Berna.\nFu costruita tra il 1858 e il 1864 per essere la prima chiesa cattolica della citt\u00e0 di Berna, nelle immediate vicinanze del Municipio. La chiesa \u00e8 il risultato di un concorso internazionale; i piani provenivano dalla Francia (tra gli altri partecip\u00f2 Pierre Joseph Edouard Deperthes, l'architetto del Municipio di Parigi) e lo stile imita il linguaggio visivo del romanico e del protogotico.\nLa prima celebrazione si tenne il 13 novembre 1864. Nel 1875 la chiesa divenne cattolico-cristiana, sulla scia del Kulturkampf. Il soffitto dipinti e finestre colorate sono del periodo dell'Art Nouveau, mentre il coro \u00e8 stato ridisegnato nel 1998."}
{"id": "2426220", "revid": "697352", "url": "https://it.wikipedia.org/wiki?curid=2426220", "title": "Tantomille", "text": ""}
{"id": "2426223", "revid": "287204", "url": "https://it.wikipedia.org/wiki?curid=2426223", "title": "Juan Garrido", "text": "Biografia.\nAttravers\u00f2 l'Atlantico come liberto nel 1510, e partecip\u00f2 all'assedio di Tenochtitl\u00e1n. Era noto come \"Generoso John\". Fu uno dei molti schiavi neri che da Siviglia si spostarono nelle Americhe. Fin dalle prime attivit\u00e0 spagnole nel Nuovo Mondo, gli africani erano presenti sia come esploratori volontari che come coloni involontari. Giunto a Santo Domingo nel 1502 o nel 1503, Garrido fu tra i primi africani ad arrivare nelle Americhe. Juan Garrido non fu n\u00e9 l'unico africano a partecipare alla caduta di Tenochtitl\u00e1n, n\u00e9 l'unico esponente nero dell'esercito spagnolo ad occidente; assieme ad altri neri and\u00f2 a Michoac\u00e1n nel 1520, e Nu\u00f1o de Guzm\u00e1n percorse tutta la regione nel 1529-30 con l'aiuto di ausiliari di colore."}
{"id": "2426224", "revid": "6923", "url": "https://it.wikipedia.org/wiki?curid=2426224", "title": "Valero Energy", "text": "La Valero Energy Corporation \u00e8 una societ\u00e0 statunitense attiva nel campo della raffinazione del petrolio e del gas naturale. Ha sede a San Antonio (Texas) e fu fondata nel 1980. Essa possiede e gestisce 18 raffinerie negli Stati Uniti, in Canada e nei Caraibi che producono circa 3,3 milioni di barili al giorno, il che la rende la pi\u00f9 grande raffineria del Nord America."}
{"id": "2426227", "revid": "726373", "url": "https://it.wikipedia.org/wiki?curid=2426227", "title": "Metal Slug Anthology", "text": "Metal Slug Anthology, (uscito in Giappone col nome e per PC col nome Metal Slug Collection PC, che inoltre \u00e8 differente dalla versione \"Anthology\") \u00e8 una raccolta pubblicata per PSP, PlayStation Store, Wii, PlayStation 2 e PC che comprende tutti i giochi della serie \"Metal Slug\" pubblicati fino al 2006. La raccolta \u00e8 stata pubblicata per festeggiare il decimo anniversario del primo episodio.\nGiochi.\nLa raccolta comprende:\nTutti gli episodi di \"Metal Slug\" (ad eccezione di \"Metal Slug 7\" e \"Metal Slug XX\") sono inclusi in un unico disco; la serie, nonostante la conversione diretta dall'arcade, non \u00e8 stata alterata.\nExtra.\nAlla fine di ogni episodio, il gioco attribuisce dei \"gettoni\" che serviranno per sbloccare alcuni extra; questi sono:"}
{"id": "2426237", "revid": "287204", "url": "https://it.wikipedia.org/wiki?curid=2426237", "title": "Hambach", "text": ""}
{"id": "2426240", "revid": "235890", "url": "https://it.wikipedia.org/wiki?curid=2426240", "title": "Operatore statistico", "text": ""}
{"id": "2426242", "revid": "287204", "url": "https://it.wikipedia.org/wiki?curid=2426242", "title": "Hallelujah (Paramore)", "text": "Hallelujah \u00e8 il secondo singolo estratto dall'album \"Riot!\" dei Paramore, pubblicato il 10 settembre 2007.\nPubblicazione.\n\"Hallelujah\" \u00e8 stato pubblicato digitalmente in tutto il mondo il 10 settembre 2007, mentre il formato CD \u00e8 stato reso disponibile solo nel Regno Unito e in Irlanda. Nel Regno Unito \u00e8 stato inoltre pubblicato una versione in doppio vinile del singolo.\nVideo musicale.\nIl video, diretto da Big TV!, \u00e8 stato ufficialmente pubblicato il 30 luglio 2007. Il video alterna scene del backstage e di performance live della band, con le parole della canzone scritte negli spazi tra le foto, mostrando il tutto come un grande collage animato.\nTracce.\nTesti e musiche di Hayley Williams e Josh Farro, eccetto dove indicato."}
{"id": "2426244", "revid": "339392", "url": "https://it.wikipedia.org/wiki?curid=2426244", "title": "Memoria di Lavoro", "text": ""}
{"id": "2426245", "revid": "24753992", "url": "https://it.wikipedia.org/wiki?curid=2426245", "title": "J.M. Dillard", "text": ""}
{"id": "2426247", "revid": "24754023", "url": "https://it.wikipedia.org/wiki?curid=2426247", "title": "Police Academy (serie)", "text": ""}
{"id": "2426248", "revid": "1543377", "url": "https://it.wikipedia.org/wiki?curid=2426248", "title": "Viloxazina", "text": "La viloxazina (Vivalan, Emovit, Vivarint, Vicilan) \u00e8 un farmaco antidepressivo biciclico che agisce come un inibitore selettivo del reuptake della norepinefrina (NRI). \u00c8 un composto racemico con due stereoisomeri, di cui l'(S)-(\u2013)-isomero \u00e8 circa cinque volte pi\u00f9 attivo dell' R)-(+)-isomero.\nUtilizzi approvati.\nLa viloxazina cloridrato \u00e8 approvata in Italia, Belgio, USA, Inghilterra, Irlanda, Germania, Portogallo, Spagna, Francia e Slovacchia per il trattamento della depressione clinica.\nUtilizzi non approvati, sperimentali e \"fuori etichetta\".\nLa viloxazina \u00e8 stata valutata in due studi controllati e randomizzati per il suo possibile utilizzo nei bambini affetti da enuresi notturna, entrambe le volte confrontandola con la imipramina. Nel 1990 \u00e8 stata vista come una possibile alternativa meno cardiotossica della imipramina, e di particolare efficacia in coloro che soffrono di narcolessia e cataplessia.\nNella narcolessia la viloxazina ha dimostrato di essere in grado di sopprimere alcuni sintomi quali la cataplessia ed anche l'anormale insorgenza del sonno REM (Rapid eye movement) senza migliorare la sonnolenza diurna. In uno studio sperimentale controllato e randomizzato di 56 partecipanti la viloxazina ha ridotto significativamente l'eccessiva sonnolenza diurna (EDS) e la cataplessia.\nLa viloxazina \u00e8 stata studiata per il trattamento dell'alcolismo dimostrandosi parzialmente efficace.\nMentre la viloxazina pu\u00f2 essere efficace nella depressione clinica, secondo uno studio, in doppio cieco randomizzato, di Leon e collaboratori dell'Universit\u00e0 di Valle, in Colombia, appare essere scarsamente efficace rispetto all'amisulpride nel trattamento della distimia.\nMeccanismo di azione.\nNel 1976 Lippman e Pugsley riferirono che la viloxazina, come l'imipramina, inibiva la ricaptazione della noradrenalina nel cuore di ratti e topi. A differenza dell'imipramina (come anche della desipramina o dell'amitriptilina) non sembrava in grado di bloccare il reuptake della noradrenalina nella zona midollare del surrene o nell'ipotalamo dei ratti. Per quanto riguarda la serotonina, mentre l'inibizione della ricaptazione della serotonina era paragonabile a quella della desipramina (cio\u00e8, molto debole), la viloxazina potenziava le funzioni cerebrali mediate dalla serotonina in modo simile a quello dell'amitriptilina ed imipramina, che sono inibitori relativamente potenti del reuptake della serotonina. Diversamente da ogni altro farmaco testato, la viloxazina non evidenzia alcun effetto anticolinergico. La viloxazina \u00e8 anche nota per un meccanismo di regolazione sui recettori GABA nella corteccia frontale.\nEffetti collaterali.\nGli effetti collaterali includono nausea, vomito, insonnia, perdita d'appetito, aumento della sedimentazione degli eritrociti, alterazioni elettrocardiografiche ed elettroencefalografiche, dolore epigastrico, diarrea, stitichezza, vertigini, ipotensione ortostatica, edema degli arti inferiori, disartria, tremori, agitazione psicomotoria, confusione mentale, inappropriata secrezione di ormone antidiuretico, aumento delle transaminasi, alterazioni della libido, convulsioni.\nA proposito delle convulsioni va detto che si sono registrati complessivamente tre casi in tutto il mondo; inoltre gli studi sugli animali, e gli studi clinici che includevano pazienti con epilessia hanno indicato la presenza di propriet\u00e0 anticonvulsivanti. Per tale motivo l'epilessia non rappresenta una controindicazione assoluta.\nInterazioni farmacologiche.\nLa Viloxazina \u00e8 nota per aumentare i livelli plasmatici di fenitoina in media del 37%. \u00c8 anche nota per aumentare in modo significativo i livelli plasmatici di teofillina e per diminuirne la clearance dal corpo a volte con conseguenze di overdose accidentale di teofillina"}
{"id": "2426252", "revid": "110157", "url": "https://it.wikipedia.org/wiki?curid=2426252", "title": "Perot Systems", "text": "La Perot Systems \u00e8 una societ\u00e0 statunitense attiva nel campo dell'informatica con sede a Plano, in Texas. Fu fondata nel 1988 dal miliardario texano Ross Perot. L'azienda \u00e8 una delle pi\u00f9 grosse del suo settore, con filiali negli Stati Uniti, in Europa, in India e in Messico. Nel 2008 ha aperto uffici anche in Cina. Nel 2009 \u00e8 stata acquisita da Dell per 3,9 miliardi di dollari."}
{"id": "2426253", "revid": "729019", "url": "https://it.wikipedia.org/wiki?curid=2426253", "title": "Gran Premio di Francia 1966", "text": "Il Gran Premio di Francia 1966 fu una gara di Formula 1, disputatasi il 3 luglio 1966 sul Circuito di Reims. Fu la terza prova del mondiale 1966 e vide la vittoria di Jack Brabham su Brabham-Repco, seguito da Mike Parkes e da Denny Hulme.\nDa segnalare che alla Ferrari, Mike Parkes ha sostituito John Surtees che, dopo una clamorosa rottura si \u00e8 trasferito alla Cooper.\nEsordisce in gara la Lotus 43 cobn il nuovo motore 16 cilindri BRM\nNote.\n\"Salvo indicazioni diverse le classifiche sono tratte da \"\n\" Il tipo di vetture utilizzata \u00e8 desunto dal database di www.oldracingcars.com\""}
{"id": "2426254", "revid": "1711941", "url": "https://it.wikipedia.org/wiki?curid=2426254", "title": "Ait Atta", "text": "A\u00eft Atta (in berbero: \u2d30\u2d62\u2d5c \u2d44\u2d5f\u2d5f\u2d30, Ayt \u0190\u1e6d\u1e6da) \u00e8 una grande trib\u00f9 berbera che a sua volta si divide in sottogruppi: Ayt Wallal, Ayt Isful, Ayt Wahlim, Ayt Yaza e Ayt Unbgi.\nQuella degli Ait Atta \u00e8 una trib\u00f9 berbera come quella degli Ait Yafelman; per millenni hanno vissuto nelle zone a centro-sud e sud-est dell'Atlante marocchino. La loro lingua \u00e8 il tamazight.\nGli Ait Atta oggi vivono in un vasto territorio che va dall'Anti-Atlante fino ai confini con l'Algeria. Sono organizzati in una confederazione la cui capitale \u00e8 Saghrou. Eleggono ogni anno un \"amghar\", che \u00e8 responsabile per la gestione della comunit\u00e0, per la distribuzione delle risorse (comprese le acque per l'irrigazione e i pascoli) e per occuparsi dell'amministrazione della giustizia e dei conflitti con altri notabili locali (\"Im\u0263aren n tqebilt\")"}
{"id": "2426255", "revid": "484362", "url": "https://it.wikipedia.org/wiki?curid=2426255", "title": "Angelo Salvatore Lombardo", "text": ""}
{"id": "2426256", "revid": "287204", "url": "https://it.wikipedia.org/wiki?curid=2426256", "title": "Juan Henr\u00edquez de Villalobos", "text": "Biografia.\nRicoprendo questa posizione, tra l'ottobre del 1670 e l'aprile del 1682, divenne, secondo la storiografia cilena, l'epitome del governo dispotico e corrotto. Il suo governo fu costellato da una serie di liti ed accuse da parte degli oidores della Audiencia Reale del Cile e dai vecino della colonia. Fu uno dei governatori che quando lasci\u00f2 l'incarico era pi\u00f9 ricco, con non meno di 900\u00a0000 pesos, secondo quanto scrive Jose Toribio Medina. \nNel corso della guerra di Arauco, nel gennaio del 1671, Henr\u00edquez tenne il Parlamento di Malloco ponendo fine alle ostilit\u00e0 della insurrezione Mapuche del 1655. In ogni caso nel 1672 Henr\u00edquez affront\u00f2 una rivolta Mapuche guidata del precedente toqui Ayllicuriche e da altri capi che represse prima che diventasse troppo grande. Nel marzo del 1674 riusc\u00ec ad organizzare il Parlamento di Concepci\u00f3n per celebrare la fine degli scontri."}
{"id": "2426257", "revid": "6923", "url": "https://it.wikipedia.org/wiki?curid=2426257", "title": "Men's Warehouse", "text": "La Men's Wearhouse \u00e8 una societ\u00e0 statunitense di abbigliamento maschile con sede a Houston, in Texas. Fu fondata dall'imprenditore George Zimmer nel 1973."}
{"id": "2426258", "revid": "1318658", "url": "https://it.wikipedia.org/wiki?curid=2426258", "title": "Jakob Nielsen (matematico)", "text": "Jakob Nielsen nacque nel villaggio di Mjels, sull'isola di Als, nello Schleswig settentrionale (a quei tempi dominio prussiano oggi invece facente parte del regno di Danimarca).\nSua madre mor\u00ec quando aveva solo 3 anni e il piccolo Jakob nel 1900 si trasfer\u00ec da sua zia e fu iscritto al Realgymnasium.\nNel 1907 fu espulso poich\u00e9 facente parte di un gruppo studentesco illecito, ma riusc\u00ec comunque a proseguire la sua carriera scolastica immatricolandosi prima all'Universit\u00e0 di Kiel nel 1908, per poi laurearsi nel 1913.\nDopo la laurea si arruol\u00f2 nella marina imperiale tedesca, e nel 1915 fu mandato a Costantinopoli come consigliere militare per il governo turco.\nDopo la guerra, nel 1919 Nielsen spos\u00f2 la dottoressa tedesca Carola von Pieverling.\nNel 1920 Jakob Nielsen ottenne una posizione all'universit\u00e0 tecnica di Breslavia, e durante questo periodo egli sviluppo e pubblico le sue teorie matematiche concernenti i gruppi (il suo lavoro principale al riguardo fu pubblicato sul Matematisk Tidsskrift. Il frutto del suo lavoro \u00e8 il teorema noto come teorema di Nielsen - Schreier.\nNel 1921 Nielsen si trasfer\u00ec all'universit\u00e0 reale di agricoltura e veterinaria di Copenaghen, per poi nel 1925 trasferirsi nell'universit\u00e0 tecnica sempre a Copenaghen.\nDurante la seconda guerra mondiale furono fatti degli sforzi per convincere Nielsen a trasferirsi negli Stati Uniti, ma nonostante la paura di rappresaglie tedesche nei suoi confronti, Nielsen rimase in Danimarca senza subire nessuna rappresaglia.\nNel 1951 Nielsen divenne professore di matematica all'universit\u00e0 di Copenaghen, prendendo la cattedra vacante di dell'appena morto Harald Bohr.\nSmise il suo insegnamento nel 1955 soprattutto per via dei suoi impegni e del suo lavoro con l'UNESCO, che non gli lasciavano abbastanza tempo per l'insegnamento."}
{"id": "2426260", "revid": "339392", "url": "https://it.wikipedia.org/wiki?curid=2426260", "title": "Landry's Restaurants Inc.", "text": ""}
{"id": "2426261", "revid": "121728805", "url": "https://it.wikipedia.org/wiki?curid=2426261", "title": "I Just Can't Wait to Be King", "text": "I Just Can't Wait to Be King (nella versione in italiano Voglio diventare presto un re) \u00e8 un brano composto dall'artista britannico Elton John per il classico Disney \"Il Re Leone\"; il testo \u00e8 di Tim Rice.\nIl brano.\nNell'album di provenienza (\"The Lion King Soundtrack\", 1994) ci sono due versioni della canzone: la prima \u00e8 cantata da Jason Weaver, con Rowan Atkinson e Laura Williams. La seconda \u00e8 interpretata da Elton John e costituisce la penultima traccia del disco. Nel film, \"I Just Can't Wait to Be King\" (in italiano \"Voglio diventare presto un re\", canzone scritta da Ermavilo: i doppiatori sono George Castiglia, Perla Liberatori e Roberto Del Giudice) \u00e8 cantata dai piccoli Simba (ambiziosamente legato al suo futuro ruolo di Re) e Nala, che tentano di sfuggire al controllo del bucero Zazu per raggiungere il Cimitero degli Elefanti. Nel cantare la melodia, i due leoncini giocano e si divertono ignorando i rischi e la doppiezza degli adulti. A detta di uno studioso britannico, il pezzo costituisce una parte significativa del lavoro, mostrando l'ingenuit\u00e0 dei bambini oltre alla loro immaturit\u00e0. \nStilisticamente parlando, \"I Just Can't Wait to Be King\" si presenta come un brano pop, in alcuni punti rassomigliante alla seconda traccia (\"A Word in Spanish\") dell'album eltoniano del 1988 \"Reg Strikes Back\".\nLa canzone \u00e8 spesso eseguita a Disneyland; Aaron Carter, inoltre, ne ha eseguito una cover remixata, presente nell'album \"DisneyMania\"."}
{"id": "2426263", "revid": "118062144", "url": "https://it.wikipedia.org/wiki?curid=2426263", "title": "Case method", "text": "Il case method, o metodo casistico, nei sistemi di \"common law\" \u00e8 un metodo di insegnamento del diritto socratico e anti-dogmatico, ed \u00e8 il modello seguito dalle \"law schools\" statunitensi.\n\u00c8 stato per la prima volta proposto da Christopher Columbus Langdell, preside ad Harvard nel 1870, ed ha influenzato la formazione dei giuristi americani: non vengono insegnate agli studenti delle regole generali, bens\u00ec si discute dei singoli casi concreti, cercando di far affinare il metodo attraverso il quale lo studente pu\u00f2 ricavare dal caso concreto, la regola generale di diritto."}
{"id": "2426264", "revid": "19933", "url": "https://it.wikipedia.org/wiki?curid=2426264", "title": "Insurrezione Mapuche del 1655", "text": ""}
{"id": "2426266", "revid": "1543377", "url": "https://it.wikipedia.org/wiki?curid=2426266", "title": "Cachant\u00fan Cup 2008", "text": "Il Cachant\u00fan Cup 2008 \u00e8 stato un torneo di tennis giocato sulla terra rossa.\n\u00c8 stata la 1\u00aa edizione del Cachant\u00fan Cup,che fa parte della categoria Tier III nell'ambito del WTA Tour 2008.\nSi \u00e8 giocato a Vi\u00f1a del Mar in Cile, dall'11 al 17 febbraio 2008.\nCampioni.\nSingolare.\n Flavia Pennetta ha battuto in finale Kl\u00e1ra Zakopalov\u00e1, 6\u20134, 5\u20134 retired\nDoppio.\n L\u012bga Dekmeijere / Alicja Rosolska hanno battuto in finale Marija Korytceva / Julia Schruff, 7\u20135, 6\u20133"}
{"id": "2426270", "revid": "729019", "url": "https://it.wikipedia.org/wiki?curid=2426270", "title": "De Havilland DH.14 Okapi", "text": "Il de Havilland DH.14 Okapi fu un bombardiere biposto inglese realizzato dalla de Havilland. Fu pensato come successore dell'Airco DH.4 e del DH.9, ma non entr\u00f2 mai in produzione.\nStoria del progetto.\nL'Okapi fu una versione ridotta del DH.9 ma fornita di un motore pi\u00f9 potente (il Rolls Royce Condor) pensato come rimpiazzo per il DH.4 e DH.9. Tre aerei vennero costruiti, ma a causa della fine della prima guerra mondiale la Royal Air Force decise di non commissionarne pi\u00f9. Dei tre realizzati, l'ultimo fu il primo a volare; fu completato dall'Airco a Hendon con il nome di DH.14A, venne realizzato come un velivolo biposto a lungo raggio per compiti di posta aerea.\nImpiego operativo.\nL'aereo, immatricolato G-EAPY, venne acquistato da F.S. Cotton per poter compiere un volo tra l'Inghilterra e l'Australia; questa impresa veniva ricompensata dal governo australiano con un premio di \u00a3. Purtroppo Cotton venne battuto sul tempo da Keith and Ross Smith. Il G-EAPY tent\u00f2 di effettuare il primo volo tra Londra e Citt\u00e0 del Capo, nel febbraio 1920, ma fu costretto a un atterraggio di fortuna vicino a Messina. Venne riparato e riprese il volo ma fu costretto a un altro atterraggio di fortuna il 24 luglio 1920. Gli altri due velivoli furono completati dalla de Havilland all'aerodromo di Stag Lane e furono utilizzati solo per dei test. Non ci fu nessun ordine per il velivolo."}
{"id": "2426272", "revid": "767487", "url": "https://it.wikipedia.org/wiki?curid=2426272", "title": "Bayog", "text": "Bayog \u00e8 una municipalit\u00e0 di Terza classe delle Filippine, situata nella Provincia di Zamboanga del Sur, nella regione della Penisola di Zamboanga.\nBayog \u00e8 formata da 28 baranggay:"}
{"id": "2426275", "revid": "729019", "url": "https://it.wikipedia.org/wiki?curid=2426275", "title": "Landry's Restaurants", "text": "La Landry's Restaurant Inc \u00e8 una societ\u00e0 statunitense di ristorazione e di intrattenimento con sede a Houston, in Texas. Essa dispone di 28 tipi diversi di ristoranti a tema (tra cui la catena Bubba Gump Shrimp Company), casin\u00f2, alberghi, centri congressi e aree ricreative. Nel 2000 si \u00e8 ingrandita notevolmente con l'acquisto della catena Rainforest Cafe e nel 2005 operava in 35 Stati americani."}
{"id": "2426276", "revid": "287204", "url": "https://it.wikipedia.org/wiki?curid=2426276", "title": "Juan Henriquez de Villalobos", "text": ""}
{"id": "2426277", "revid": "2090591", "url": "https://it.wikipedia.org/wiki?curid=2426277", "title": "Eva Lopez", "text": "Biografia.\n\u00c8 all'et\u00e0 di soli sei anni che Eva Lopez si avvicina al canto e alla danza, prima ad Avignone e successivamente presso la scuola di Jazz moderno di Montpellier. Partecipa ad alcuni stages presso il conservatorio di musica lirica di B\u00e9ziers; parallelamente \u00e8 corista in orchestre di grande prestigio come \"la grande orchestre de Ren\u00e9 Coll\", e canta nel locale di Ren\u00e9 Cerdan (figlio di Marcel Cerdan) a Montpellier.\nIntraprende un viaggio in India per seguire corsi di musica e canto presso la scuola di Ravi Shankar. Superati poi i casting d'entrata alla scuola di canto di Pierre Malar, Eva si ferma a Parigi.\n\u00c8 proprio Pierre Malar che ritrova nell'interpretazione e nella voce di Eva Lopez le caratteristiche di quella grande artista che lo aveva lanciato decenni prima, \u00c9dith Piaf. \nAffascinato dalla voce di Eva, Pierre Malar le offre di cantare una canzone scritta da lui in omaggio alla grande Piaf.\nEva torna in India per una serie di concerti, poi in Messico per una tourn\u00e9e di \"chansons fran\u00e7aises\" e di brani classici spagnoli.\nNel 2005 \u00e8 invitata dall'Ambasciata di Francia a Roma, in occasione della cerimonia del 14 luglio, per cantare \"La Marseillaise\".\nIl 14 luglio 2006 Eva Lopez \u00e8 chiamata dall\"'Institut Fran\u00e7ais de Florence\" e dal \u201cConsulat de France \u00e0 Florence\" per dare un concerto a Firenze. Da quel momento diventa l'ambasciatrice della \"chanson fran\u00e7aise\" in Italia, d\u00e0 numerosi concerti interpretando canzoni di Edith Piaf, Barbara, Jacques Brel, Gilbert Becauld, L\u00e9o Ferr\u00e9, nonch\u00e9 brani inediti personali.\nNel marzo 2008, chiamata dall'Ambasciata di Francia in Kosovo, Eva Lopez canta a Pristina in occasione della \"semaine de la francophonie \"si esibisce accompagnata al pianoforte e alla fisarmonica dal Maestro Marco Lo Russo aka Rouge.\nNel dicembre 2008, in occasione della 38sima giornata dell'Europa, Eva Lopez riceve il \"Premio personalit\u00e0 Europea\", consegnato nella Sala della protomoteca del Campidoglio a Roma.\nInsieme all'attore Vincenzo Bocciarelli, incide nel 2008, un CD di musica e poesia \"Je t'aime\". Con il poeta Beppe Costa,inizia una collaborazione dando vita a uno spettacolo \"Ho ancora voglia di sognare\u201d: La parola intensa ed evocativa della poesia di Beppe Costa dialoga con la grande tradizione della chanson fran\u00e7aise completamente rivisitata da Eva Lopez.\n\u00c8 la \u201cMaison Fran\u00e7aise\u201d e il \u201cKennedy Center\u201d di Washington DC che in settembre 2009 accoglieranno il concerto di Eva Lopez e dei suoi musicisti.\nIl 6 dicembre Eva Lopez si esibisce con il suo recital di \"chansons fran\u00e7aises\" presso il teatro Politeama di Catanzaro\nPremi.\nNel dicembre 2008, in occasione della 38sima giornata dell'Europa, Eva Lopez riceve il \u201cPremio personalit\u00e0 Europea\u201d.\nAltri progetti.\nSono la \"Maison Fran\u00e7aise\" e il Kennedy Center for the Performing Arts di Washington che nel settembre 2009 accoglieranno il concerto di Eva Lopez e dei suoi musicisti."}
{"id": "2426280", "revid": "375598", "url": "https://it.wikipedia.org/wiki?curid=2426280", "title": "Lancia rally", "text": ""}
{"id": "2426284", "revid": "203463", "url": "https://it.wikipedia.org/wiki?curid=2426284", "title": "Weem", "text": "Weem \u00e8 un villaggio dell'area amministrativa scozzese di Perth e Kinross. \nSi trova circa 40 km a nord ovest di Perth. \nIl nome deriva dal gaelico \"Uaimh\", che significa grotta. \nNei pressi si trova il castello di Menzies, nel quale Charles Edward Stuart trascorse due notti mentre era in viaggio verso la battaglia di Culloden. \nLa chiesa parrocchiale di Weem, di origine medievale, contiene le tombe della famiglia Menzies, risalenti al XVI secolo."}
{"id": "2426285", "revid": "599013", "url": "https://it.wikipedia.org/wiki?curid=2426285", "title": "Dick Stockton", "text": "Nella sua carriera Stockton ha raggiunto l'ottava posizione del ranking mondiale. Negli Slam i suoi migliori risultati sono le semifinali raggiunte a Wimbledon nel 1974 e al Roland Garros nel 1978. In cinque occasioni ha fatto parte della squadra statunitense di Coppa Davis."}
{"id": "2426286", "revid": "767487", "url": "https://it.wikipedia.org/wiki?curid=2426286", "title": "Dimataling", "text": "Dimataling \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nNel 1978 parte del territorio di Dimataling \u00e8 stato staccato per formare la nuova municipalit\u00e0 di Pitogo.\nDimataling \u00e8 formata da 24 baranggay:"}
{"id": "2426288", "revid": "287204", "url": "https://it.wikipedia.org/wiki?curid=2426288", "title": "Lynchet", "text": "Un lynchet \u00e8 un tumulo di terra che viene a depositarsi sopra un pendio di un campo arato per un lungo periodo di tempo. Il suolo cos\u00ec \"turbato\" slitta gi\u00f9 da un fianco della collina per creare un lynchet \"positivo\", mentre la zona livellata diventa un lynchet \"negativo\" . Essi vengono anche riferiti come lynchet a strisce (\"strip lynchets\").\nSono una caratteristica degli antichi sistemi dei campi come i campi celtici delle Isole Britanniche. Alcuni credono che essi si fossero passivamente formati sotto l'azione prolungata a lungo termine della gravit\u00e0 e dalla degradazione del suolo \"liquefatto\" formatosi sotto un pendio arato, mentre altri credono che possano essere stati intenzionalmente realizzati per prevenire l'erosione e lo scivolamento del terreno dal pendio arato.\nLa parola \u00e8 la forma diminutiva di \"lynch\" (adesso \u00e8 un termine piuttosto raro nella lingua inglese) che indica un terrazzo agricolo."}
{"id": "2426296", "revid": "1793900", "url": "https://it.wikipedia.org/wiki?curid=2426296", "title": "Tenet Healthcare", "text": "La Tenet Healthcare \u00e8 una societ\u00e0 statunitense che negli Stati Uniti. Ha sede a Dallas, in Texas, e fu fondata nel 1967 da tre avvocati, Richard Eamer, Leonard Cohen and John Bedrosian, come \"National Medical Enterprises\"."}
{"id": "2426298", "revid": "1856513", "url": "https://it.wikipedia.org/wiki?curid=2426298", "title": "KrasAvia", "text": "La KrasAvia () \u00e8 una compagnia aerea statale russa con la base tecnica all'aeroporto di Krasnojarsk-\u010cerem\u0161anka (), nel Kraj di Krasnojarsk, in Russia.\nStoria.\nLa KrasAvia \u00e8 stata creata sulla base della compagnia aerea russa Evenkija-Avia (). La compagnia aerea russa gestisce gli aeroporti russi di Tura, Chatanga, Bajkit, Vanavara.\nIl 6 marzo 2006 \u00e8 stato rilasciato il certificato dell'Ente dell'Aviazione Civile della Russia per poter effettuare i voli di linea e cargo in Russia.\nIl 4 luglio 2007 la compagnia aerea russa ha preso il nome attuale KrasAvia.\nLa KrasAvia pianifica l'ampliamento della flotta degli aerei con i nuovi Antonov An-140 per poter effettuare i voli di linea sulle rotte a medio raggio fino a 1 500\u00a0km.\nNel 2009 la KrasAvia ha trasportato 101000 passeggeri, il 25% in pi\u00f9 rispetto al 2008. La compagnia aerea di Krasnojarsk \u00e8 stata nominata per il premio \"Le Ali della Russia 2009\" nella categoria delle linee aeree regionali per i risultati raggiunti nello sviluppo dell'aviazione regionale nel Territorio di Krasnojarsk negli ultimi anni.\nNel periodo gennaio - settembre 2010 la KrasAvia ha trasportato 104492, il 21% in pi\u00f9 rispetto allo stesso periodo del 2009. Gli aeroporti del nord del Territorio di Krasnojarsk (Bajkit, Tura, Dikson, Chatanga, Enisejsk, Vanavara) che sono passati nella gestione dalla compagnia aerea di Krasnojarsk hanno registrato il traffico di 80\u00a0000 passeggeri con un aumento di 20% ai primi nove mesi del 2009.\nNel 2011 la compagnia aerea KrasAvia ha trasportato 167000 passeggeri, il 30% in pi\u00f9 rispetto al 2010.\nNel 2015 la KrasAvia ha trasportato 203386 passeggeri, il 86,8% in pi\u00f9 rispetto a 108891 passeggeri trasportati nel 2014.\nStrategia.\nLa compagnia aerea effettua i voli di linea, i voli charter regionali ed interregionali con la flotta degli aerei Antonov e Yakovlev, Let L 410 e degli elicotteri Mil Mi-8."}
{"id": "2426304", "revid": "439868", "url": "https://it.wikipedia.org/wiki?curid=2426304", "title": "Dinas", "text": "Dinas \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nParte del territorio di Dinas \u00e8 stato scorporato in passato per la creazione di due nuove municipalit\u00e0: San Pablo nel 1957 e San Miguel nel 1960.\nDinas \u00e8 formata da 30 baranggay:"}
{"id": "2426305", "revid": "287204", "url": "https://it.wikipedia.org/wiki?curid=2426305", "title": "Il ricatto (romanzo)", "text": "Il ricatto (\"The Associate\") \u00e8 un romanzo legal thriller di John Grisham, pubblicato nel 2009.\nTrama.\nKyle McAvoy \u00e8 un giovane di York (Pennsylvania) con un futuro promettente. Direttore della rivista per la scuola di legge \"Yale Law Jornal\", \u00e8 figlio di un avvocato divorziato, John McAvoy.\nDopo una partita tra giovani di basket nella citt\u00e0 di New Haven, incontra degli agenti dell'FBI che vogliono parlare con lui. Lo convincono a presentarsi da un investigatore, Bennie Wright, per un problema penale al momento non specificato che condannava Kyle.\nIl ragazzo si presenta da Bennie Wright, che gli spiega la situazione: Bennie \u00e8 entrato in possesso di un video che mostra un party nel quale Kyle e altri suoi amici bevono spropositatamente. Verso la fine del video, sono rimasti nella stanza solo Kyle McAvoy, Alan Strock, Joey Bernardo, Baxter Tate ed Elaine Keenan. Poi Elaine si mette sul divano e ha una relazione sessuale con Baxter e con Joey. Kyle e Alan, invece, sono mezzi incoscienti e assistono alla scena. Kyle ricordava che l'archivio della polizia era stato chiuso dopo questo evento nel quale Elaine aveva dichiarato di aver subito uno stupro. Bennie minaccia Kyle di far giungere il video in tribunale se non avesse rubato delle informazioni importanti da uno studio che aveva fatto proposta di lavoro a Kyle, Scully &amp; Pershing, in Wall Street.\nSuccessivamente Bennie rivela di non essere un agente dell'FBI. I dati che vuole sottrarre appartengono al B-10, un'importante invenzione che la Trylon e la Bartin, del Pentagono, si contendevano. La Trylon per la causa si \u00e8 rivolta a Scully &amp; Pershing, la Bartin ad Agee, Poe &amp; Apps. I due studi legali sono in conflitto tra loro.\nKyle viene quindi continuamente pedinato e nella sua casa vengono piazzate numerose telecamere, microfoni e cimici. Kyle parla con suo padre che era decisamente contrario al fatto che suo figlio lavorasse a Wall Street mentre lui faceva casi veri con gente vera, e aveva una vita vera. Kyle sostiene l'esame di abilitazione ed entra nello studio, dove viene accolto calorosamente e gli viene consegnato il cellulare dell'agenzia, il FirmFone.\nQui fa le prime conoscenze e comincia a fatturare ai vari clienti dello studio circa cinquanta ore a settimana, con uno stipendio di duecentomila dollari l'anno, cifra che poi diventa di quattrocentomila dollari l'anno una volta giunto il risultato positivo dell'esame. \nIl lavoro \u00e8 esauriente ed occupa anche i giorni del fine settimana, giornate che volontariamente duravano anche dalle cinque del mattino a notte fonda, cosa che spingeva gli associati (per diventare soci ci volevano circa cinque anni, ma la maggior parte non resisteva pi\u00f9 di tre) a dormire in sacchi a pelo posti sotto la scrivania.\nNello studio Kyle conosce una ragazza, Dale Armstrong, con la quale ha subito rapporti amorosi. Kyle in seguito attende di essere assegnato al caso Trylon, mentre ha numerosi incontri con Bennie e un altro ricattatore, Nigel. Kyle \u00e8 consapevole della sorveglianza, cos\u00ec evita posti chiusi, il telefono o le e-mail (anche quelle sotto il controllo di Bennie). Kyle decide di confidarsi con Joey del video, poich\u00e9 Joey \u00e8 l'unico che poteva ascoltarlo, dato che Baxter era in riabilitazione per l'alcol e la droga e Alan era troppo impegnato nella sua pratica di medico. Cos\u00ec i due cominciano a vedersi durante le partite di baseball e infine decidono di parlare con Elaine, la quale si presenta con le vecchie accuse dopo aver raccontato la storia come pi\u00f9 le avrebbe fatto comodo al suo avvocato, Micheline \"Mike\" Chitz. Queste si presentano come avvoltoi e Joey non ricava nulla dall'incontro. Poi Kyle decide di filmare Bennie, cosa che gli riesce grazie al contributo di Joey.\nIntanto Baxter \u00e8 passato sotto la protezione di Fratello Manny, che lo fa confidare in Cristo e lo fa diventare un uomo buonissimo.\nBaxter vuole parlare con Elaine e scusarsi, ma durante il tragitto per Scranton (la residenza di Elaine) viene ucciso nel bagno di un autogrill. Nessuna traccia dell'assassino, anche se Kyle \u00e8 sicuro che sia stato Bennie e i suoi uomini per evitare che Elaine dimentichi tutto e lasci Kyle libero dalle accuse per stupro. Joey allora decide di uscire da questa storia, anche perch\u00e9 la sua futura moglie, Blair, \u00e8 in attesa di un bambino. Avviene una spaccatura da Scully &amp; Pershing, e Kyle viene assegnato al caso Trylon.\nKyle si rivolge a un avvocato, Roy Benedict, al quale racconta tutta la storia. Roy contatta quindi i suoi amici nell'FBI e nel Dipartimento di Giustizia per catturare Bennie. Durante una caccia ai cervi nella Festa del Ringraziamento, Kyle racconta tutto a suo padre. John McAvoy va allora a parlare con Mike Chitz, le spiega la vera situazione di Elaine e concordano nel pagamento di una cifra di denaro per dimenticare tutto.\nIntanto Nigel porta a Kyle un apparecchio tramite il quale Kyle pu\u00f2 rubare dai computer sofisticatissimi della stanza segreta di Scully &amp; Pershing dedicata al caso Trylon i dati che Bennie ha tanto bramato. Ma Kyle ha un piano.\nPoich\u00e9 Bennie e Nigel possono sapere tramite Wireless se Kyle sta rubando i dati, Kyle copia cinque o sei volte i dati della Categoria A, che contengono i documenti meno importanti. Poi va con l'FBI all'hotel dove si trovavano Bennie e Nigel, che grazie al video e a un identikit erano individuabili agli agenti. Ma i due sono gi\u00e0 fuggiti. I documenti del caso Trylon per\u00f2 sono salvi.\nKyle parla con Scully &amp; Pershing di tutto. Lo studio lo licenzia ma non gli far\u00e0 causa se Kyle decider\u00e0 di non esercitare nello Stato di New York. Kyle accetta, decide di non passare la vita sotto la scorta degli uomini dell'FBI, che hanno rimosso tutte le apparecchiature di Bennie dall'appartamento di Kyle, e va a lavorare come socio nello studio di suo padre, che si chiamer\u00e0 McAvoy &amp; McAvoy. Gente vera, casi veri, vita vera. Senza pi\u00f9 Bennie, Nigel o FBI."}
{"id": "2426308", "revid": "88740", "url": "https://it.wikipedia.org/wiki?curid=2426308", "title": "Whole Foods Market", "text": "La Whole Foods Market \u00e8 una societ\u00e0 alimentare statunitense con sede ad Austin, in Texas. Nel marzo 2019 la societ\u00e0 gestiva 500 supermercati negli Stati Uniti, in Canada e nel Regno Unito. \nL'azienda, oltre a realizzare dei supermercati con prodotti di origine controllata e naturale (\"Organic\"), offre all'interno di alcuni dei suoi supermercati un servizio di takeaway di cibo preparato.\nWhole Foods Market \u00e8 un rivenditore di alimenti naturali e di prodotti biologici. La societ\u00e0 si \u00e8 sempre classificata tra le imprese pi\u00f9 socialmente responsabili.\nIl 16 giugno 2017 Amazon annuncia l'acquisizione di Whole Foods Market per 14 miliardi di dollari."}
{"id": "2426310", "revid": "1457965", "url": "https://it.wikipedia.org/wiki?curid=2426310", "title": "Aloisia de Luna", "text": "Biografia.\nNacque a Bivona, feudo di famiglia, nel 1553 da Pietro de Luna, I duca di Bivona, e dalla nobildonna spagnola Isabel de Vega y Os\u00f3rio, figlia di Juan de Vega, signore del Grajal e vicer\u00e9 di Sicilia (1547-1557), che gli diedero il nome della nonna paterna Luisa Salviati de' Medici, di origine fiorentina.\nNel 1568 spos\u00f2 quindicenne Cesare Moncada, II principe di Patern\u00f2, figlio di Francesco, da cui ebbe i figli Isabella e Francesco. Il matrimonio fu celebrato a Caltabellotta dal vescovo di Girgenti, e dur\u00f2 appena tre anni per l'improvvisa scomparsa nel 1571 del Principe Cesare. Ritrovatasi vedova e con un solo figlio - la figlia mor\u00ec in tenerissima et\u00e0 - il 17 settembre 1577 spos\u00f2 a Monreale in seconde nozze Antonio d'Aragona Cardona, duca di Montalto, da cui ebbe la figlia Bianca Antonia. \nMorto anche il secondo marito nel 1584, Aloisia organizz\u00f2 il matrimonio del proprio figlio Francesco con la figlia del Duca di Montalto, Maria Aragona e La Cerda, celebratosi nel 1585, ed il numero degli stati feudali governati dai Moncada pass\u00f2 da quattro a tredici. Nel 1592, alla morte del fratellastro Giovanni de Luna nell'agosto 1592, che non ebbe eredi, il 30 settembre ricevette l'investitura delle baronie di Scillato e Regaleali e quella di altri feudi quali \"lo vosco di Cuchiara, lo vosco di Granza, lo vosco di Cardulino, lo vosco di Santa Maria, lo vosco di Larminusa de membris et pertinentia terre\" di Caltavuturo e Sclafani, tramite il proprio procuratore Francesco de Ansaldo\nDonna dotata di fortissima personalit\u00e0 e di un forte potere di comando, non superficiale, molto precisa, Donna Aloisia gest\u00ec il patrimonio di famiglia. Grazie a lei, infatti, l'archivio della famiglia Moncada, \u00e8 uno degli archivi pi\u00f9 ordinati della storia della nobilt\u00e0 siciliana. \nAloisia de Luna trasform\u00f2 la corte di Caltanissetta - che divenne il centro dei propri affari e interessi - in una corte molto simile a quella madrilena. Introdusse i gesuiti in Sicilia e in particolar modo a Caltanissetta, dove fece costruire alcune chiese, come quella dell'Assunta annessa al convento dei Cappuccini, e fece ristrutturare la Chiesa Madre e altre chiese del capoluogo. Fu sensibile alla cultura ed acquist\u00f2 il Palazzo Ajutamicristo a Palermo, e riordin\u00f2 le carte di famiglia.\nPerseguendo poi la politica del marito fu attivissima nel raffinare la corte con artisti e musici, tra i quali Giandomenico Martoretta. Introdusse alla corte i pittori genovesi Giulio e Cesare Puzzo, Bartolomeo Navvarete, Enrico Brant, Giuseppe Facciponti, Sofonisba Anguissola. Il cremonese Paolo Fonduli nonch\u00e9 il senese Filippo Paladini. Furono presenti anche diversi poeti. Per cinquanta anni amministr\u00f2, con mano ferma, il potere e la politica della contea di Caltanissetta e degli altri territori infeudati ai Moncada, nonch\u00e9, per l'eredit\u00e0 derivatale dal secondo marito, la Contea di Collesano, la baronia delle Due Petralie e di Bilici, la Ducea di Montalto in Calabria.\nDopo la morte del figlio Francesco avvenuta nel 1592, si occup\u00f2 anche dell'educazione del nipote Antonio, erede al Principato di Patern\u00f2. Mor\u00ec a Palermo nel marzo del 1620, all'et\u00e0 di 67 anni."}
{"id": "2426312", "revid": "228587", "url": "https://it.wikipedia.org/wiki?curid=2426312", "title": "Cappella Carafa", "text": "La cappella Carafa si trova nella basilica di Santa Maria sopra Minerva. Celebre per il ciclo di affreschi di Filippino Lippi (1488-1493), \u00e8 una delle pi\u00f9 alte testimonianze dell'arte tardo-quattrocentesca a Roma.\nStoria.\nLa cappella, collocata nel lato destro della basilica e dedicata alla Vergine e a san Tommaso d'Aquino, venne costruita verso la fine del XV secolo su decisione del carismatico cardinale Oliviero Carafa, noto per la sua energica opposizione ai Turchi: nel 1472 si pose infatti al comando della flotta papale contro di loro e riport\u00f2 una vittoria recuperando la citt\u00e0 di Antalya per la Repubblica di Venezia. Il Carafa era un domenicano, come i frati che amministravano Santa Maria sopra Minerva, e il suo palazzo si trovava poco lontano dalla basilica. \nSu consiglio di Lorenzo il Magnifico il cardinale decise di affidare la decorazione ad affresco della cappella a Filippino Lippi, artista poco pi\u00f9 che trentenne, figlio d'arte, ma che gi\u00e0 aveva dato prova di grandi capacit\u00e0. Per recarsi a Roma Filippino dovette interrompere il lavoro nella Cappella di Filippo Strozzi in Santa Maria Novella, iniziato nel 1487 e che poi avrebbe completato solo nel 1502. \nIl 27 agosto 1488 Filippino \u00e8 documentato gi\u00e0 in citt\u00e0, assistito dal ventitreenne Raffaellino del Garbo. Gli affreschi erano sicuramente terminati nel 1493, quando li visit\u00f2 papa Alessandro VI. \nRaffaellino cur\u00f2 la decorazione di un altro piccolo ambiente attiguo alla cappella destinato a ospitare le spoglie del cardinale dopo la sua morte, con \"Storie di Virginia\" e altri episodi legati al tema della castit\u00e0, che ben si adattavano alla tempra austera del cardinale.\nDescrizione e stile.\nLa volta.\nCome di consueto la decorazione dovette iniziare dalla volta, che venne divisa in quattro vele sulle quali Filippino raffigur\u00f2 altrettante \"Sibille\". Al centro campeggia uno stemma Carafa entro un medaglione con cornice dipinta che prosegue, con la medesima decorazione, lungo i costoloni. Si tratta di un disegno di rami intrecciati ad anelli con diamanti, emblema di Lorenzo de' Medici, alternati a libri e palmette all'antica. L'allusione ai Medici viene in genere letta come un ringraziamento per la segnalazione e per l'opera di mediazione e pacificazione svolta dal Magnifico nella congiura dei Baroni che aveva insanguinato il regno di Napoli nel 1485, terra di origine del Carafa. I libri poi rimandano agli interessi culturali del cardinale, che possedeva una ricca biblioteca, lasciata poi in eredit\u00e0 al convento di Santa Maria della Pace, dove aveva anche finanziato il chiostro del Bramante.\nNelle \"Sibille\" della volta Filippino fu il primo fiorentino a impiegare una visione \"da sott'in su\", cio\u00e8 una prospettiva calibrata per la visione dal basso, sebbene ancora rudimentale. Ci\u00f2 fu possibile sicuramente grazie all'esempio nella basilica dei Santi Apostoli dell'affresco dell\"'Ascensione di Cristo\" di Melozzo da Forl\u00ec, oggi staccato e diviso tra i Musei Vaticani (dove restano gli \"Angeli musicanti\") e il Palazzo del Quirinale. Per capire la distanza con il modo ancora arcaico di dipingere gli spicchi delle volte a Firenze si pu\u00f2 confrontare l'opera di Filippino con le coeve \"Sibille\" nella Cappella Sassetti di Domenico Ghirlandaio, viste ancora in maniera rigidamente frontale, come se stessero su una parete. \nLe \"Sibille\" di Filippino sono la \"Cumana\", la \"Libica\", la \"Tiburtina\" e la \"Delfica\", con i nomi scritti in insegne alla romana poste agli angoli, sorrette da cherubini a monocromo. Esse, simbolo di sapienza al pari dei profeti, tengono in mano cartigli svolazzanti con passaggi degli scritti di san Tommaso e sono affiancate da angeli che reggono altri cartigli o libri, su cui esse leggono o scrivono. La Cumana \u00e8 a seno semi-scoperto, ma non si tratta di un'allusione languida come quelle tanto diffuse nel Seicento, tanto pi\u00f9 inspiegabile se paragonata al carattere estremamente austero del cardinale, ma piuttosto di un riferimento derivato dalla teologia medievale, secondo cui le profezie delle sibille avevano per l'umanit\u00e0 lo stesso valore del latte materno per il neonato. Alcune pose ricordano l'arte classica di Roma, come la statua dell'\"Arianna dormiente\", da cui Filippino trasse l'atteggiamento pensoso della Tiburtina, la gamba incrociata della Delfica e forse il panneggio della Cumana, compreso il dettaglio del seno scoperto. \nLe pose complesse, il ricadere dei panneggi, l'intrecciarsi dei cartigli svolazzanti creano giochi lineari bizzarri, tipici dell'artista, che danno all'insieme un effetto di nervoso dinamismo, estremamente espressivo, che rifiuta il naturalismo classico.\nParete centrale.\nLa parete di fondo \u00e8 decorata da una finta pala d'altare (in realt\u00e0 ad affresco) dell\"'Annunciazione\" tra una cornice di stucco e dall'\"Assunzione della Vergine\" ai lati e nella parte superiore. Tutta la scena \u00e8 inquadrata da una finta architettura con un arcone retto da pilastri decorati da candelabre a monocromo. Tra i soggetti inseriti in questa decorazione figura anche, a destra, la prua di una nave romana con un ramoscello d'ulivo, allusione al successo militare di \"Oliviero\" contro i Turchi. La nave venne copiata da un rilievo marmoreo gi\u00e0 nella chiesa di San Lorenzo fuori le mura (oggi ai Musei Capitolini) in cui ogni parte dell'imbarcazione corrisponde, secondo la tradizione romana, a un organo del corpo umano: per questo sulla prua si trova un occhio. Lungo il fregio, visibile ormai solo sulla parete destra, corrono vari oggetti che richiamano gli interessi e gli incarichi ecclesiastici del cardinale; sul cornicione sono poi dipinti angioletti che reggono lo stemma Carafa.\nL'Annunciazione.\nL\"'Annunciazione\" ha un'iconografia piuttosto insolita, con san Tommaso d'Aquino che presenta a Maria annunciata il cardinale Carafa inginocchiato. Se infatti non era rara la presenza del committente anche nelle annunciazioni (come in quella di Antoniazzo Romano nella stessa chiesa), molto originale \u00e8 il duplice ruolo di Maria, che con la testa guarda l'Angelo che le sta portando l'annuncio, apparendo a sinistra nello svolazzare delle vesti e seguito dai raggi di luce con la colomba dello Spirito Santo, mentre con il corpo \u00e8 rivolta alla presentazione e con la mano benedice il cardinale. Il cardinale assume cos\u00ec un ruolo da protagonista nella scena accanto alla Vergine, distraendola quasi dall'evento sacro. La scena \u00e8 ambientata in un interno, dove Maria sta inginocchiata su una sedia presso un leggio colmo di libri, mentre una tenda scostata rivela una natura morta in un ripiano nel muro posto in alto: si tratta di uno scaffale con libri e con una caraffa di vetro, simbolo di trasparente purezza, con un ramoscello di ulivo, un riferimento da rebus al nome del cardinale, Oliviero Caraf(f)a. \nA sinistra si vede un androne coperto da volta a botte con al centro lo stemma Carafa, che farebbe pensare all'ambientazione nello stesso palazzo del cardinale.\nLa cornice in stucco chiaro con decorazioni dorate \u00e8 composta da una base, due pilastrini corinzi, una trabeazione con fregio di cherubini, festoni e palmette, e una coronazione con volute, vasi e protomi maschili, coronati da un cestino di frutta (la frutta \u00e8 paragonata da sant'Agostino e sant'Ambrogio alle buone opere) e chiuse da un tendaggio affrescato tenuto e scostato da quattro puttini pure dipinti. Sui pilastrini si trova una precoce decorazione a grottesche, che dimostra l'influsso dei recentemente scoperti affreschi della \"Domus Aurea\". Vasari forse esager\u00f2 quando scrisse che Filippino fu il primo ad averli visti, ma comunque dovette essere sicuramente tra i primi visitatori.\nL'Assunzione.\nUna serie di personaggi affrescati ai lati della pala, raffiguranti gli Apostoli, dirige lo sguardo dello spettatore verso il miracolo che si svolge in cielo, quello dell'Assunzione della Vergine che sta salendo su una nuvola, spinta da angeli, affiancata da ceri accesi, da angioletti che spargono incenso e da una mandorla luminosa di cherubini. I due turiboli citano molto fedelmente quelli disegnati da Botticelli nell'affresco della \"Punizione dei ribelli\" nella Cappella Sistina, a cui probabilmente collabor\u00f2 anche lo stesso Filippino. \nSe la Vergine \u00e8 rappresentata in maniera tradizionale, con un punto di vista frontale, grande libert\u00e0 si trova negli angeli musicanti che le danzano attorno, scorciati \"da sott'in su\" imitando quelli di Melozzo da Forl\u00ec. Da sinistra in senso antiorario si vedono un angelo con tamburello, uno con trombone, uno con il salterio, poi tre angeli con fiaccole che spingono la nuvola, poi uno coi tamburi legati in vita, uno col triangolo (in questo caso di forma trapezoidale) e uno con una cornamusa: si tratta di strumenti musicali delle truppe militari dell'epoca, adatti a creare una musica fragorosa, anzich\u00e9 i tradizionali organetti, liuti e archi da \"interno\". La cornamusa, strumento militare per eccellenza, \u00e8 decorata da bande parallele bianche e rosse ed allude allo stemma Carafa ed ai successi navali. \nGli angeli creano un vivacissimo girotondo, con pose di grande vitalit\u00e0, elettrizzate dai giochi lineari dei panneggi e dei nastri che volano attorno. \nDietro agli Apostoli in basso si snoda un variopinto corteo di personaggi e animali esotici, forse allusione al trionfo che il cardinale ricevette di ritorno dalla campagna militare vittoriosa. La giraffa doveva invece essere stata vista da Filippino a Firenze (una era stata donata un paio d'anni prima a Lorenzo il Magnifico suscitando il vivissimo interesse della popolazione), accendendo la sua fantasia.\nParete sinistra.\nSulla parete sinistra si trova oggi il monumento a papa Paolo IV Carafa di Pirro Ligorio, che distrusse gli originali affreschi di \"Vizi e Virt\u00f9\" noti solo grazie alla descrizione del Vasari. \nParete destra.\nLa parete destra presenta una decorazione architettonica simile a quella della parete centrale, ma \u00e8 divisa da un fregio in un riquadro principale e in una lunetta. Essi rappresentano rispettivamente il \"San Tommaso in cattedra\" (o \"Disputa di san Tommaso\") e il \"Miracolo del libro\". \nSan Tommaso in cattedra.\nLa scena del \"San Tommaso in cattedra\" \u00e8 ambientata in un'ariosa architettura centrata su un padiglione coperto da volta a crociera con arco a tutto sesto, da cui si accede a destra, tramite un passaggio ad arco, a una terrazza che continua sull'edificio accanto, dove sono affacciati alcuni personaggi. Sotto la nicchia si trova Tommaso d'Aquino circondato da figure simboliche, pi\u00f9 in basso fuori dalla nicchia, da due gruppi simmetrici di personaggi. \nTommaso tiene in mano un libro aperto con l'iscrizione \"Sapientiam sapientum perdam\", tratta dalle parole di san Paolo che significa \"Distrugger\u00f2 la sapienza del sapiente\", e ai suoi piedi si trova una figura tozza sdraiata in terra e coperta da libri, evidente personificazione del Peccato, con il cartiglio \"Sapientia vincit malitiam\" (\"La sapienza vince la malizia\"), allusione tipica dei domenicani al ruolo della conoscenza nel riconoscere e combattere il vizio e l'eresia. Ai lati del santo stanno varie personificate, coi nomi incisi a lettere dorate sulle vesti: da sinistra la Filosofia, la Teologia (con la corona, a cui si rivolge il santo), la Dialettica (col tipico attributo del serpente) e la Grammatica (che insegna a leggere a un fanciullo e tiene in mano la verga per punire l'eventuale pigrizia dell'allievo). \nI personaggi in primo piano invece sono quasi tutti figure di eretici, riconoscibili anche in questo caso dalle iscrizioni dorate sulle vesti, in alcuni casi oggi poco leggibili. Vi sono Mani, con il dito sulle labbra, Eutiche, con l'orecchino di perla, Sabellio, che ricorda uno dei \"Prigionieri Daci\" dell'arco di Costantino, Ario, con l'abito giallo, ecc. I libri a terra sono evidentemente quelli degli eretici e sono destinati al rogo. A destra spicca un frate domenicano in primo piano, identificato con Gioacchino Torriani, maestro dell'Ordine. Dall'altro lato si trova invece Niccol\u00f2 Orsini, capo dell'esercito papale, che sembra pronto ad attuare la sentenza di Tommaso. Il destino dei libri eretici non \u00e8 esplicitamente palesato, ma vi si pu\u00f2 riferire anche la presenza nel fregio dell'acerra, uno dei cofanetti in cui i romani tenevano gli incensi da bruciare sugli altari sacrificali, che in questo caso contiene invece un libro. \nI due edifici laterali che fanno da quinta ricordano esempi umbri, come i \"Funerali di san Bernardino\" di Pinturicchio nella Cappella Bufalini nella basilica di Santa Maria in Ara Coeli. A sinistra si intravede un paesaggio cittadino su cui spicca la statua equestre di Marc'Aurelio, che all'epoca si trovava in Laterano ed era creduta un ritratto dell'imperatore Costantino.\nLa lunetta.\nLa lunetta contiene pi\u00f9 episodi sulla vita di san Tommaso. A sinistra si trova il \"Miracolo del Libro\", ambientato in un interno, in cui Cristo si rivolse al santo dal crocifisso per elogiare la sua opera dicendo: \"Bene scripsisti de me Thoma\". All'apparizione miracolosa un frate scappa spaventato dalla porta. La presenza degli angeli coi gigli bianchi, simboli di purezza e il fatto che uno di loro scosti il mantello di Tommaso per far vedere la cintura legata rimanda anche a un altro episodio della vita del santo, quando due angeli comparvero e gli legarono in vita la cintura simbolo di castit\u00e0 per la sua resistenza alle offerte di una prostituta inviata dalla famiglia di Tommaso per distrarlo dalla vita monastica.\nLa parte destra ha come sfondo un loggiato oltre gli archi del quale si vede una citt\u00e0, mentre un personaggio vestito di rosso sta scendendo dei gradini al centro. Pi\u00f9 complessa \u00e8 l'identificazione dei personaggi in primo piano. Il cagnolino che assale il bambino \u00e8 di solito una personificazione del demonio che attenta alla purezza dell'infanzia. La donna con l'abito monacale e il rosario infilato alla cintura \u00e8 probabilmente una personificazione della Chiesa, e l'uomo che scende le scale potrebbe essere il suo sposo Cristo, vestito del rosso che ricorda la Passione. La sua figura si trova inoltre al di sopra dell'\"Imago Pietatis\" sull'architrave. Il Bambino sarebbe allora, secondo gli scritti allegorici di Ugo da San Vittore, il simbolo del clero, nato dall'unione di Cristo con la sua sposa. \nIl personaggio a destra \u00e8 vestito come un musulmano e gli viene indicata la donna raffigurante la Chiesa da un uomo di spalle vestito di giallo, che sembra volerlo far convertire. La donna in secondo piano potrebbe essere una raffigurazione della Sinagoga, cos\u00ec come si trova nel dipinto delle \"Prove di Cristo\" di Botticelli alla Sistina."}
{"id": "2426313", "revid": "1543377", "url": "https://it.wikipedia.org/wiki?curid=2426313", "title": "Chiesa di San Damaso", "text": "La chiesa di San Damaso \u00e8 una chiesa di Roma, nel quartiere Gianicolense, in via di Monte Verde.\nStoria.\nEssa fu costruita su progetti dell'architetto Pasquale Carbonara nel 1969. \u00c8 dedicata a papa Damaso I, vissuto nel IV secolo, pontefice dal 366 al 384, grande restauratore di basiliche e di catacombe romane, autore di numerose iscrizioni celebrative di martiri, scritte in eleganti caratteri appositamente ideati dal calligrafo Furio Dionisio Filocalo e perci\u00f2 detti filocaliani.\nLa chiesa \u00e8 sede della parrocchia omonima, istituita il 25 marzo 1961 con decreto del cardinale vicario Clemente Micara \"\u201cCum in regione\u201d \". La chiesa ha ricevuto la visita di Giovanni Paolo II il 6 marzo 1988.\nDescrizione.\n\u00c8 a pianta circolare, in cemento armato a vista, con copertura a lastre verdi. Esternamente si presenta con un'ampia scalinata che d\u00e0 accesso ad un portico ove si aprono le tre porte d'ingresso. Sopra le due porte laterali troviamo le scritte \"Ego sum ostium\" e \"Ego sum pastor bonus\". Sopra il portico \u00e8 la scritta dedicatoria: \"D.O.M. in honorem Sancti Damasi papae A.D. MCMLXIX\".\nL'interno ha uno sviluppo circolare. Sopra l'altare, posto in una rientranza opposta all'ingresso, spicca un disegno che raffigura l\u2019\"Ultima Cena\" di Ges\u00f9 con gli apostoli. Significativa \u00e8 la cappella del battistero, ove il fonte battesimale \u00e8 raffigurato come un otre, affiancato da una croce in bronzo attorno alla quale sono raffigurate tre colombe, anch'esse di bronzo; tre grandi pannelli in terracotta raffigurano donne alla fontana, viste dalla parte dell'acqua. Sulla destra si trova la mostra d'organo mentre la consolle \u00e8 posizionata accanto al presbiterio. A sinistra invece si trova la statua della Madonna della Fiducia.\nDalla volta pendono quattro lampadari in ferro realizzati dallo scultore Ubert Piacco, collocati nello spazio e proiettati in un tempo senza riferimento storico. In posizione perpendicolare rispetto all'altare, lo scultore ha invece realizzato, in ferro, una corona di spine che cinge una fonte luminosa circolare orientata verso il cielo."}
{"id": "2426314", "revid": "1305772", "url": "https://it.wikipedia.org/wiki?curid=2426314", "title": "Pietro de Luna", "text": "Pietro de Luna pu\u00f2 riferirsi a due personaggi del ramo principale della famiglia De Luna d'Aragona:"}
{"id": "2426316", "revid": "1573940", "url": "https://it.wikipedia.org/wiki?curid=2426316", "title": "Chiesa dei Santi Francesco e Caterina Patroni d'Italia", "text": "La chiesa dei Santi Francesco e Caterina, Patroni d'Italia \u00e8 un luogo di culto cattolico di Roma, nel quartiere Gianicolense, situata all'inizio della Circonvallazione Gianicolense, nei pressi della stazione di Roma Trastevere.\nStoria.\nLa chiesa \u00e8 sede della parrocchia omonima, istituita il 27 giugno 1942 con decreto del cardinale vicario Francesco Marchetti Selvaggiani \"\u201cIn ea regione\u201d\": \u00e8 stata istituita per commemorare la dichiarazione di Pio XII (1939) che aveva proclamato i santi Francesco d'Assisi e Caterina da Siena patroni d'Italia.\nIl progetto architettonico della chiesa \u00e8 stato di Tullio Rossi ed ha subito le dovute modifiche nel corso degli anni. Il presbiterio ha avuto notevoli modifiche a seguito della riforma liturgica del Concilio Vaticano II. Esistono 2 cappelle laterali dedicate rispettivamente al Sacro Cuore di Ges\u00f9 ed alla Vergine Maria Salvatrice. Agli inizi dell'anno 2000 sono state poste, ai lati dell'altare centrale, le icone che rappresentano San Francesco d'Assisi e Santa Caterina da Siena e le icone raffiguranti gli Arcangeli Michele e Gabriele poste in prossimit\u00e0 del Tabernacolo.\nTra gli avvenimenti principali che la chiesa ha vissuto va ricordata la visita di papa Giovanni Paolo II il 26 novembre 1989.\nDescrizione.\nLa facciata, in marmo bianco, \u00e8 preceduta da un portico: in alto, sopra uno stilizzato rosone, l'iscrizione in latino: \"\u201cS. Francisco Ass. et S. Catharinae Sen. Italiae Patronis\u201d\". Sotto il portico si aprono tre portali: quello maggiore, al centro, \u00e8 sormontato dallo stemma di Pio XII, sotto il quale compare l'iscrizione con l'anno di consacrazione: \"A.D. MCMXLII\".\nAll'interno la chiesa \u00e8 a tre navate separate da pilastri in marmo; nella semplice abside si nota il grande \"crocifisso\" ligneo centrale e due icone laterali che riproducono due angeli nell'atto di prostrarsi, mentre ai lati dell'arco absidale ci sono due icone raffiguranti \"San Francesco d'Assisi\" (a sinistra) e \"Santa Caterina da Siena\" (a destra). Sotto il crocifisso, dietro l\"'altar maggiore\" in marmo bianco si trova il tabernacolo bronzeo dorato. Infine, ai lati dell'abside, si trovano due semplici cantorie."}
{"id": "2426318", "revid": "1573940", "url": "https://it.wikipedia.org/wiki?curid=2426318", "title": "Chiesa di San Giulio (Roma)", "text": "La chiesa di San Giulio \u00e8 una chiesa di Roma, nel quartiere Gianicolense, in via Francesco Maidalchini.\nStoria.\nLa chiesa fu costruita nella seconda met\u00e0 del XX secolo.\n\u00c8 sede della parrocchia omonima, istituita il 9 maggio 1960 con decreto del cardinale vicario Clemente Micara \"\u201cUt spirituali bono\u201d\": essa \u00e8 affidata ai Canonici Regolari dell'Immacolata Concezione. Il santo titolare \u00e8 il 35\u00ba papa della Chiesa cattolica. La parrocchia \u00e8 stata visitata da Giovanni Paolo II il 4 febbraio 1996.\nPapa Francesco ha presieduto la dedicazione della nuova chiesa il 7 aprile 2019.\nDescrizione.\nParticolarit\u00e0 dell'edificio \u00e8 di trovarsi diversi metri sotto il piano di calpestio stradale: il motivo \u00e8 che la chiesa in realt\u00e0 \u00e8 incompiuta, rimasta ferma alla sola cripta. L'interno \u00e8 a pianta rettangolare; il tabernacolo, incastonato all'interno di una vetrata policroma, \u00e8 affiancato da due pannelli raffiguranti le specie eucaristiche del pane (le spighe) e del vino (un grappolo d'uva). Accanto all'altare si trova il fonte battesimale.\nPer il cedimento del tetto, la chiesa ha dovuto osservare un periodo di chiusura dal 2016. Mentre la parrocchia \u00e8 stata provvisoriamente ospitata in una tensostruttura la chiesa \u00e8 stata completamente ricostruita. I lavori sono terminati nel 2019."}
{"id": "2426319", "revid": "767487", "url": "https://it.wikipedia.org/wiki?curid=2426319", "title": "San Miguel (Zamboanga del Sur)", "text": "San Miguel \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLa municipalit\u00e0 \u00e8 stata creata nel 1960 con parte del territorio della municipalit\u00e0 di Dinas.\nSan Miguel \u00e8 formata da 18 baranggay:"}
{"id": "2426320", "revid": "2130303", "url": "https://it.wikipedia.org/wiki?curid=2426320", "title": "Chiesa di Santa Maria Madre della Provvidenza", "text": "La chiesa di Santa Maria Madre della Provvidenza \u00e8 una chiesa di Roma, nel quartiere Gianicolense, in via di Donna Olimpia.\nStoria.\nEssa fu costruita nella prima met\u00e0 del XX secolo su progetto dell'architetto Tullio Rossi.\nLa chiesa \u00e8 sede della parrocchia omonima, istituita il 19 marzo 1937 con decreto del cardinale vicario Francesco Marchetti Selvaggiani \"\u201cProvidens mater ecclesia\u201d\". Alla chiesa \u00e8 legato il titolo cardinalizio di \"\u201cSanta Maria Madre della Provvidenza a Monte Verde\u201d\", istituito da Paolo VI il 29 aprile 1969.\nDescrizione.\nLa facciata \u00e8 preceduta da un portico sorretto da cinque pilastri, sotto il quale si trova la scritta dedicatoria in latino: In hon. B. Mariae virginis Div. Providentiae Matris A.D. MCMXXXVII.\nAll'interno, la chiesa si presenta a tre navate, separate da alti pilastri arcuati. Essa \u00e8 dominata dal grande affresco dell'abside, realizzato dal pittore Igino Cupelloni, che ritrae \"Maria in gloria\", accompagnata da angeli ed episodi evangelici. Sull'arco absidale \u00e8 raffigurata l\u2019\"Annunciazione\". Il soffitto e le pareti della navata centrale sono interamente ricoperti da pitture del medesimo artista."}
{"id": "2426324", "revid": "125417972", "url": "https://it.wikipedia.org/wiki?curid=2426324", "title": "Barbara Castracane", "text": "Carriera.\nHa doppiato numerosi personaggi di cartoni animati, tra i quali \"Occhi di gatto\", \"Alf\", \"My Pet Monster\", \"Il circo di JoJo\", \"Altair fra le stelle\", \"Crank Yankers\", \"\u00c8 l'ora di religione\" e \"Georgie\".\nHa doppiato numerose attrici: Queen Latifah, Grace Jones, Joan Allen e molte altre."}
{"id": "2426327", "revid": "701660", "url": "https://it.wikipedia.org/wiki?curid=2426327", "title": "Chiesa di Santa Maria Regina Pacis (Roma)", "text": "La chiesa di Santa Maria Regina Pacis \u00e8 una chiesa di Roma, nel quartiere Gianicolense, in via Anton Giulio Barrili.\nStoria e descrizione.\nEssa fu costruita nella prima met\u00e0 del XX secolo su progetto dell'architetto Tullio Rossi: la chiesa fu aperta al culto nel maggio 1932, ma \u00e8 stata consacrata solo l'11 aprile 1942. La facciata, preceduta da un portico, \u00e8 in mattoni a vista; vi \u00e8 presente la scritta dedicatoria in latino: \"Mariae Immaculatae Reginae Pacis A.D. MCMXLII\"; la facciata \u00e8 affiancata da un alto campanile.\nAll'interno, la chiesa si presenta a tre navate, separate da alti pilastri arcuati. Essa \u00e8 dominata dal grande mosaico dell'abside, che ritrae la \"Maria seduta in trono con Bambino e Santi\", opera di Odoardo Anselmi. Le due navate laterali terminano con opere di Cleto Luzzi del 1944: essa raffigurano la \"Trasfigurazione\" e un \"San Giuseppe con bambino\". Nelle pareti della navata centrale, sotto le grandi finestre a vetri policromi, vi sono affreschi che raffigurano episodi evangelici in cui appare Maria.\nLa chiesa \u00e8 sede della parrocchia omonima, istituita da Pio XI il 25 marzo 1932 con la costituzione apostolica \"\u201cIam pridem\u201d\": essa \u00e8 affidata ai Canonici Regolari dell'Immacolata Concezione. Alla chiesa \u00e8 legato il titolo cardinalizio di \"\u201cSanta Maria Regina Pacis a Monte Verde\u201d\", istituito da Giovanni Paolo II il 28 giugno 1988."}
{"id": "2426329", "revid": "28592", "url": "https://it.wikipedia.org/wiki?curid=2426329", "title": "Duca di Bivona", "text": ""}
{"id": "2426330", "revid": "1318658", "url": "https://it.wikipedia.org/wiki?curid=2426330", "title": "Galeries Lafayette Haussmann", "text": "Le Galeries Lafayette Haussmann \u00e8 un centro commerciale parigino situato in boulevard Haussmann, nel IX \"arrondissement\". Appartiene al gruppo commerciale Galeries Lafayette, di cui \u00e8 il primo ed il pi\u00f9 importante centro commerciale. L'apertura risale al 1912. \u00c8 un edificio in stile art nouveau."}
{"id": "2426333", "revid": "1543377", "url": "https://it.wikipedia.org/wiki?curid=2426333", "title": "Blood (Franz Ferdinand)", "text": "Blood \u00e8 un album della band-rock Franz Ferdinand uscito il 1\u00ba giugno 2009. L'album \u00e8 la versione dub dell'album studio , uscito all'inizio 2009, curato dal produttore \"Dan Carey\".\nInformazioni.\nInizialmente l'album era contenuto nella \"Limited Edition\" dell'album studio , con solo 8 tracce. L'uscita singola dell'album \u00e8 stata decisa nel corso del 2009 ed \u00e8 arricchita di una traccia inedita \"Be Afraid\"; dell'album sono stati distribuiti anche 500 LP, in limited edition solo per il mercato americano.\nTutte le versioni dub delle canzoni contengono il testo delle canzoni originali, il cui titolo \u00e8 una frase del testo.\nLa traccia \"Katherine Hit Me\" \u00e8 sia il rifacimento del singolo No You Girls sia della traccia \"Katherine Kiss Me\"."}
{"id": "2426336", "revid": "461628", "url": "https://it.wikipedia.org/wiki?curid=2426336", "title": "Chiesa di Nostra Signora di Coromoto", "text": "La chiesa di Nostra Signora di Coromoto \u00e8 un luogo di culto cattolico di Roma, situata nel quartiere Gianicolense, in largo Nostra Signora di Coromoto.\nStoria.\nEssa \u00e8 stata costruita tra il 1976 ed il 1978 su progetto dell'architetto Massimo Battaglini (nato a Portici nel 1924), e fu inaugurata il 17 settembre 1978 dal cardinal vicario Ugo Poletti.\nLa chiesa \u00e8 sede della parrocchia omonima, istituita il 15 dicembre 1966 con decreto del cardinale vicario Luigi Traglia \"\u201cSanctissimus Dominus noster\u201d\" col titolo di \u201c\"San Giovanni di Dio\"\u201d, mutato poi in quello attuale nel 1978. Alla chiesa \u00e8 legato il titolo cardinalizio di \"\u201cNostra Signora di Coromoto in San Giovanni di Dio\u201d\", istituito il 25 maggio 1985 da Giovanni Paolo II, che aveva visitato la parrocchia il 15 marzo 1981.\nIl titolo della chiesa fa riferimento alla Vergine di Coromoto, la cui devozione \u00e8 molto diffusa in Venezuela, di cui \u00e8 patrona: la modifica del nome della parrocchia fu dovuta al contributo dato dagli italo-venezuelani alle spese di costruzione dell'edificio.\nDescrizione.\nArchitettura e opere d'arte.\nL'edificio di culto si trova in posizione elevata, sopra una vasta terrazza in cemento armato cui si accede tramite due rampe di scale. Sulla terrazza si leva un'alta croce marrone in ferro, che nel 1988 sostitu\u00ec quella precedente in legno.\nL'ingresso della chiesa \u00e8 costituito da un grande portale, che fino a qualche tempo fa era sormontato dalla riproduzione fotografica di un'icona raffigurante \"Ges\u00f9 Crocifisso con la Madonna e San Giovanni Evangelista tra i Santi Pietro e Paolo\". Quest'immagine \u00e8 ora sostituita da un mosaico con due angeli che sorreggono un clipeo entro il quale \u00e8 una croce greca, dal cui braccio orizzontale pendono l'alfa e l'omega, prima e ultima lettera dell'alfabeto greco e perci\u00f2 simboli di Cristo, principio e fine. Sotto la croce \u00e8 l'iscrizione \"Lucis et pacis\". Il mosaico \u00e8 opera del brasiliano padre Ruberval Monteiro da Silva, O.S.B., che ha realizzato anche le pitture della cripta e quelle della cappella dell'Adorazione eucaristica, al piano seminterrato sottostante la chiesa.\nL'edificio ha pianta irregolare, ed \u00e8 costituito, all'interno, dall'aula esagonale con un'ampia abside poligonale sul lato opposto all'ingresso. Ai due lati di essa, si trovano due profonde cappelle laterali; in quella di destra \u00e8 collocata la statua lignea policroma di Nostra Signora di Coromoto, accompagnata dagli stemmi musivi della Repubblica del Venezuela e degli Stati che la compongono; quella di sinistra \u00e8 destinata alle confessioni dei fedeli, il cui raccoglimento \u00e8 favorito dalla presenza del gruppo neogotico della Piet\u00e0, fiancheggiato da due angeli. La copertura dell'abside e dell'aula \u00e8 costituita da un soffitto piano sostenuto da vistose travi lamellari in legno, mentre il paramento murario \u00e8 in mattoncini ad eccezione dell'abside, che \u00e8 ricoperta d'intonaco color crema. La bussola all'ingresso della chiesa comprende una vetrata serigrafata raffigurante l\u2019\"Apparizione di Maria agli indios Coromoto\" (1988), mentre due vetrate policrome con scene bibliche, opera dell'artista Elisabetta Morelli, chiudono le asole di luce sulle pareti laterali. Su quella di sinistra si segnalano le statue in legno policromo di San Giovanni di Dio e di San Michele Arcangelo, quest'ultima dovuta ad artigiani di Ortisei. Intorno alla chiesa sono disposte le formelle in bronzo con le stazioni della Via Crucis, completate da quelle con la Resurrezione e il Battesimo di Ges\u00f9, il tutto dovuto al maestro Vincenzo Ingletti.\nIl presbiterio occupa quasi interamente l'abside sul lato opposto rispetto all'ingresso. Nell'area presbiteriale, rialzata di tre gradini rispetto al pavimento del resto della chiesa, si trovano l'altare maggiore, l'ambone, la sede e il tabernacolo, decorati con bassorilievi marmorei, nonch\u00e9 il fonte battesimale, sormontato da un gruppo in marmo del Battesimo di Ges\u00f9, di scuola romana della fine del '500; al centro dell'abside, sopra il tabernacolo, \u00e8 un grande Crocifisso in terracotta smaltata, opera dello scultore Pio Fedi (Viterbo 1816 - Firenze 1892), che \u00e8 fiancheggiato da due lampadari di scuola veneziana. Nel soffitto, in corrispondenza dell'altare, si apre un lucernario quadrato, suddiviso da una croce in quattro quadrati minori, che costituisce la maggiore fonte di luce naturale della chiesa. L'attuale sistemazione del presbiterio, che nel 1994 ha sostituito la precedente, dovuta a mons. Giuseppe Gulizia (parroco fino al 1990), \u00e8 opera dell'ex parroco mons. Romano Rossi, dal 2008 vescovo di Civita Castellana. La mensa dell'altare (dedicata il 27 settembre 2008) e il tabernacolo degli oli santi si devono all'attuale parroco, don Francesco Giuliani.\nOrgano.\nL'organo della chiesa Ferraresi \"opus 43\" \u00e8 costituito da una consolle elettronica Viscount \"Hymnus 350\" con registri campionati e da un corpo di canne da essa comandato situato sulla parete destra dell'aula liturgica, entro una cassa in legno. I registri reali sono dieci, per un totale di 854 canne, e sono distribuiti sulla prima e sulla seconda tastiera della consolle elettronica, che ha tre tastiere di 61 note ciascuna ed una pedaliera concavo-radiale di 32."}
{"id": "2426342", "revid": "72265", "url": "https://it.wikipedia.org/wiki?curid=2426342", "title": "Funzione di trasferta", "text": ""}
{"id": "2426343", "revid": "767487", "url": "https://it.wikipedia.org/wiki?curid=2426343", "title": "San Pablo (Zamboanga del Sur)", "text": "San Pablo \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLa municipalit\u00e0 \u00e8 stata creata nel 1957 con parte del territorio della municipalit\u00e0 di Dinas.\nSan Pablo \u00e8 formata da 28 baranggay:"}
{"id": "2426344", "revid": "121491388", "url": "https://it.wikipedia.org/wiki?curid=2426344", "title": "Be Prepared", "text": "Be Prepared (nella versione in italiano Sar\u00f2 re) \u00e8 un brano composto dall'artista britannico Elton John per il classico Disney \"Il Re Leone\"; il testo \u00e8 di Tim Rice.\nIl brano.\nProviene dall'album \"The Lion King Soundtrack\", del 1994. \u00c8 cantata da Jeremy Irons (nel ruolo di Scar), Cheech Marin, Jim Cummings e Whoopi Goldberg (in veste delle tre iene Shenzi, Banzai e Ed). Nella versione italiana, scritta da Ermavilo, Tullio Solenghi interpreta Scar, mentre i ruoli di Shenzi e Banzai sono affidati a Rita Savagnone e Marco Guadagno. \"Be Prepared\" (in italiano \"Siate Pronti\") \u00e8 cantata dagli antagonisti del film, e in particolar modo da Scar, che esorta un intero branco di iene a seguirlo nel suo piano di conquista del regno (uccidendo Simba e Mufasa); in cambio, promette di non far pi\u00f9 soffrire loro la fame. In alcune scene, le iene sfilano davanti a Scar, emulando palesemente le marce naziste presenti nel documentario \"Il trionfo della volont\u00e0\".\nIl brano prosegue lo stile di altri classici Disney: molti, infatti, contengono un brano musicale cantato dal cattivo di turno (famoso \u00e8, per esempio, quello cantato da Rattigan in \"Basil l'investigatopo\" o quello eseguito da Gaston in \"La bella e la bestia\"). Il fatto che \"Be prepared\" sia anche il motto dello Scautismo genera una curiosa contrapposizione di significati di \"essere preparati\".\nLa musica del brano \u00e8 udibile in una breve sequenza del film \"Il re leone 3 - Hakuna Matata\", quando Timon e Pumbaa si ritrovano nel covo di Scar. Spaventati, i due amici cercano di dileguarsi senza farsi notare, imitando in maniera molto comica la parata delle iene.\nIn realt\u00e0 Jeremy Irons non ha cantato la canzone per intero, arrivando solo fino al verso \"You won't get a sniff without me!\". Il resto della parte cantata \u00e8 stata realizzata da Jim Cummings, che ha imitato la voce di Irons praticamente alla perfezione facendo credere per tanti anni che la canzone fosse stata eseguita solo da Irons. Questo accade spesso con i film Disney e i doppiatori \"stuntmen\" non sono quasi mai accreditati.\nTesto tagliato.\nNella versione originale, prima di cominciare effettivamente la canzone, Scar esordisce con un soliloquio:\nNel testo precedente, Scar intuisce che le iene, sebbene animali stupidi e insignificanti, possono aiutarlo a conquistare la Savana. Ci\u00f2 crea un'incongruenza, poich\u00e9 Scar aveva gi\u00e0 utilizzato le iene per i suoi malefici scopi. Perci\u00f2 gli autori decisero di tagliare il soliloquio del leone e di far partire immediatamente la canzone.\nPrima versione.\nOriginariamente nel film, la canzone \"Be Prepared\" avrebbe dovuto avere una ripresa che sarebbe dovuta essere utilizzata durante l'insediamento di Scar come nuovo re della Savana. Intuendo che ci\u00f2 avrebbe rovinato l'atmosfera drammatica della situazione (il cordoglio per la morte di Mufasa), gli autori inserirono la canzone nella scena in cui Scar cercava di convincere Nala ad essere la sua regina, finendo poi per esiliarla al suo rifiuto. Quest'ultima sequenza, per\u00f2, non venne usata nel film, poich\u00e9 giudicata troppo \"hard\" dalla censura americana, ma \u00e8 presente sotto forma di storyboard su Internet."}
{"id": "2426349", "revid": "3115", "url": "https://it.wikipedia.org/wiki?curid=2426349", "title": "Disposizioni sanitarie del paziente cristiano", "text": "Le Disposizioni sanitarie del paziente cristiano (titolo originale Christliche Patientenverfugung) \u00e8 un documento firmato congiuntamente nel 1999 dal Card. Karl Lehmann, presidente della Conferenza episcopale tedesca, e da Manfred Kock, presidente del Consiglio delle Chiese Evangeliche in Germania, che contiene le linee guida per redigere un testamento biologico compatibile con la fede cristiana. \u00c8 stato sottoposto a revisione nel 2003 e ha acquistato una certa notoriet\u00e0 in Italia dopo la sua pubblicazione da parte della rivista MicroMega, ripresa poi da alcuni quotidiani e da politici italiani impegnati nel dibattito sul testamento biologico.\nIl documento.\nIl documento \u00e8 composto da cinque parti. La prima costituisce la premessa, in cui viene ricordato il grande apprezzamento per le prime linee guida, pubblicate nel 1999, e il risultato che esse hanno ottenuto nel favorire il dialogo tra medici e pazienti. Se da un lato il progresso della medicina fa s\u00ec che malattie un tempo incurabili oggi possano essere trattate efficacemente, dall'altro rischia contemporaneamente di condurre verso l'accanimento terapeutico. Per limitarlo o evitarlo viene ricordata la necessit\u00e0 di basare le decisioni sulle terapie sull'analisi della situazione concreta del paziente e con la sua partecipazione.\nVengono anche ricordati il dibattito sull'eutanasia e la sua legalizzazione in alcuni paesi europei, legalizzazione che desta seria preoccupazione per le persone gravemente malate coinvolte, e la visione cristiana della vita fondata sulla speranza della vita dopo la morte e la fede in Cristo risorto.\nL'aggiornamento delle linee guida \u00e8 stato reso necessario dagli sviluppi etici, legali e teologici degli ultimi anni che, pur non variando la validit\u00e0 dell'impianto del precedente documento, richiedono alcune modifiche. Viene anche incoraggiata la compilazione del modello di testamento biologico allegato. \nNella successiva introduzione, che costituisce la seconda parte, \u00e8 riassunta la preoccupazione di chi sta andando verso le ultime fasi della vita e si ricorda che al centro della fede cristiana ci sono l'agonia, la morte e la resurrezione di Ges\u00f9 Cristo che comportano anche la riflessione di ognuno sulla propria morte.\nInoltre si afferma che non pu\u00f2 essere data una risposta generica al dilemma, comune a molti, di morire nel proprio ambiente familiare oppure vivere il pi\u00f9 a lungo possibile in un ambiente ospedaliero attrezzato: per poter vivere dignitosamente pu\u00f2 essere necessario scegliere l'una o l'altra possibilit\u00e0, di caso in caso, in base alla situazione concreta del morente e dei suoi bisogni.\nSi afferma poi che il testamento biologico permette di partecipare alle decisioni sulle ultime fasi della vita anche se in quel momento il paziente non sar\u00e0 pi\u00f9 capace di prenderle, aiutando cos\u00ec il medico a decidere in accordo alla volont\u00e0 espressa o presunta del malato.\nSegue una serie di riflessioni che motivano la richiesta di predisporre il proprio testamento biologico, riflessioni basate sul dono della vita da parte di Dio e sul dovere di viverla responsabilmente anche nella sua ultima fase, vivendo con dignit\u00e0 anche gli ultimi momenti, nonostante il dolore che li pu\u00f2 accompagnare prima della morte.\nSi fa poi una distinzione tra eutanasia attiva e passiva. La prima viene definita come l'uccisione mirata di una persona e non \u00e8 mai ammessa. La seconda invece consiste nel lasciar morire dignitoso nel caso di malati inguaribili e terminali.\nLa terza e la quarta parte riportano alcuni spunti di riflessione, consistenti in brani tratti dalla Sacra Scrittura e le istruzioni pratiche per la compilazione del testamento biologico vero e proprio, che costituisce l'argomento dell'ultima parte del documento.\nIl malinteso sulla sua interpretazione.\nIn Italia questo documento \u00e8 assurto agli onori della cronaca nazionale dopo la pubblicazione di alcuni suoi stralci da parte della rivista MicroMega, che vi ha letto una spaccatura all'interno della Chiesa cattolica riguardo alla bioetica, in quanto essa nel Catechismo condanna ogni forma di eutanasia, anche passiva.\nPer questa ragione, il 17 marzo 2009, la Conferenza episcopale tedesca ha emesso un comunicato in cui si riferisce a quanto scritto dalla rivista e ribadisce d'essere perfettamente in linea con la Santa Sede sul tema dell'eutanasia chiarendo cos\u00ec il malinteso: infatti afferma che i concetti di \"eutanasia passiva\" ed \"eutanasia indiretta\" presenti nel documento non contrastano in alcun modo con le affermazioni del Catechismo della Chiesa cattolica, poich\u00e9 la differenziazione adottata nelle Disposizioni \u00e8 proprio quella illustrata al suo interno dalla Santa Sede. \nInfatti secondo il comunicato la definizione di eutanasia passiva utilizzata nel documento tedesco coincide la rinuncia all'accanimento terapeutico, che \u00e8 ammessa dalla Chiesa cattolica nel paragrafo 2278 del Catechismo e non coincide dunque con l'eutanasia passiva. Difatti quest'ultima \u00e8 condannata dalla Chiesa in quanto nell'odierna accezione del termine consiste in un'omissione che provoca la morte allo scopo di porre fine al dolore anzich\u00e9 nel rinunciare a ricorrere a cure ormai inutili, come era intesa nel testo tedesco. Parimenti anche l'eutanasia indiretta coincide con quanto \u00e8 ammesso dalla Chiesa nel paragrafo 2279 poich\u00e9 consiste nel ricorso alle cure palliative, che possono comprendere l'uso di analgesici e sedativi in quantit\u00e0 tali da comportare, come effetto secondario non desiderato, l'accorciamento della vita del paziente.\nInoltre il 29 marzo 2007, riferendosi a questo documento, la Conferenza episcopale tedesca aveva puntualizzato di opporsi con decisione ai progetti che intendono consentire l'interruzione dei trattamenti necessari per la vita di pazienti in stato vegetativo e di persone con demenza grave, aggiungendo poi che queste persone, non trovandosi in punto di morte, ma essendo malati gravi, richiedono semmai una particolare dedizione e assistenza; una regolamentazione che consentisse di sospenderne l'alimentazione e l'idratazione non costituirebbe quindi una rinuncia all'accanimento terapeutico, ma sarebbe una forma d'eutanasia non ammessa."}
{"id": "2426351", "revid": "110157", "url": "https://it.wikipedia.org/wiki?curid=2426351", "title": "Lahnstein", "text": "Lahnstein \u00e8 una citt\u00e0 di 17.980 abitanti della Renania-Palatinato, in Germania.\nAppartiene al circondario (\"Landkreis\") del Reno-Lahn (targa EMS).\nLahnstein si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\")."}
{"id": "2426352", "revid": "14691", "url": "https://it.wikipedia.org/wiki?curid=2426352", "title": "Christliche Patientenverfugung", "text": ""}
{"id": "2426355", "revid": "287204", "url": "https://it.wikipedia.org/wiki?curid=2426355", "title": "Michaella Krajicek", "text": ""}
{"id": "2426356", "revid": "144796", "url": "https://it.wikipedia.org/wiki?curid=2426356", "title": "Anton Giorgio Clerici", "text": "Biografia.\nAnton Giorgio Clerici, (detto anche Giorgio Antonio), era figlio del marchese ereditario Carlo Giorgio e di sua moglie, la contessa Maria Archinto, figlia del conte Carlo Archinto.\nAncora giovane perdette dapprima il nonno e poi il padre in guerra, venendo accudito dal bisnonno, Giorgio II Clerici, potentissimo ed influente nobile della sua epoca che era presidente del senato di Milano. Al momento della sua nascita la sua famiglia era all'apice del suo successo sociale ed egli, alla sola et\u00e0 di sette anni, si ritrov\u00f2 padrone di un immenso patrimonio, con una rendita annua di 400.000 lire nette.\nAlla morte del marito, la madre Maria Archinto si rispos\u00f2 col principe Antonio Tolomeo Gallio Trivulzio, anch'egli nobile di grande fama e ricchezza in Milano, che ebbe un influsso non indifferente nella crescita di Anton Giorgio.\nIntrapresa ancora giovanissimo la carriera militare, venne favorito dalla propria posizione e dai legami di nobilt\u00e0 (era imparentato col famoso Feldmaresciallo dell'Impero Eugenio di Savoia attraverso sua nonna, la principessa di Masserano, Giovanna Ferrero Fieschi, nonch\u00e9 dalla comune discendenza dal duca Emanuele Filiberto di Savoia) e divenne ben presto colonnello proprietario di un reggimento austriaco che mantenne dal 1744 con le proprie finanze e che prese parte in quello stesso anno alla Battaglia di Madonna dell'Olmo.\nPer questi suoi atti, ben presto divenne favorevole alla corte viennese ed in particolare all'Imperatrice Maria Teresa d'Austria la quale lo nomin\u00f2 ambasciatore imperiale al conclave che si tenne a Roma nel 1758 a seguito della morte di Benedetto XIV. Era questa l'epoca in cui l'Austria deteneva un grande influsso sulla nomina dei pontefici ed il ruolo dei suoi ambasciatori ai conclavi era appunto quello di pilotare il nome di un candidato che fosse favorevole alla casata imperiale. L'ingresso di Anton Giorgio a Roma venne costituito da un corteo favoloso e ricchissimo che comport\u00f2 spese ingenti al patrimonio familiare, a partire dalla sfarzosa uniforme che indossava il marchese, coi bottoni tempestati di diamanti secondo le cronache dell'epoca.\nDopo questi fatti venne nominato Consigliere Intimo dell'Imperatore e quindi venne creato Cavaliere dell'Ordine del Toson d'Oro, la massima onorificenza del Sacro Romano Impero ed una delle pi\u00f9 famose al mondo.\nA Milano venne iscritto al patriziato della citt\u00e0 nel 1739 e si dedic\u00f2 al restauro del palazzo di famiglia nel pieno centro cittadino, arredandolo con un ricco mobilio di fattura austriaca, oltre ad opere pittori che dei pi\u00f9 famosi maestri dell'arte come il Tintoretto, Guido Reni, Van Dyck, il Pordenone, il Veronese ed altri celebri artisti. L'opera pi\u00f9 importante, per\u00f2, la commission\u00f2 nel 1741 a Giovanni Battista Tiepolo al quale chiese di affrescare tutta la volta della galleria principale del palazzo milanese.\nLe spese folli sostenute per questo palazzo, per\u00f2, misero Anton Giorgio quasi sul lastrico, al punto che egli non riusc\u00ec a saldare tutti i conti e venne costretto a ricorrere al Senato di Milano perch\u00e9 gli concedesse lo scioglimento di alcuni fedecommessi.\nMor\u00ec nel suo palazzo a Milano nel 1768 lasciando un patrimonio fortemente dilapidato al cugino Francesco Maria Clerici, appartenente ad un ramo secondario della famiglia.\nMatrimonio e figli.\nNel 1733, Anton Giorgio Clerici spos\u00f2 la marchesa Fulvia Visconti, figlia di Annibale Visconti (il quale era all'epoca feldmaresciallo dell'Impero e castellano del Castello Sforzesco di Milano, nonch\u00e9 comandante della guardia cittadina di Milano).\nDa questo matrimonio ebbe due figlie:"}
{"id": "2426360", "revid": "1305772", "url": "https://it.wikipedia.org/wiki?curid=2426360", "title": "Ornella De Zordo", "text": "Biografia.\nOrnella De Zordo, gi\u00e0 docente di Letteratura inglese presso l'Universit\u00e0 di Firenze (dove si \u00e8 anche laureata), \u00e8 da sempre attiva in movimenti e vertenze per la difesa del territorio, dei servizi pubblici e dei diritti. Nel 2002 \u00e8 tra i fondatori, insieme con Pancho Pardi e Paul Ginsborg, del \"Laboratorio per la democrazia\", nato per ribadire la difesa della democrazia italiana e della Costituzione, in opposizione al governo Berlusconi. Il Laboratorio si evolve nel 2004 in una lista per le amministrative, dal nome Unaltracitt\u00e0/Unaltromondo, alla quale aderisce anche Margherita Hack: De Zordo \u00e8 la candidata sindaco di Firenze e ottiene il 12,31% (27.302 di voti).\nAll'opposizione del governo PD retto da Leonardo Domenici prima e poi da Matteo Renzi, De Zordo viene eletta in Consiglio comunale anche nel 2009 (fino al 2014), come esponente della lista di cittadinanza della sinistra diffusa 'perUnaltracitt\u00e0'. Porta cos\u00ec dentro il Palazzo le istanze delle realt\u00e0 insorgenti e delle vertenze antiliberiste attive a Firenze. Finito il secondo mandato di consigliera, prosegue con l'attivit\u00e0 di perUnaltracitt\u00e0 trasformato in Laboratorio politico dal basso.\nNel dicembre 2008 cura la pubblicazione della collana editoriale \u201cQuaderni d'Inchiesta Urbana\u201d, a cui fa seguito una seconda serie nel maggio 2009. I quaderni affrontano alcune delle problematiche della citt\u00e0: Tav, carcere, acqua, urbanistica.\nCome anglista ha pubblicato diverse monografie e curato edizioni di autori quali, tra gli altri, David Herbert Lawrence (\"Romanzi\", 2 voll., Milano, Mondadori, 1986-90, \"I meridiani\"), Rudyard Kipling (\"Racconti dell'India\", 2 voll., Milano, Mursia, 1988), Edgar Allan Poe (\"Tutti i racconti\", Milano, Mursia, 1992), Jane Austen (\"Tutti i romanzi\", Roma, Grandi tascabili economici Newton, 1997), Katherine Mansfield (\"La passione della scrittura\", Milano, Baldini &amp; Castoldi, 1999), Norbert Davis (\"Rendez-vous con il terrore\", Torino, Einaudi, 2007). Sul sito dell'Universit\u00e0 di Firenze \u00e8 disponibile l'elenco completo delle pubblicazioni di Ornella De Zordo."}
{"id": "2426362", "revid": "124863408", "url": "https://it.wikipedia.org/wiki?curid=2426362", "title": "Andernach", "text": "Andernach \u00e8 una citt\u00e0 di abitanti della Renania-Palatinato, in Germania.\nAppartiene al circondario (\"Landkreis\") di Mayen-Coblenza (targa MYK).\nAndernach si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nIn epoca romana fu sede di un forte ausiliario dell'esercito romano, fin dai tempi dell'imperatore Tiberio, presso il quale prest\u00f2 servizio una \"cohors Raetorum\". Nome latino della localit\u00e0 era \"Antunacum\", appartenente alla provincia romana della Germania superiore.\nSuddivisione amministrativa.\nAndernach si divide in cinque quartieri, quattro dei quali, Eich, Kell, Miesenheim e Namedy sono parimenti anche \"distretti locali\" (\"Ortsbezirk\"):"}
{"id": "2426369", "revid": "436907", "url": "https://it.wikipedia.org/wiki?curid=2426369", "title": "Carnaval", "text": ""}
{"id": "2426371", "revid": "287204", "url": "https://it.wikipedia.org/wiki?curid=2426371", "title": "Carnaval (album)", "text": ""}
{"id": "2426374", "revid": "767487", "url": "https://it.wikipedia.org/wiki?curid=2426374", "title": "Monastero di Mora\u010da", "text": "Il monastero di Mora\u010da \u00e8 un monastero della chiesa serbo-ortodossa nel Montenegro centrale. \u00c8 uno dei complessi religiosi costruiti in Montenegro nel medioevo.\nIl monastero, come riporta un'iscrizione sul portale occidentale, fu fondato nel 1252 da Stefan, figlio di Vukan Nemanji\u0107, re del principato di Zeta e nipote di Stefan Nemanja.\nIl complesso \u00e8 formato da due chiese. La pi\u00f9 grande Uspenje Bogorodice (Assunzione della Vergine Maria) presenta la facciata ornata da affreschi opera di Djurdje Mitrofanic risalenti al 1616. Il tesoro della chiesa conserva codici miniati e una copia dell'Oktoih del 1494, primo libro liturgico stampato in cirillico. La chiesa pi\u00f9 piccola \u00e8 dedicata a Sveti Nikola (san Nicola)."}
{"id": "2426376", "revid": "436907", "url": "https://it.wikipedia.org/wiki?curid=2426376", "title": "Fast Forward", "text": "Fast forward \u00e8 l'avanzamento veloce su videoregistratori, walkman e altri apparecchi. Inoltre pu\u00f2 riferirsi a:"}
{"id": "2426380", "revid": "436907", "url": "https://it.wikipedia.org/wiki?curid=2426380", "title": "Point of View", "text": "Point of View (\"punto di vista\" in inglese) pu\u00f2 riferirsi a:"}
{"id": "2426381", "revid": "767487", "url": "https://it.wikipedia.org/wiki?curid=2426381", "title": "Lorenzo Barlassina", "text": "Carriera.\nGiocatore.\nClub.\nCresciuto nell'Inter, con la quale conquist\u00f2 tre titoli italiani con le formazioni Allievi, Primavera e De Martino, non riusc\u00ec ad emergere a livello di prima squadra e continu\u00f2 dunque la sua carriera altrove, senza mai esordire in Serie A. Disput\u00f2 una finale di Coppa Italia nel 1974, quando vestiva la maglia del Palermo, persa contro il Bologna ai tiri di rigore. Fu poi capitano del Catania, squadra con cui milit\u00f2, fatta eccezione per una parentesi alla Pistoiese, dal 1977 al 1982. Con gli etnei ottenne una promozione in B nella stagione 1979-1980.\nAl termine del campionato 1980-1981 fu eletto dalla Gazzetta dello Sport \"miglior giocatore\" di Serie B.\nIn tutta la carriera collezion\u00f2 30 presenze in Interregionale, 297 presenze e 51 reti in Serie C e 293 presenze in B tra , Palermo, , Catania e Pistoiese, con 20 gol all'attivo, per un totale di 622 partite da professionista.\nNazionale.\nFu convocato due volte dal commissario tecnico Enzo Bearzot in Nazionale di Serie C, per le partite -Italia e Italia-.\nAllenatore.\nDopo aver conseguito il diploma a Coverciano, collezion\u00f2 150 panchine in Serie C2, 100 in Interregionale e 55 in Promozione, vincendo due volte il campionato: prima col e poi con l'Albenga. Allen\u00f2 anche Aosta, Catania ed .\nDirigente.\nAbbandonata la panchina, svolse per 8 anni il ruolo di responsabile degli osservatore dei giovani calciatori liguri alle dipendenze di e . Attualmente nel consiglio direttivo e responsabile del Settore Giovanile della squadra di calcio dell'Albissola, in provincia di Savona."}
{"id": "2426382", "revid": "436907", "url": "https://it.wikipedia.org/wiki?curid=2426382", "title": "Three Wishes", "text": "Three Wishes (\"tre desideri\" in lingua inglese) pu\u00f2 riferirsi a:"}
{"id": "2426383", "revid": "1543377", "url": "https://it.wikipedia.org/wiki?curid=2426383", "title": "Niblo's Garden", "text": "Il Niblo's Garden \u00e8 stato un teatro di New York sito a Broadway, vicino a \"Prince Street\". Venne inaugurato nel 1828 con il nome di \"Sans Souci\" e divenne poi di propriet\u00e0 di William Niblo. Il grande teatro venne distrutto dal fuoco due volte e sempre ricostruito. Il nome \"Niblo's Garden\" venne usato, per pi\u00f9 di un decennio, congiuntamente alla sala del \"Bronx Entertainment Hall\" sita sulla Third Avenue all'angolo con la \"170th Street\", che venne poi chiamata Bronx Lyceum.\nEvoluzione del sito dell'edificio.\nNiblo costru\u00ec il \"Niblo's Theater\" nel 1828 dopo aver aperto un locale che, all'inizio, serviva soltanto caff\u00e8 e bevande. In quel tempo New York non si estendeva molto oltre il sito del Municipio nel 1895. Il giardino era un tempo parte della \"Bayard farm\". venne suddiviso in lotti e comprato da Jeremiah Van Rensselaer. Prima che il terreno venisse acquistato da Niblo, vi era situato un circo chiamato \"Stadium\" contornato da un'alta staccionata. La zona era preferita per le passeggiate dei newyorchesi rispetto alle altre zone verdi situate nelle vicinanze. \nNiblo decise allora di ampliare il servizio di rinfresco a qualcosa di pi\u00f9 articolato, costuendo il \"Grand Saloon\", un piccolo teatro o sala da concerto. Il programma consisteva in esecuzioni musicali, prima che il vaudeville facessa la sua comparsa qualche tempo dopo. L'ingresso al giardino, nell'agosto del 1829, costava soltanto cinquanta centesimi di dollaro. Gli spettacoli si susseguivano dal pomeriggio alla sera.\nNel 1835, il \"Niblo's Garden\" ospit\u00f2 la prima esposizione di P. T. Barnum, facendolo cos\u00ec entrare nel mondo degli intrattenimenti teatrali.\nDurante l'estate del 1837 venne formata una compagnia di vaudeville, da Joseph Judson e Joseph Sefton, che si esib\u00ec al Niblo's. Vennero proposte farse come \"Promotion of the General's Hat\" e \"Meg Young Wife and Old Umbrella\". Dalla met\u00e0 del XIX secolo, il teatro divenne il pi\u00f9 elegante di New York.\nSecondo \"Niblo's Garden\".\nIl primo \"Niblo's Garden\" venne distrutto dal fuoco il 18 settembre 1846. Esso non venne ricostruito fino all'estate del 1849. Il nuovo teatro disponeva di 3.200 posti a sedere ed aveva il palcoscenico pi\u00f9 attrezzato di New York. Nel 1850 iniziarono ad essere rappresentate opere italiane. Il costo del biglietto era di 2 dollari e gli incassi copiosi gli consentitono di scritturare gli attori pi\u00f9 famosi e di mettere in scena le opere degli autori pi\u00f9 importanti. Fra gli interpreti pi\u00f9 importanti, passati per il suo palcoscenico, si ricordano E.L. Davenport, William Wheatley, Bennett Barrow, e Maggie Mitchell.\nNei tardi anni 1860, nel corso del boom succeduto alla fine della guerra di secessione americana, vi fu un brusco incremento di spettatori dovuto al fatto che molti appartenenti alla classe media della popolazione si trasferirono a New York, e vollero fruire di spettacoli teatrali. I teatri divennero pi\u00f9 popolari ed il Niblo's inizi\u00f2 a produrre commedie leggere. Mise in scena \"The Black Crook\" (1866), considerato da molti storici del teatro, la prima commedia musicale. Seguirono poi \"The White Fawn\" (1868), \"Le Barbe Blue\" (1868) e \"Evangeline\" (1873).\nUltimi tempi.\nIl teatro venne nuovamente distrutto da un incendio nel 1872 e ricostruito da A. T. Stewart.\nL'ultima rappresentazione al \"Niblo's Garden\" venne data il 23 marzo 1895. Alcune settimane pi\u00f9 tardi, il teatro venne abbattuto per far posto ad un edificio da adibire ad uffici. Poco tempo prima, Niblo aveva acquistato il \"Metropolitan Hotel\" e l'annesso Teatro.\nRimangono ancora oggi alcune strutture dell'epoca, vicino al sito in cui era ubicato il teatro, la ma sua area \u00e8 oggi occupata da un palazzo adibito ad uffici."}
{"id": "2426384", "revid": "115838392", "url": "https://it.wikipedia.org/wiki?curid=2426384", "title": "Christopher Pike (scrittore)", "text": "Biografia.\nNato a New York, Pike \u00e8 cresciuto in California dove vive tuttora. Abbandonato il college, ha lavorato come operaio in fabbrica, come imbianchino e come programmatore di computer. La sua carriera come scrittore \u00e8 iniziata con romanzi di fantascienza rivolti a un pubblico adulto; questi suoi lavori non riscossero successo di pubblico, ma attirarono l'attenzione di un editore che gli sugger\u00ec di scrivere un thriller per ragazzi: il risultato \u00e8 stato \"Slumber Party\" (1985), che racconta di un gruppo di teenager coinvolto in una serie di bizzarri e violenti eventi durante un fine settimana in montagna. Successivamente Pike ha pubblicato \"Weekend\" e \"Chain Letter\". Tutti e tre i romanzi citati sono stati dei bestseller.\nAltri suoi lavori di successo sono stati \"The Last Vampire\" (una serie di sei libri), \"Final Friends Trilogy\", \"Remember Me\" (una trilogia), \"The Lost Mind\", \"Witch\", \"Whisper of Death\", \"Alosha\", \"The Shaktra\", \"The Yanti\", \"Bury Me Deep\", \"The Tachyon Web\" e \"Fall into Darkness\". Nel 1996, \u00e8 stato fatto un adattamento televisivo di \"Fall into Darkness\" ad opera del regista Mark Sobel, con Tatyana Ali nei panni di Sharon e Jonathan Brandis in quelli di Chad.\nMcFadden \u00e8 anche autore della popolare serie per ragazzi \"Spooksville\" e di molti racconti per adulti: \"Sati\", \"The Season of Passage\", \"The Listeners\", \"The Cold One\", \"The Blind Mirror\" e \"Falling\".\nNonostante i suoi romanzi siano principalmente conosciuti come thriller, spesso sono pi\u00f9 focalizzati sulla fantascienza, lo spiritismo e il giallo. Nelle sue storie sono inoltre frequenti i riferimenti alla mitologia greca, alla religione dell'antico Egitto e alle divinit\u00e0 induiste."}
{"id": "2426391", "revid": "986213", "url": "https://it.wikipedia.org/wiki?curid=2426391", "title": "Claudia Francesca di Lorena", "text": "I suoi nonni materni erano il Duca Vincenzo I Gonzaga ed Eleonora de' Medici, mentre i suoi nonni paterni erano Carlo III di Lorena e Claudia di Valois.\nBiografia.\nElla spos\u00f2 suo cugino, il Duca Nicola II di Lorena, al quale diede cinque figli.\nIl matrimonio con Nicola II fu possibile in quanto questi, gi\u00e0 cardinale, chiese al pontefice che venisse prosciolto dagli ordini sacri in quanto ultimo membro diretto della sua famiglia, per consentire la continuit\u00e0 della famiglia regnante di Lorena. Nel 1661, Nicola II abdic\u00f2 in favore del fratello Carlo IV di Lorena, che aveva a sua volta sposato Nicoletta, sorella maggiore di Claudia Francesca.\nDiscendenza.\nClaudia Francesca mor\u00ec a Vienna all'et\u00e0 di 35 dopo aver dato alla luce le due gemelle Maria Anna e Anna Maria. Fu sepolta nella chiesa di Saint-Fran\u00e7ois-des-Cordeliers a Nancy in Lorena."}
{"id": "2426392", "revid": "438678", "url": "https://it.wikipedia.org/wiki?curid=2426392", "title": "Holding This Moment", "text": "Holding This Moment \u00e8 una raccolta dei primi 7\" del gruppo hardcore punk statunitense Bane, pubblicato nel 1998 da Equal Vision Records."}
{"id": "2426393", "revid": "767487", "url": "https://it.wikipedia.org/wiki?curid=2426393", "title": "Ricardo Arjona", "text": "Biografia e Riconoscimenti.\nHa trascorso l'infanzia e compiuto gli studi accademici e musicali nella capitale Citt\u00e0 del Guatemala, dove si era trasferito con la famiglia all'et\u00e0 di tre anni. A 21 anni ha avuto l'opportunit\u00e0 di incidere il suo primo disco dal titolo \"Dejame decir que te amo\" che non ha avuto per\u00f2 il successo auspicato. Deluso, ha deciso di lasciare il mondo della musica per alcuni anni dedicandosi prevalentemente alla pratica sportiva. Grazie alla notevole statura si \u00e8 dedicato in particolare alla pallacanestro, partecipando anche ad alcune competizioni con la maglia della nazionale Guatemalteca .\nLa musica per\u00f2 restava il suo chiodo fisso tanto da indurlo a concedersi una seconda possibilit\u00e0, che lo ha portato a conseguire il successo sperato e la consacrazione come compositore e cantante con la canzone \"Jes\u00fas verbo no sustantivo\", contenuta nell'omonimo album pubblicato nel 1990.\nLa sua fama ha superato i confini nazionali fra il 1992 e il 1993 grazie al suo quarto album, \"Animal Nocturno\" e per mezzo di brani come \"Mujeres\", \"Como Olvidarte\" e, appunto, \"Animal Nocturno\".\nNegli anni successivi riesce ad ottenere numerosi dischi di platino con gli album \"Historias\" (1994) e \"Si el Norte fuera el Sur\" (1996), due produzioni che regaleranno al grande pubblico alcuni dei suoi pi\u00f9 grandi successi come \"Se\u00f1ora de las cuatro decadas\", \"Te conozco, Realmente no estoy tan solo\" e \"Tu reputaci\u00f3n\".\nNel 1998, l'album \"Sin da\u00f1os a terceros\" presenta altri brani di importanza capitale nella carriera del cantante come \"Tarde (Sin da\u00f1os a teceros), Dime que no\" e \"Desnuda\".\nNel 2002 pubblica \"Santo Pecado\", in cui sono contenute altre due canzoni di notevole successo come \"El Problema\" e \"Minutos\".\nNel biennio 2005 - 2006 il suo nuovo lavoro \"Adentro\" (accompagnato da un tour internazionale che oltre ad averlo visto come di consueto sugli scudi in tutta l'America Latina, nei Caraibi e negli Stati Uniti, lo ha anche portato a varcare l'oceano e sbarcare con grandissimo successo in Spagna), gli vale l'assegnazione di quattro dischi di platino e di un Grammy Award nel 2007 . Fra i brani contenuti nel disco degni di menzione sono \"Acompa\u00f1ame a estar solo\", \"A ti\" e \"Ping\u00fcinos en la cama\".\nNel 2007 presenta la raccolta \"Quien dijo ayer\", dove oltre a tre canzoni inedite canta alcuni fra i suoi grandi successi avvalendosi della collaborazione di svariati fra i pi\u00f9 famosi cantanti sudamericani. Il brano \"A ti\", invece, lo vede protagonista di un intenso duetto con Eros Ramazzotti.\nNel 2008, grazie alla canzone \"Quiero\", contenuta in \"Quien dijo ayer\", l'ASCAP lo insigne del premio di \"Miglior canzone pop dell'anno\". Nello stesso anno pubblica il suo ultimo lavoro, \"5to Piso\" che gli vale l'assegnazione del disco di platino 2009 negli Stati Uniti e Portorico .\nNel 2011 pubblica il suo nuovo album \"Independiente\", tramite la casa discografica \"Metamorphosis\" da lui stesso costituita e distribuito da Warner Music, a testimonianza, come intuibile dal titolo dato al disco, della sua voglia di amministrare in maniera pi\u00f9 indipendente e libera il prosieguo della sua carriera. Il nuovo lavoro di Arjona balza subito in vetta alle classifiche ispanoamericane e statunitensi, conquistando il disco di platino in Argentina e Venezuela e il disco d'oro in Messico, Chile e Stati Uniti . Fra i brani che pi\u00f9 danno risalto al lavoro dell'artista si possono menzionare \"El Amor\", \"Hay Amores\" e \"Fuiste T\u00fa\", straordinario duetto con la giovane conterranea Gaby Moreno.\nNel biennio 2014 - 2015 il suo ultimo lavoro \"Viaje\" (che include brani di notevole livello come \"Cavernicolas, Apnea,Tu Fantasma\" e \"Lo poco que tengo\") ottiene un grandissimo successo sia a livello di album che di Tour, tagliando l'impressionante traguardo di 600.000 biglietti venduti per i concerti tenuti in Argentina e Messico .\nLo stesso biennio vede il cantautore guatemalteco ricevere il premio \"Vida y Obra\" come riconoscimento per i suoi trenta anni di carriera artistica nell'ambito dell'ultima edizione dei trofei \"Lo Nuestro\" \nIl 21 Aprile 2017 Ricardo presenta al pubblico il suo album pi\u00f9 recente: \"Circo Soledad\". Le canzoni pi\u00f9 rappresentative contenute all'interno del disco (che include 12 brani) sono \"Ella\", \"El que Olvida\", \"Se\u00f1orita\" e \"Remiendo al Corazon\". Come di consueto l'artista si impegna in un lungo tour internazionale che prevede oltre 100 concerti in America latina, Stati Uniti ed Europa, sorprendendo i suoi fans italiani con l'organizzazione di un concerto a Milano, prima volta per il cantante nel \"Bel Paese\", in data unica il giorno 5 Maggio 2018 ."}
{"id": "2426396", "revid": "339392", "url": "https://it.wikipedia.org/wiki?curid=2426396", "title": "Neize", "text": ""}
{"id": "2426397", "revid": "106456", "url": "https://it.wikipedia.org/wiki?curid=2426397", "title": "Dore", "text": ""}
{"id": "2426398", "revid": "1543377", "url": "https://it.wikipedia.org/wiki?curid=2426398", "title": "Marie Spartali Stillman", "text": "Biografia.\nMaria Spartali fu la figlia pi\u00f9 piccola di Michael Spartali (1818\u20131914), un ricco mercante e Console generale greco che viveva a Londra insieme a sua moglie Eufrosyne Varsami (1825\u20131913), di origine genovese.\nLei e le sue cugine Maria Zambaco e Aglaia Coronio furono chiamate tra i loro amici \"le tre grazie\", riprendendo quelle della mitologia greca: Aglaia, Eufrosine e Talia poich\u00e9 erano tutte e tre molto belle e di discendenza greca. Algernon Swinburne disse di Spartali: \"Lei \u00e8 cos\u00ec bella che voglio sedermi e piangere\".\nSpartali studi\u00f2 presso Ford Madox Brown dal 1864 per alcuni anni, assieme ai suoi bambini Lucy, Catherine e Oliver. Pos\u00f2 come modella per Brown stesso e anche per Edward Burne-Jones in \"The Mill\" (\"il mulino\"), per Julia Margaret Cameron, per Dante Gabriel Rossetti in \"A Vision of Fiammetta\" (\"Visione di Fiammetta\"), \"Dante's Dream\" (\"il sogno di Dante\") e in \"The Bower Meadow\" (\"il prato sul pergolato\"), per John Roddam Spencer Stanhope e per James Abbott McNeill Whistler in \"La Princesse du Pays de la Porcelaine\" (\"la principessa del paese della porcellana\").\nNel 1871 contro il volere dei suoi genitori spos\u00f2 il giornalista e pittore statunitense William James Stillman divenendo sua seconda moglie, la prima si era suicidata due anni prima. Il lavoro di lui come corrispondente estero port\u00f2 alla divisione del tempo della coppia tra Londra e Firenze tra il 1878 e il 1883 e poi Roma dal 1889 fino al 1896. Lei viaggi\u00f2 anche verso l'America e fu la sola preraffaellita di origine britannica a lavorare negli Stati Uniti.\nLa figlia di Spartali Euphrosyne \"Effie\" e la sua figliastra Lisa divennero entrambe delle artiste. Suo figlio Michael divenne architetto.\nMarie Spartali mor\u00ec a Londra nel 1927, fu cremata al cimitero di Brookwood vicino a Woking e sepolta presso la tomba di suo padre nel cimitero di West Norwood.\nLe opere.\nI soggetti delle sue opere sono quelli tipici dei preraffaelliti: figure femminili, paesaggi italiani, scene di Shakespeare, Petrarca, Boccaccio e soprattutto Dante. Tra le sue opere dantesche vi sono: \"The Meeting of Dante and Beatrice on All Saints' Day\" (1881), \"Dante and Beatrice, Scene from the Vita Nuova\" (1891), \"Madonna Pietra degli Scrovigni\" (1884), \"A May Feast at the House of Folco Portinari, 1274\" (1887), \"Dante at Verona\" (1888), \"A Florentine Wedding Feast\" (1890), \"Upon a Day Came Sorrow unto Me\" (1887), \"A Pilgrim's Folk\" (1914).\nEspose alla Dudley Gallery, alla Grosvenor Gallery e a quella che gli succedette, la New Gallery, alla Royal Academy, ed in varie gallerie degli Stati Uniti dell'est. Partecip\u00f2 alla mostra del centenario a Filadelfia nel 1876. Una sua retrospettiva venne fatta negli Stati Uniti nel 1982."}
{"id": "2426409", "revid": "834", "url": "https://it.wikipedia.org/wiki?curid=2426409", "title": "Point Of View", "text": ""}
{"id": "2426411", "revid": "767487", "url": "https://it.wikipedia.org/wiki?curid=2426411", "title": "Bermersheim", "text": "Bermersheim \u00e8 un comune di 308 abitanti della Renania-Palatinato, in Germania.\nAppartiene al circondario (\"Landkreis\") di Alzey-Worms (targa AZ) ed \u00e8 parte della comunit\u00e0 amministrativa (\"Verbandsgemeinde\") di Westhofen."}
{"id": "2426417", "revid": "1305772", "url": "https://it.wikipedia.org/wiki?curid=2426417", "title": "Sigismondo de Luna", "text": "Sigismondo de Luna pu\u00f2 riferirsi a due personaggi del ramo principale della famiglia De Luna d'Aragona:"}
{"id": "2426423", "revid": "62748", "url": "https://it.wikipedia.org/wiki?curid=2426423", "title": "P. T. Barnum", "text": ""}
{"id": "2426427", "revid": "767487", "url": "https://it.wikipedia.org/wiki?curid=2426427", "title": "Rasmus Elm", "text": "Biografia.\nHa due fratelli maggiori anch'essi ex calciatori professionisti, Viktor e David, che hanno anche giocato con lui al Kalmar.\nCaratteristiche tecniche.\nCentrocampista centrale di notevole tecnica, destro di piede, \u00e8 stato spesso impiegato anche nel ruolo di mediano o di trequartista.\nCarriera.\nClub.\nDopo aver giocato in due club dilettantistici della citt\u00e0 di Emmaboda, il \"Johansfors IF\" e l\"'Emmaboda IS\", nel gennaio 2005 firma un contratto quinquennale con il Kalmar, con cui esordisce ufficialmente nell'Allsvenskan. Resta in Svezia per quattro stagioni, totalizzando 96 presenze e 18 reti.\nIl 25 agosto 2009, dopo aver rifiutato numerosi ingaggi pluriennale in Premier League, soprattutto dall'Everton viene acquistato a titolo definitivo dagli olandesi dell'. Il 12 settembre 2009 debutta in Eredivisie, nella sconfitta esterna contro l' e gioca altre 22 partite, segnando in tutto 3 reti. Confermato titolare anche nelle stagioni seguenti, resta nei Paesi Bassi fino al 2012, con 83 presenze e 12 gol.\nIl 30 luglio 2012 firma un contratto triennale, con opzione di un ulteriore anno, con il CSKA Mosca. Il 3 gennaio 2015 Elm ha rescisso il contratto con il consenso della societ\u00e0 moscovita, complice la volont\u00e0 di curare alcuni gravi problemi allo stomaco e all'intestino che gli avevano impedito di scendere in campo a partire dall'estate precedente.\nNonostante i problemi di salute, nel gennaio 2015 firma per il suo ritorno al Kalmar dopo cinque anni e mezzo di assenza. Prima dell'inizio del campionato, anche il fratello Viktor ha raggiunto i fratelli Rasmus e David al club biancorosso. Qui Rasmus gioca per altre cinque stagioni, durante le quali \u00e8 spesso vittima di infortuni, come per esempio nell'Allsvenskan 2017 quando gioca solo tre partite. La sua ultima annata da giocatore \u00e8 quella del 2019, con il Kalmar che chiude terzultimo in classifica e riesce a salvarsi solo tramite gli spareggi.\nNel marzo 2020 annuncia il suo ritiro dal calcio giocato all'et\u00e0 di 31 anni a causa dei problemi fisici accumulati.\nStatistiche.\nPresenze e reti nei club.\n\"Statistiche aggiornate al 4 marzo 2017.\""}
{"id": "2426431", "revid": "767487", "url": "https://it.wikipedia.org/wiki?curid=2426431", "title": "Paolo Foglietta", "text": "Noto soprattutto per la moralit\u00e0 contenuta nei suoi sonetti, egli denunci\u00f2 aspramente quella che, secondo lui, rappresentava la perdita dei valori della civilt\u00e0 ligure del tempo.\nMolte sue opere sono raccolte nell'antologia \"Rime diverse in lingua genovese\", opera di Cristoforo Zabata, edito per la prima volta nel 1575. \nA lui, da alcuni studiosi, vengono attribuite le opere del contemporaneo Vincenzo Dartonna, data la similarit\u00e0 dello stile e le scarse notizie biografiche che si hanno sul Dartonna.\nLe critiche morali.\nIl poeta critic\u00f2 duramente la situazione in cui vergava la propria patria. Infatti, Genova, secondo il Foglietta, \"madre di regni e di citt\u00e0, regina del mare\", si trovava immersa nella sfrenatezza del lusso e dei disvalori; in particolare, si scagli\u00f2 contro i patrizi divenuti ricchi e che costruivano belle e sontuose ville, pi\u00f9 desiderosi di godersi la vita e di apparire in un certo modo agli occhi degli altri che di lavorare (il caposaldo economico della Repubblica di Genova era infatti il commercio). &lt;br&gt;\nNon fu indenne dalle sue critiche nemmeno la lingua in cui scriveva, il genovese, accusato di assimilare vocaboli dal volgare toscano al posto di quelli tradizionali genovesi. Due secoli dopo il nobile patrizio Steva De Franchi riprender\u00e0 il discorso, difendendo anch'egli, anche se in modo e con stile differente, la lingua di Genova."}
{"id": "2426436", "revid": "767487", "url": "https://it.wikipedia.org/wiki?curid=2426436", "title": "Cisco (Texas)", "text": "Cisco \u00e8 una citt\u00e0 della contea di Eastland, Texas, Stati Uniti. Al censimento del 2010, la popolazione era di 3.899 abitanti.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 3.899 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 90,0% di bianchi, il 3,4% di afroamericani, l'1,2% di nativi americani, lo 0,5% di asiatici, lo 0,0% di oceanici, il 3,1% di altre razze, e l'1,7% di due o pi\u00f9 etnie. Ispanici o latinos di qualunque razza erano il 13,2% della popolazione."}
{"id": "2426437", "revid": "287204", "url": "https://it.wikipedia.org/wiki?curid=2426437", "title": "Juan Jim\u00e9nez de Montalvo", "text": "Biografia.\nSecondo il suo biografo Manuel Moreyra y Paz Sold\u00e1n, Juan Jim\u00e9nez de Montalvo era nativo di Olmedo, nella Vecchia Castiglia. Nel 1598 fu nominato \"oidor\" della Audiencia di Lima. Il 31 dicembre 1621 il vicer\u00e9 Francisco de Borja y Arag\u00f3n si imbarc\u00f2 per la Spagna. Essendo il membro pi\u00f9 anziano della Audiencia, Jim\u00e9nez de Montalvo prese le redini del governo come vicer\u00e9 ad interim.\nRimase al governo per sette mesi, fino all'arrivo di Diego Fern\u00e1ndez de C\u00f3rdoba. In questo periodo presiedette alla cerimonia di proclamazione di re Filippo IV di Spagna, ed al giuramento di fedelt\u00e0 al nuovo monarca.\nSpos\u00f2 Mayor Bravo de Saravia y C\u00e1ceres, una nativa di Santiago del Cile, da cui ebbe quattro figli. Uno dei figli, Juan, divenne presidente del Consiglio delle Indie in Spagna. Un altro, Diego, fu cavaliere dell'Ordine di Santiago. Dopo la morte di Jim\u00e9nez de Montalvo, la vedova si rispos\u00f2 con un altro oidor dell'Audiencia di Lima, Francisco de Alfaro."}
{"id": "2426438", "revid": "287204", "url": "https://it.wikipedia.org/wiki?curid=2426438", "title": "Juan Jimenez de Montalvo", "text": ""}
{"id": "2426439", "revid": "74801", "url": "https://it.wikipedia.org/wiki?curid=2426439", "title": "Bermersheim vor der H\u00f6he", "text": "Bermersheim vor der H\u00f6he \u00e8 un comune di 394 abitanti della Renania-Palatinato, in Germania.\nAppartiene al circondario (\"Landkreis\") di Alzey-Worms (targa AZ) ed \u00e8 parte della comunit\u00e0 amministrativa (\"Verbandsgemeinde\") di Alzey-Land."}
{"id": "2426442", "revid": "767487", "url": "https://it.wikipedia.org/wiki?curid=2426442", "title": "P.U.N.K.S.", "text": "P.U.N.K.S. \u00e8 un film del 1999 diretto da Sean McNamara.\nTrama.\nP.U.N.K.S. racconta di un gruppo di adolescenti vittime di bullismo che trovano una tuta creata da uno scienziato. La tuta fornisce a chi la indossa una forza sovrumana ma ha una controindicazione: il corpo di chiunque la indossi pu\u00f2 essere controllato da qualcun altro, tramite un computer senza fili. I ragazzi, successivamente, apprendono che il padre di Drew, che ha una condizione cardiaca grave, \u00e8 tenuto a presentare il prototipo ad alcuni investitori. Ma dopo aver scoperto che la tuta avrebbe causato la morte dell'uomo a causa di un'insufficienza cardiaca, il gruppo va in missione per salvarlo e distruggere la societ\u00e0 responsabile della costruzione del pericoloso dispositivo."}
{"id": "2426455", "revid": "729019", "url": "https://it.wikipedia.org/wiki?curid=2426455", "title": "Archibald Menzies", "text": "Mentre lavorava col fratello maggiore William nei \"Royal Botanical Gardens\", attir\u00f2 l'attenzione del Dr. John Hope, professore di botanica alla Universit\u00e0 di Edimburgo, che lo incoraggi\u00f2 a studiare medicina in tale universit\u00e0. Dopo essersi laureato in chirurgia lavor\u00f2 per qualche tempo come assistente di un medico di Caernarfon, poi si arruol\u00f2 nella Royal Navy come assistente chirurgo.\nNel 1786 si imbarc\u00f2 come chirurgo sulla \"Prince of Wales\" per un viaggio verso il pacifico settentrionale attraverso capo Horn. La nave, assieme alla \"Princess Royal\", visit\u00f2 il Nord-America, la Cina e le isole Hawaii. Durante il viaggio Menzies raccolse molti esemplari botanici, oltre ad occuparsi della salute dell'equipaggio.\nTornato in Inghilterra nel 1789, fu ammesso nel 1790 alla \"Linnean Society\". Nello stesso anno Menzies fu scelto per accompagnare come naturalista il capitano George Vancouver nel suo viaggio intorno al mondo a bordo della nave \"HMS Discovery\". Dopo che il chirurgo della spedizione si ammal\u00f2, Menzies ne fece le veci.\nNel 1794, mentre la \"Discovery\" era in sosta alle Hawaii per trascorrere l'inverno, assieme al tenente Joseph Baker e ad altri due uomini fece la prima ascensione di cui si ha notizia del Mauna Loa. Tramite un barometro portatile Menzies fece una misurazione dell'altezza della montagna, che gli risult\u00f2 essere di 4134 metri (l'altezza effettiva \u00e8 di 4169 metri).\nDopo questo viaggio ne fece altri con la \"Royal Navy\" nelle Indie Occidentali, dopodich\u00e9 si ritir\u00f2 dalla Marina per diventare un medico chirurgo nel quartiere londinese di Notting Hill. Divenne presidente della Linnean Society dopo la morte di A.B. Lambert.\nContributi scientifici.\nArchibald Menzies \u00e8 commemorato nella nomenclatura scientifica di molte delle piante che scopr\u00ec durante i suoi viaggi. Anche la Pseudotsuga menziesii (abete di Douglas), bench\u00e9 scoperta da David Douglas, porta il suo nome.\nTra le specie botaniche che introdusse in Europa le seguenti:"}
{"id": "2426458", "revid": "116944", "url": "https://it.wikipedia.org/wiki?curid=2426458", "title": "Sigillografia", "text": ""}
{"id": "2426463", "revid": "155634", "url": "https://it.wikipedia.org/wiki?curid=2426463", "title": "Lega Nazionale A 1991-1992 (hockey su ghiaccio)", "text": "La stagione 1991-1992 del campionato svizzero di hockey su ghiaccio ha visto campione l'SC Bern, mentre la regular season \u00e8 stata vinta dall'HC Fribourg-Gott\u00e9ron.\nSpareggio (LNA-LNB).\nL'EHC Chur conserva il proprio posto in LNA, mentre l'HC Ajoie viene promosso a scapito dell'EHC Olten, relegato insieme alle altre squadre concorrenti in LNB."}
{"id": "2426473", "revid": "228587", "url": "https://it.wikipedia.org/wiki?curid=2426473", "title": "Peralta", "text": ""}
{"id": "2426474", "revid": "287204", "url": "https://it.wikipedia.org/wiki?curid=2426474", "title": "Juan Jos\u00e9 P\u00e9rez Hern\u00e1ndez", "text": "Fu il primo europeo ad avvistare, esaminare, dare un nome e registrare le isole situate nei pressi dell'odierna Columbia Britannica, in Canada. Nato a Maiorca, in Spagna, fu pilota sulle navi che percorrevano la tratta tra le Filippine ed il continente americano. Nel 1768 fu assegnato a San Blas guadagnandosi il grado di alf\u00e9rez.\nContesto storico.\nLe rivendicazioni spagnole di Alaska e Pacifico nord-occidentale risalgono alla bolla papale del 1493 (Inter Caetera) ed ai diritti contenuti nel Trattato di Tordesillas del 1494. Questi due atti formali concedevano alla Spagna i diritti esclusivi di colonizzazione di tutto l'emisfero occidentale (Brasile escluso), compresa la costa occidentale dell'America settentrionale. La prima spedizione europea a raggiungere la costa fu quella guidata dallo spagnolo Vasco N\u00fa\u00f1ez de Balboa, che giunse alle coste panamensi del Pacifico nel 1513. Balboa rivendic\u00f2 l'oceano Pacifico per conto della Corona spagnola, cos\u00ec come tutte le terre che lo toccavano, comprese le coste americane. Questa azione di Balboa rafforz\u00f2 ulteriormente la richiesta spagnola di avere il controllo esclusivo della costa.\nSicuro del possesso acquisito, l'impero spagnolo non esplor\u00f2 n\u00e9 colonizz\u00f2 la costa nord-occidentale dell'America settentrionale per i 250 anni che seguirono la spedizione di Balboa. A partire dalla fine del 1700, venendo a sapere dell'arrivo di russi e britannici sulle coste del Pacifico, la Spagna si decise ad interessarsi della situazione locale, e tent\u00f2 di conoscere l'estensione degli insediamenti russi ed inglesi.\nPrimo viaggio.\nAl principio del 1774, il vicer\u00e9 della Nuova Spagna Antonio Mar\u00eda de Bucareli y Urs\u00faa, ordin\u00f2 a P\u00e9rez di esplorare la costa del Pacifico tentando di raggiungere i 60\u00b0 di latitudine nord (all'incirca all'altezza dell'attuale Cordova (Alaska)) per scoprire eventuali insediamenti russi e rivendicare il controllo spagnolo della zona. Voci di commerci di pelli effettuati dai russi obbligarono gli spagnoli ad inviare la fregata \"Santiago\" verso nord, con P\u00e9rez al comando di una ciurma composta soprattutto da messicani. A P\u00e9rez furono date esplicite istruzioni di trattare tutti i nativi con rispetto, e di stabilire relazioni amichevoli con tutti i popoli indiani incontrati.\nNel luglio del 1774 raggiunse la latitudine di 54\u00ba 40\u2032 nord, al largo di Langara Island, una delle isole Regina Carlotta. Qui ebbe un contatto con la trib\u00f9 degli Haida, ma non sbarc\u00f2. A causa della mancanza di provviste e della cattiva salute della ciurma, P\u00e9rez torn\u00f2 a sud nonostante l'obbiettivo non fosse stato raggiunto. Giunse presso la Baia di Nootka il 7 agosto 1774 (a circa 49\u00ba 06\u2032 di latitudine nord, sull'attuale isola di Vancouver), avendo intensi contatti coi nativi, compreso il commercio di beni. Anche qui evit\u00f2 di sbarcare, a causa del maltempo.\nP\u00e9rez era accompagnato da fra' Juan Crespi e fra' Tom\u00e1s de la Pe\u00f1a Suria (o Savaria). Suria fece numerosi disegni che oggi rappresentano un inestimabile registrazione della vita Tlingit del periodo precoloniale.\nP\u00e9rez diede anche il nome di \"Cerro Nevado de Santa Rosal\u00eda\" (\"Picco innevato di Santa Rosalia\") al monte Olympus nello stato di Washington.\nP\u00e9rez prosegu\u00ec fino a Monterey, dove giunse il 28 agosto 1774. Dopo una breve sosta, continu\u00f2 a sud fino a raggiungere San Blas il 5 novembre 1774, completando quindi la spedizione.\nSecondo viaggio.\nNel 1775 fu organizzata una seconda spedizione guidata da Bruno de Heceta e Juan Francisco de la Bodega y Quadra. P\u00e9rez partecip\u00f2 come pilota della nave di Heceta, la \"Santiago\".\nP\u00e9rez mor\u00ec durante il viaggio di ritorno, il 3 novembre 1775, tra Monterey (California) e San Blas. Il corpo fu gettato in mare.\nRetaggio.\nJuan Perez Sound, al largo delle coste orientali dell'isola di Moresby nelle Isole Regina Carlotta prende da lui il nome."}
{"id": "2426476", "revid": "6923", "url": "https://it.wikipedia.org/wiki?curid=2426476", "title": "Stefania de Milly", "text": "Biografia.\nEra la figlia minore di Filippo de Milly, Signore di Nablus e di Isabella d'Oltregiordano, che a sua volta era figlia ed erede di Maurice, signore d'Oltregiordano. \nMatrimoni e discendenza.\nI suoi tre mariti divennero, \"jure uxoris\", signori d'Oltregiordano: \nIl matrimonio del figlio Umfredo.\nSecondo Guglielmo di Tiro nel 1180 la principessa Isabella di Gerusalemme, che aveva appena otto anni, fu promessa in sposa al figlio di Stefania, Umfredo, dal suo fratellastro il re Baldovino IV, in pagamento di un debito d'onore contratto quando il nonno di Umfredo, Umfredo II, era stato ferito mortalmente a Baniyas per salvare la vita al sovrano.\nNel 1183, quando lo sposo aveva circa sedici o diciassette anni e la sposa undici, le nozze furono celebrate nella fortezza di Kerak. \nLa notte stessa del matrimonio reale Kerak fu posta sotto assedio dalle truppe del Saladino per reazione alle minacce di Rinaldo verso la Mecca. \nSecondo la cronaca di Ernoul, Stefania invi\u00f2 al sovrano musulmano dei messaggeri per informarlo delle nozze appena celebrate e ricordargli l'amicizia che li avevano legati molti anni prima, quando egli era stato prigioniero in Kerak. \nProbabilmente questo \u00e8 un racconto di fantasia o la deformazione di un diverso evento, poich\u00e9 non \u00e8 altrimenti noto che Saladino sia mai stato tenuto in schiavit\u00f9 o in ostaggio a Kerak.\nEgli continu\u00f2 comunque ad assediare il resto della fortezza fino all'intervento del re Baldovino IV, poco tempo dopo.\nIl matrimonio aveva probabilmente anche un obiettivo politico:\nBaldovino aveva organizzato il matrimonio per sottrarre la fanciulla all'influenza della famiglia del suo patrigno, gli Ibelin.\nA quanto pare tale obiettivo fu raggiunto: Stefania e Rinaldo di Ch\u00e2tillon riuscirono a restringere sempre pi\u00f9 i contatti di Isabella con la madre Maria e il patrigno Baliano.\nLa \"Continuazione in francese antico di Guglielmo di Tiro\" afferma che Stefania odiava la madre di Isabella, Maria Comnena e le imped\u00ec di avere contatti con la figlia.\nLa caduta della signoria e la morte.\nRinaldo continu\u00f2 a perseguitare le strade dei pellegrini e delle carovane, nel 1183 tent\u00f2 addirittura di attaccare al stessa Mecca provocando l'invasione del Regno da parte di Saladino nel 1187.\nRinaldo fu catturato ed ucciso alla conseguente Battaglia di Hattin, nella quale Umfredo IV fu fatto prigioniero. \nSaladino accett\u00f2 di restituire Umfredo a Stefania in cambio delle fortezze di Kerak e Montreal, ma i castelli rifiutarono di arrendersi e Stefania, lealmente, invi\u00f2 il figlio a tornare in cattivit\u00e0 sotto Saladino, questi si impietos\u00ec e lo rilasci\u00f2 ugualmente.\nIl principato d'Oltregiordano con i suoi castelli furono conquistati da Saladino nel giro di pochi anni dopo Hattin e trovandosi cos\u00ec lontano dalla costa del Mediterraneo dov'erano le restanti piazzeforti crociate, rimase in mano ai musulmani.\nPoich\u00e9 sembra che suo figlio Umfredo sia morto prima di lei, la sua erede (come pure erede di Toron) fu sua figlia Isabella.\nCugina omonima.\nStefania de Milly aveva una cugina di primo grado omonima, figlia di Enrico \"Bibalus\" de Milly (o di Nablus), signore di Petra d'Arabia, e di Agnese de Grenier, figlia di Eustachio de Grenier, conte di Sidone e signore di Cesarea.\nIl suo primo marito fu Guglielmo Dorel, Signore di Botron, al quale diede una figlia, Cecilia.\nRimasta vedova si rispos\u00f2 con Ugo III Embriaco, Signore di Gibelletto, attorno al 1179; \nStefania ed Ugo ebbero una figlia, Plaisance Embriaco, che spos\u00f2 Boemondo IV d'Antiochia, ed un figlio, Guido I Embriaco, Signore di Gibelletto.\nUgo mor\u00ec nel 1196. \nNel 1197 questa seconda Stefania accompagn\u00f2 un esercito ad assediare Gibelletto, che era stata conquistata dai musulmani, e riusc\u00ec a farlo entrare in citt\u00e0 corrompendo una guardia.\nSembra che lei sia morta subito dopo."}
{"id": "2426479", "revid": "1793900", "url": "https://it.wikipedia.org/wiki?curid=2426479", "title": "Southfork Ranch", "text": "Southfork Ranch \u00e8 una localit\u00e0 presso la citt\u00e0 texana di Parker. Il ranch fu costruito nel 1970 da Joe Duncan e il suo indirizzo \u00e8 3700 Hogge Drive.\nIl ranch \u00e8 stato usato come ranch cinematografico per girare la serie TV del 1978 \"Dallas\"."}
{"id": "2426482", "revid": "287204", "url": "https://it.wikipedia.org/wiki?curid=2426482", "title": "Juan Jose Perez Hernandez", "text": ""}
{"id": "2426485", "revid": "713168", "url": "https://it.wikipedia.org/wiki?curid=2426485", "title": "Artale de Luna", "text": "Biografia.\nNativo dell'Aragona, era il secondo di tre figli di Fernando Lopez de Luna, 1\u00ba signore di Ricla, e della di lui consorte Emilia Ruiz de Azagra, 3\u00aa signora di Villafeliche. Il padre era il figlio naturale del nobile Lope de Luna (figlio a sua volta di Artale de Luna y Urrea, 8\u00ba signore di Luna), e fratellastro di Maria de Luna, prima consorte del Re Martino I di Aragona.\nGiunto in Sicilia agli inizi del XV secolo, qui contrasse matrimonio dapprima con la nobile Giovanna Peralta d'Aragona, 4\u00aa contessa di Caltabellotta, figlia di Nicola, e morta costei poco dopo il 1399, ottenne in seguito la dispensa e il 17 giugno 1400 spos\u00f2 la sorella Margherita, erede della Contea di Caltabellotta. Oltre al predetto Stato feudale, il matrimonio con la Peralta gli port\u00f2 in dote un considerevole patrimonio immobiliare e feudale, quest'ultimo costituito anche dalle terre e dai castelli di Bivona, Gristia e San Bartolomeo, tutti situati nei dintorni di Sciacca, dove il De Luna fiss\u00f2 la propria dimora e in cui vi risiedeva la potente famiglia Perollo. Con quest'ultima famiglia nacquero contrasti poich\u00e9 Giovanni Perollo, barone di Pandolfina, non aveva dato il consenso alle sue nozze con la Peralta. Il Perollo era stato designato quale sposo di Margherita \u2013 di cui era suo pretendente \u2013 da parte della nonna paterna di costei, la contessa Eleonora d'Aragona, ma il De Luna grazie all'appoggio della Corona pot\u00e9 compiere il maritaggio con la Peralta.\nDopo la morte di Re Martino, avvenuta nel 1410, il trono della Corona d'Aragona a seguito del Compromesso di Caspe pass\u00f2 al nipote, il principe Ferdinando di Trast\u00e1mara, figlio della sorella Eleonora, Regina consorte di Castiglia, e il De Luna pass\u00f2 alla fedelt\u00e0 a questi. Nel 1420 segu\u00ec il Re Alfonso V d'Aragona nelle sue spedizioni in Sardegna, in Corsica e per la conquista del Regno di Napoli, in cui si distinse fra i comandanti della flotta aragonese che vi combatt\u00e9.\nIgnota \u00e8 la data del suo decesso, probabilmente avvenuto dopo il 1421. Francesco Savasta nella sua opera \"Il famoso caso di Sciacca\" del 1843 ritiene che il De Luna sia morto il 5 giugno 1412, avvelenato ai bagni per opera di Giovanni Perollo, ma tale data \u00e8 evidentemente errata, considerata la sua partecipazione alle suddette guerre del 1420-1421.\nDiscendenza.\nArtale de Luna e Ruiz de Azagra, nobile dei signori di Ricla, dal matrimonio con Margherita Peralta d'Aragona, 5\u00aa contessa di Caltabellotta, ebbe due figli, Antonella e Antonio, 6\u00ba conte di Caltabellotta."}
{"id": "2426486", "revid": "30580", "url": "https://it.wikipedia.org/wiki?curid=2426486", "title": "Gran Premio d'Ungheria 1986", "text": "Il Gran Premio d'Ungheria 1986, \u00e8 stata l'undicesima gara del campionato di Formula 1 del 1986, si \u00e8 svolto il 10 agosto sul circuito del Hungaroring ed \u00e8 stato vinto da Nelson Piquet su Williams-Honda.\nNote.\n\"Salvo indicazioni diverse le classifiche sono tratte da \"\nPiquet si aggiudic\u00f2 la prima edizione del GP d\u2019Ungheria - F1world.it/amarcord"}
{"id": "2426491", "revid": "729019", "url": "https://it.wikipedia.org/wiki?curid=2426491", "title": "Primal Magic", "text": "Primal Magic \u00e8 un album di Strunz &amp; Farah, pubblicato nel 1990."}
{"id": "2426493", "revid": "192549", "url": "https://it.wikipedia.org/wiki?curid=2426493", "title": "Stefania di Milly", "text": ""}
{"id": "2426500", "revid": "287204", "url": "https://it.wikipedia.org/wiki?curid=2426500", "title": "Ridge e furrow", "text": "Il termine ridge e furrow - in lingua inglese ridge and furrow (\"lett\". porca e solco) - \u00e8 spesso usato dagli archeologi ed altri (pi\u00f9 che altro nell'ambito delle Isole Britanniche) per descrivere la forma di tumuli (\"peaks\") e canali (\"troughs\") creatisi nel campo da un sistema di aratura utilizzato in Europa durante il Medioevo. I primi esempi risalgono al periodo post-romano e il metodo sopravvisse fino al XVII secolo in alcune aree. Questo tipo di aratura viene anche trovato in Irlanda e altrove in Europa.\nLa topografia creata dalla \"porca e solco\" fu il risultato di un'aratura sulla stessa striscia di terra ogni anno con aratri \"non-reversibili\" (cio\u00e8 aratri a singolo vomere).\nOrigine.\nQuesto disegno illustra le origini delle forme de ridge e furrow.\nGli aratri tradizionali rivoltano il terreno verso una sola direzione, a destra (vedi aratro). Questo significa che l'aratro non pu\u00f2 voltarsi lungo lo stesso solco. Anzi, l'aratura \u00e8 fatta in senso orario attorno a una striscia rettangolare di terreno. Pervenendo alla fine del solco, l'aratro viene rimosso dal terreno, spostato attraverso la terra non arata (lungo la larghezza della striscia), allora viene rimesso al suolo per farlo lavorare in senso inverso sull'altro della striscia (lungo la sua lunghezza). La larghezza della striscia arata \u00e8 abbastanza stretta, per evitare di dover trascinare l'aratro troppo lontano attraverso il terreno non arato.\nQuesto processo ottiene il risultato di accumulare il terreno verso la linea mediana della striscia rettangolare lungo tutta la sua lunghezza.\nNel medioevo ogni striscia di terreno, facente parte di grandi campi comuni (vedi campi aperti), era lavorata da una singola piccola famiglia, e il sito dell'aratura era ogni anno sempre lo stesso. L'avvallamento del suolo, anno dopo anno, gradualmente s'innalzava verso il centro della striscia formando un cumulo lungo tutta la sua lunghezza, lasciando un avvallamento, o \"solco\" fra ogni cumulo (N.B. in questo il significato di \"solco\" \u00e8 differente dal solco lasciato ad ogni passaggio di aratro). Questo accumulo continuato nel tempo pu\u00f2 essere chiamato \"riempitura\" o \"raccolta\". Si era pensato che i fondi rialzati offrissero un migliore drenaggio (su alcuni suoli ben drenati i campi erano lasciati piatti). L'avvallamento spesso segnava il confine fra due appezzamenti. Sebbene variassero, tradizionalmente una striscia (nei paesi anglosassoni) sarebbe una furlong (ovvero \"furrow-long\") in lunghezza, (circa 200 metri), e una catena larga (circa 20 metri), dando un'area di un acro (circa 0.4 ha), ovvero lo spazio di terreno arato nell'arco di un giorno.\nQuando l'aratura continuava per secoli e secoli, i metodi successivi rimossero la modellatura del terreno a \"ridge e furrow\". Comunque, in alcuni casi la terra divenne pascolo, e nei luoghi dove non si \u00e8 pi\u00f9 arato, il modello originario \u00e8 stato spesso preservato. I \"ridge e furrow\" sopravvissuti possono avere una differenza d'altezza che va da 0,5 a 0,6 metri in certi luoghi, e d\u00e0 un effetto fortemente ondeggiante al paesaggio. Quando in uso attivo (il terreno tramite l'aratura), la differenza d'altezza era a volte anche pi\u00f9 pronunciata, oltre 1,5 metri.\nStrisce curve.\nQuando l'aratura veniva fatta con numerose coppie di piccoli buoi (come succedeva durante l'Alto Medioevo), le coppie insieme con l'aratro erano lunghi molti metri. Questo produceva un particolare effetto sui campi di \"ridge e furrow\". Una volta pervenuti al termine del solco (\"furrow\"), i buoi avrebbero incontrato il confine per prima, e si sarebbero voltati alla sua sinistra, mentre l'aratro continuava cos\u00ec come possibile lungo il solco. Quando l'aratro arrivava alla fine, i buoi si trovavano allineati frontalmente verso sinistra lungo il confine non arato. Ogni paio di buoi avrebbe dunque girato attorno per andare poi verso destra lungo il confine, attraversando la fine della \"striscia\" di terreno, ed essi dunque sarebbero ripartiti gi\u00f9 in senso inverso, paralleli all'opposto solco, trascinadosi dietro l'aratro. Durante il tempo che l'aratro arrivava all'inizio del solco (\"furrow\"), i buoi sarebbero stati gi\u00e0 pronti a spingerlo in avanti.\nIl risultato di ci\u00f2 fu che verso la fine, ogni furrow veniva a curvarsi leggermente verso sinistra, dando a questi primi \"ridge e furrows\" una leggera forma ad S rovesciata. Questa forma ancora sopravvive in alcuni luoghi come confini di campi curvi, anche dove la forma stessa del \"ridge e furrow\" \u00e8 ormai svanita.\nSe i buoi fossero stati girati a destra alla fine del \"furrow\", nel frattempo che l'aratro raggiungeva la fine del furrow, essi sarebbero allineati lungo il confine, un po' oltre l'inizio del nuovo furrow. Questi sarebbero stati mossi goffamente lateralmente dentro il furrow per essere pronti ad arare. Girando verso sinistra evitavano cos\u00ec un movimento obliquo.\nPoich\u00e9 i buoi divennero pi\u00f9 grandi e gli aratri pi\u00f9 efficienti, c'\u00e8ra bisogno di coppie pi\u00f9 piccole, poich\u00e9 queste prendevano meno spazio verso il confine, e cos\u00ec arare dritto divenne pi\u00f9 facile \u2013 e pi\u00f9 facile ancora divenne quando furono usati coppie di cavalli, dimodoch\u00e9 successivamente i \"ridge e furrow\" sarebbero stati pi\u00f9 dritti.\nLocalizzazione e sopravvivenza.\nAlcuni degli esempi meglio conservati di \"ridge e furrow\" sopravvivono nelle Midlands (Inghilterra) nelle contee di:\nI \"Ridge e furrow\" spesso sopravvivono sul suolo pi\u00f9 alto dove la terra arabile veniva successivamente rivoltata sopra il cammino di greggi nel XV secolo e non \u00e8 mai stata arata fino all'avvento dei moderni metodi di aratura; oggi sopravvivono ancora come pascolo e allevamento per pecore, dove l\"'effetto\" \u00e8 chiaramente visibile, specialmente in certe condizioni di illuminazione e vengono, inoltre, associate con i villaggi medievali abbandonati."}
{"id": "2426507", "revid": "339392", "url": "https://it.wikipedia.org/wiki?curid=2426507", "title": "M4C", "text": ""}
{"id": "2426510", "revid": "1543377", "url": "https://it.wikipedia.org/wiki?curid=2426510", "title": "IHeartCommunications", "text": "IHeartCommunications, Inc. precedentemente Clear Channel Communications \u00e8 un'emittente televisiva statunitense con sede a San Antonio, in Texas. Fu fondata nel 1972 da Lowry Mays e Red McCombs ed \u00e8 una delle principali emittenti televisive texane. L'attuale amministratore delegato della societ\u00e0 \u00e8 Mark Mays.\nClear Channel Communications oggi IHeartCommunications, Inc. \u00e8 una societ\u00e0 specializzata nel settore dei mezzi di comunicazione di massa, dell'intrattenimento \"out of home\" e dei servizi informativi per la collettivit\u00e0.\nLa sua attivit\u00e0 include radio e \"outdoor\". Fondata negli Stati Uniti d'America nel 1972 la sua progressiva crescita \u00e8 stata estremamente rapida, soprattutto grazie all'integrazione di numerose societ\u00e0 in vari paesi del mondo.\nLa divisione radio \u00e8 tra le pi\u00f9 importanti del settore radiofonico, con pi\u00f9 di 100 milioni di ascoltatori che scelgono la programmazione di Clear Channel Radio ogni settimana.\n\u00c8 nel 1997 che inizia il processo di acquisizioni e partecipazioni tra Societ\u00e0 specializzate nella pubblicit\u00e0 esterna.\nIl gruppo IHeartCommunications, Inc. acquista Eller Media e Universal Outdoor negli Stati Uniti e More Group in Europa e Asia creando una Societ\u00e0 leader a livello mondiale nella pubblicit\u00e0 esterna. Nasce cos\u00ec nel 2001 Clear Channel Outdoor.\nOggi, Clear Channel Outdoor \u00e8 la pi\u00f9 importante societ\u00e0 di pubblicit\u00e0 esterna con quasi un milione di pannelli in oltre 50 paesi nei 5 continenti. Le attivit\u00e0 di pubblicit\u00e0 completano l'offerta con prodotti studiati per aeroporti, centri commerciali taxi, schermi luminosi sui palazzi nel centro della citt\u00e0, arredo urbano, fermate dei mezzi pubblici, strade e autostrade.\nJolly Pubblicit\u00e0.\nClear Channel Jolly Pubblicit\u00e0 Spa, societ\u00e0 fondata nel 1963, \u00e8 una holding specializzata in tutte le aree del mercato \"outdoor\", dalla pubblicit\u00e0 su poster e impianti d'arredo urbano alla progettazione e produzione di manufatti in serie o su misura.\nNel 1999 Jolly Pubblicit\u00e0 ha avviato un progetto di sviluppo, che ha portato la societ\u00e0 a diventare il pi\u00f9 importante gruppo italiano di pubblicit\u00e0 esterna, grazie all'accordo siglato con Clear Channel Communications a cui sono seguite le acquisizioni di Affitalia e di PubbliA (aziende leader dell'esterna nelle maggiori citt\u00e0 italiane) e gli importanti accordi di partnership con Alessi, leader in Sicilia e Calabria, e Start, leader in Sardegna.\nNel 2001, per dare consistenza al progetto di espansione, ha creato Italy Outdoor, la piattaforma commerciale che le ha consentito di acquisire oltre il 30% di quote di mercato del comparto dell'affissione.\n\"Bike sharing\".\nClear Channel ha integrato il \"know-how\" di gruppi specializzati nella comunicazione esterna della pubblicit\u00e0 e ha iniziato a gestire servizi di \"bike sharing\" gi\u00e0 nel 1997, ad Atlanta negli Stati Uniti d'America.\nDa allora i sistemi di gestione del servizio pubblico di \"bike sharing\" si sono evoluti; Clear Channel arriva a Milano con l'esperienza maturata in diverse citt\u00e0 tra cui Saragozza, Digione, Barcellona, Perpignano, Cannes, Rennes, Oslo, Stoccolma e Washington.\nI prossimi sviluppi nei piani dell'azienda riguardano l'espansione sui mercati del Centro e Latino America, offrendo il servizio di \"bike sharing\" a Citt\u00e0 del Messico.\n\"iHeartRadio\".\niHeartRadio \u00e8 una piattaforma radio on line di propriet\u00e0 della Clear Channel Communications, fondata nel 2008 e lanciata tramite il sito iheartmusic.com."}
{"id": "2426513", "revid": "1543377", "url": "https://it.wikipedia.org/wiki?curid=2426513", "title": "Formula Nippon 1999", "text": "La stagione 1999 della Formula Nippon fu disputata su 10 gare. Vi presero parte 14 differenti team, 26 differenti piloti, 3 differenti telaisti e un solo motorista.\nAl termine delle competizioni il titolo venne aggiudicato al pilota olandese Tom Coronel alla guida di una monoposto dotata di telaio Reynard 99L e motorizzazione Mugen-Honda.\nRisultati e classifiche.\nClassifica piloti.\nI punti sono assegnati secondo lo schema seguente:\nRisultati Completi.\nR14=ritirato ma classificato R=ritirato NS=non parte"}
{"id": "2426514", "revid": "1573940", "url": "https://it.wikipedia.org/wiki?curid=2426514", "title": "Chiesa di Sant'Agnese (Lodi)", "text": "La chiesa di Sant'Agnese a Lodi fu costruita a partire dal 1351 all'interno del monastero degli Agostiniani, ordine dedito agli studi e molto vicino al Papa. Dopo la soppressione di tale ordine decretata il 23 giugno 1798 dalla Repubblica Cisalpina, la chiesa divenne \u201csussidiaria\u201d di quella di San Lorenzo.\nUn forte impulso all'ampliamento della costruzione fu dato nel 1393 quando divenne Vescovo di Lodi l'agostiniano Bonifacio Bottigella, che resse la diocesi fino al 1404, ovvero nel momento pi\u00f9 puro dell'architettura gotica lombarda.\nL'abside poligonale e il campanile a due ordini, molto simile a quello della Cattedrale, sono visibili soltanto dal chiostro.\nIl campanile ospita un concerto di 3 campane, intonate in scala di SI bemolle maggiore, realizzate dai Fratelli Barigozzi di Milano, con una loro particolare sagoma, detta ultraleggera.\nLa facciata.\nLa facciata \u00e8 coeva a quella della chiesa di San Lorenzo e presenta molti caratteri simili. Le caratteristiche principali sono una verticalit\u00e0 molto accentuata, le due monofore a sesto acuto che poggiano su un marcapiano ad archetti intrecciati e i pinnacoli-acroteri del frontone. La lunetta con l'affresco raffigurante sant'Agnese \u00e8 un rifacimento della fine del XIX secolo.\nL'interno.\nL'interno \u00e8 a tre navate di pari altezza, con volte a crociera rette da pilastri cilindrici in mattoni. La struttura, tipicamente \u201ca sala\u201d (\u201c\"Hallenkirche\"\u201d), \u00e8 ancora quasi completamente integra, mentre questo non vale per le opere pittoriche tardogotiche che erano presenti sulle pareti.\nIl Polittico Galliani.\nL'opera pittorica pi\u00f9 importante conservata nella chiesa \u00e8 sicuramente il \"Polittico Galliani\" (1520) di Alberto Piazza, che in origine doveva essere la pala dell\u2019altare maggiore, e in seguito venne collocata nella prima cappella della navata destra. Si tratta di un olio su tavola dalle dimensioni considerevoli: 420x280 cm.\nNel timpano della \"cimasa\" \u00e8 raffigurato lo Spirito Santo sotto forma di colomba bianca fra raggi di luce, mentre nella lunetta al centro vi \u00e8 il \"Padre Eterno benedicente\" e ai lati l\u2019\"Angelo Annunciante\" e la \"Vergine Annunciata\".\nNel \"registro superiore\", a sinistra ci sono Santa Caterina d'Alessandria, con i simboli del martirio e Santa Monica che veste l'abito delle Agostiniane e regge il Crocefisso ed una borsa con libri; al centro la \"Vergine in trono che regge il bambino\", il quale benedice l'abate Nicola Galliani, committente del polittico. A destra, Santa Chiara da Montefalco, anch'essa in abiti agostiniani, raffigurata mentre regge un giglio ed un cuore ardente, e Sant'Agnese, con la palma del martirio e l'agnello.\nNel \"registro inferiore\", a sinistra San Bassiano, in abiti da Vescovo, e San Nicola da Tolentino, in abito agostiniano, con un giglio, il Crocefisso ed un libro aperto su cui si pu\u00f2 leggere: \u201c\"Praecepta patris mei servavi et omne ornatum saeculi contempsi\"\u201d. Al centro Sant'Agostino in trono che mostra un libro aperto su cui \u00e8 scritta la regola evangelica (\u201cAnte omnia fratres carissimi diligatur Deus deinde proximus\u201d), e schiaccia con i piedi tre eretici (donatisti, manichei, pelagiani). A destra infine c'\u00e8 un Santo Vescovo (probabilmente Sant'Alberto Quadrelli, compatrono della Diocesi di Lodi), ed un Santo Agostiniano (San Giovanni Bono).\nNella \"predella\" in basso c'\u00e8 Cristo fra i dodici apostoli.\nIl Polittico fu commissionato da Nicola Galliani in occasione della sua elezione a priore degli Agostiniani Conventuali di Santa Agnese, avvenuta nel 1518 e reca come data di consegna il 1520.\nAltre opere.\nFra gli altri tesori artistici di questa chiesa si annoverano un trittico a bassorilievo in terracotta raffigurante \"Cristo di piet\u00e0 fra i Santi Cristoforo e Martino e un committente\", che si trova sulla parete della navata destra, e un crocefisso ligneo quattrocentesco situato al centro dell'abside.\nSempre nell'abside ci sono due affreschi seicenteschi nelle lunette che sovrastano il coro, nei quali \u00e8 raffigurato \"Sant'Agostino che predica\" e \"Sant'Agostino morente\".\nUn altro affresco importante si trova nella cappella a sinistra dell'altare maggiore, e raffigura la \"Vergine col Bambino fra Sant'Agostino e Santa Caterina da Siena\", attribuito inizialmente al Bergognone, poi a Matteo della Chiesa, pittore pavese attivo anche all'Incoronata di Lodi.\nSopra al portale di ingresso si trova l'organo, costruito dal bergamasco Carlo Bossi nel 1834."}
{"id": "2426516", "revid": "6923", "url": "https://it.wikipedia.org/wiki?curid=2426516", "title": "Fort Monroe", "text": "Fort Monroe (anche noto con il nome di Fortezza Monroe) \u00e8 un sito militare con una lunga storia alle spalle, nel territorio della cittadina statunitense di Hampton (Virginia), all'estremit\u00e0 della penisola della Virginia.\nInsieme all'altra installazione militare di Fort Wool, essa aveva il compito strategico di protegger e presiedere al canale di navigazione tra la baia di Chesapeake e i canali della baia di Hampton Roads, in prossimit\u00e0 della confluenza dei fiumi Elizabeth, Nansemond e James, quest'ultimo il fiume pi\u00f9 lungo dello stato della Virginia.\nAgli albori della storia della colonia della Virginia, il sito divenne subito di enorme importanza strategica e fu scelto dal corsaro Christopher Newport come bastione difensivo per la colonia da lui guidata. Nel maggio del 1607 essi si insediarono nell'entroterra a circa 25 miglia di distanza dalla baia dove fondarono Jamestown.\nSebbene i lavori di fortificazione fossero iniziati a partire dal 1609 e fossero continuati nel corso degli anni, la costruzione della fortezza vera e propria di Fort Monroe fu completata solamente nel 1834. La struttura principale fu dedicata al Presidente statunitense James Monroe. Nel corso della guerra civile americana, sebbene gran parte del territorio della Virginia fosse in territorio confederato, Fort Monroe rimase tuttavia sotto il controllo degli unionisti e divenne ben presto simbolo ed emblema dell'emancipazione degli schiavi neri essendo uno dei primi luoghi ove essi vennero resi liberi dalla schiavit\u00f9. Alla fine del conflitto, il forte divenne luogo di prigionia per un detenuto molto particolare: il Presidente degli Stati Confederati d'America Jefferson Davis.\nLa sua struttura a sei lati in mura di pietra e circondata da un ampio fossato, \u00e8 l'unica negli Stati Uniti ad essere ancora utilizzata come presidio militare attivo, tuttavia la sua chiusura \u00e8 programmata per il 2011, quando gran parte delle funzioni supportate attualmente da Fort Monroe saranno affidate al vicino Fort Eustis. Sul futuro utilizzo del forte come struttura civile \u00e8 aperto ancora un ampio dibattito tra le strutture amministrative locali.\nStoria.\nIl periodo coloniale.\nNel 1607 tre navi sotto il comando del capitano Christopher Newport, sbarcarono sulle foci del fiume James, portando con s\u00e9 i coloni britannici della Virginia Company sotto la soprintendenza del capitano John Smith per insediarsi nella regione e dare vita all'insediamento di Jamestwon, il primo insediamento britannico in terra americana. Dopo una iniziale fase di esplorazione del territorio, i coloni si resero ben presto conto dell'importanza strategica di quel ramo di terra lungo la penisola della Virginia dove avrebbero costruito la prima struttura difensiva a cui venne dato il nome di \"Fort Algernon\". Intorno al 1610 vennero costruite altre due piccole fortificazioni a cui venne dato il nome di \"Fort Henry\" e \"Fort Charles\". Nel 1612 \"Fort Algernon\" fu completamente distrutto da un incendio e il forte che venne ricostruito, di cui non abbiamo traccia del nome, venne distrutto da un terribile uragano nel 1667. Nel 1728 venne costruito Fort George le cui mura di mattoni vennero distrutte da un altro uragano nel 1749, ma le sue strutture in legno continuarono ad essere utilizzate da una piccola guarnigione almeno fino al 1775. Nel 1778 durante l'assedio di Yorktown, la flotta francese delle Indie Orientali posizion\u00f2 una batteria di cannoni sulle rovine del forte.\nAgli inizi del XIX secolo.\nA seguito della guerra del 1812 gli Stati Uniti compresero l'importanza di dover difendere le acque interne della regione da possibile attacchi provenienti dal mare, e per questo motivo nel 1819 inizi\u00f2 la pi\u00f9 imponente fortificazione in pietra mai costruita in territorio statunitense. Il disegno originale fu progettato dal generale e ingegnere francese Simon Bernard, ed ospit\u00f2 dal 1831 al 1834 un giovane tenente di nome Robert E. Lee, che collabor\u00f2 in maniera fondamentale al completamento strutturale del forte e del suo vicino, \"Fort Calhoun\". Quest'ultimo, battezzato in seguito Fort Wool, venne costruito sopra di una isola artificiale denominata Rip Raps e venne utilizzato come prigione del capo indiano ribelle Falco Nero.\nQuando la costruzione del forte fu ultimata nel 1834, esso venne ribattezzato \"la Gibilterra della baia di Chesapeake\", e venne dotata della pi\u00f9 imponente batteria di artiglieria di tutta la regione, ovvero cannoni da 32 libbre con una gittata di circa un miglio.\nDurante la guerra civile americana.\nFort Monroe ebbe un ruolo di primaria importanza durante le varie fasi della guerra civile americana. Il 20 dicembre 1860 la Carolina del Sud fu il primo stato a separarsi dall'Unione. Il 12 aprile 1861 aprirono le ostilit\u00e0 assaltando la guarnigione di Fort Sumter nella baia di Charleston e cinque giorni dopo la Virginia decise di unirsi alla secessione e unirsi agli Stati Confederati d'America.\nTemendo che Fort Monroe potesse cadere nelle mani dei confederati, il Presidente Abramo Lincoln ordin\u00f2 che il forte venisse rinforzato. Esso venne mantenuto sotto il controllo dell'Unione per tutto il corso del conflitto, e da esso partirono diverse spedizioni e sia verso il mare che verso la terraferma. Poche settimane dopo la battaglia di Fort Sumter nel 1861, il generale Winfield Scott present\u00f2 al presidente Lincoln un piano strategico per indurre gli stati confederati a tornare nell'Unione. Esso consisteva semplicemente nel creare un cordone sanitario intorno ai ribelli in modo da tagliarli fuori dal resto del mondo, invece che assaltarli nel loro territorio. Ci\u00f2 sarebbe stato possibile ottenendo il totale controllo delle linee costiere confederate e il fiume Mississippi per mezzo di navi da guerra. In coordinamento con le forze navali unioniste, i soldati provenienti da Fort Monroe presero il controllo delle linee costiere della Carolina del Nord e di quella del Sud come era volont\u00e0 di Lincoln. Il 20 aprile di quello stesso anno la marina unionista, temendo che i confederati potessero entrarne in possesso, incendiarono e distrussero il cantiere navale militare di Norfolk, distruggendo anche nove navi all'attracco nel porto e lasciando cos\u00ec Fort Monroe come l'unico bastione unionista nella Virginia dei confederati. All'arrivo dell'esercito confederato, comandato dal generale Walter Gwynn, vennero posizionate delle batterie di artiglieria presso la penisola costiera di Sewell's Point, sia per presidiare la citt\u00e0 di Norfolk da poco occupata, sia per contrastare possibili attacchi proprio da Fort Monroe.\nTra il 18 e il 19 maggio 1861, nella poco nota battaglia di Sewell's Point, alcune navi unioniste, con lo scopo di rinforzare l'embargo contro i confederati, duellarono con la loro artiglieria contro le batterie nemiche di Sewell's Point, senza nessun reale vantaggio per alcuna delle due parti. Nello stesso periodo diverse operazioni di attacco contro i confederati ebbero come base Fort Monroe, la pi\u00f9 importante delle quali fu la battaglia di Big Bethel nel giugno del 1861.\nLa \"dottrina di Fort Monroe\".\nFu in questo stesso periodo che nasce l'editto del comandante del forte, Benjamin Franklin Butler, il quale, il 27 maggio 1861 prese la decisione di considerare tutti gli schiavi neri fuggiti dal territorio confederato come \"prede di guerra\" che quindi non andavano restituite ai loro proprietari. Questa decisione che venne chiamata dalla stampa dell'epoca la \"dottrina di Fort Monroe\" (alludendo al nome del presidente Monroe e alla sua celebre dottrina), scaten\u00f2 un vero e proprio esodo di massa verso il forte di schiavi neri dai territori circostanti, che vennero in gran parte riassegnati a lavori di manutenzione e rinforzo del presidio militare.\nPer questo motivo la fortezza fu ribattezzata \"Fortess Freedom\" (\"Fortezza libert\u00e0\") in quanto, grazie all'enunciato di Franklin Butler il quale era stato un esperto di dottrine giuridiche prima di diventare comandante nella guerra di secessione, di fatto ogni schiavo nero che riusciva a raggiungere il forte era dichiarato libero.\nDurante il periodo di comando di Butler, il forte fu usato come campo base per il pallone aerostatico \"Atlantic\", guidato dal pioniere del volo John LaMountain. LaMountain \u00e8 accreditato per essere stato il primo pilota ad avere intrapreso un volo di ricognizione aerea di un certo valore militare. Quando nacque il corpo degli Union Army Balloon Corps a Fort Corcoran vicino ad Arlington sotto la sovrintendenza dello scienziato Thaddeus S. C. Lowe, LaMountain venne trasferito nella nuova base ma entrato subito in forte attrito con il suo superiore, fu costretto a ritirarsi dall'attivit\u00e0 militare.\nIl 1862.\nNel marzo del 1862 ebbe luogo nei pressi di Sewell's Point la Battaglia di Hampton Roads, nella quale si scontrarono per la prima volta le prime navi da guerra di classe ironclad. Lo scontro vide come protagoniste la confederata \"CSS Virginia\" e la \"USS Monitor\", la prima nave da guerra commissionata dall'Unione. La battaglia non ebbe alcun esito strategico di una certa rilevanza, ma segn\u00f2 l'inizio di una nuova era nel combattimento navale e la fine dell'uso militare di navi in legno.\nAlla fine della primavera la forte e continua presenza di navi unioniste a Fort Monroe permisero un flusso continuo e costante di navi da trasporto di truppe provenienti Washington in supporto alla Campagna Peninsulare condotta dal generale unionista George B. McClellan. Partendo da Fort Monroe, le truppe di McLellan risalirono lungo la terraferma giungendo a poche miglia da Richmond, mettendola sotto assedio nei trenta giorni successivi. Tuttavia, a causa del cattivo esito delle Battaglie dei Sette Giorni, McLellan fu costretto a ritirarsi lungo il fiume James ponendo termine alla sua campagna. Fortunatamente per lui e per i suoi uomini, nel frattempo le forze unioniste avevano riconquistato il controllo di Norfolk e della regione circostante.\nTra il 1864 e il 1896.\nNel 1864 venne costituita presso Fort Monroe l'armata unionista del James sotto la guida del comandante Benjamin Butler. Il ruolo del forte fu fondamentale durante la lunga campagna a cavallo tra gli anni 1864 e 65 nell'assedio di Petersburg. Gli unionisti erano perfettamente consapevoli di quanto fosse cruciale mantenere il controllo delle vie fluviali per consentire un continuo flusso di approvvigionamenti e di uomini agli assedianti. Dopo la caduta della citt\u00e0 confederata, la citt\u00e0 di Richmond venne evacuata tra la notte del 2 aprile e il 3 aprile 1865. In quella stessa notte il Presidente confederato Jefferson Davis ed il suo gabinetto fugg\u00ec da Richmond, e facendo uso della linea ferroviaria Richmond-Danville per raggiungere Danville e da l\u00ec la Carolina del Sud. Tuttavia la sua fuga fu inutile, in quanto la settimana successiva il generale confederato Robert E. Lee si arrese agli unionisti nella piccola cittadina di Appomattox Court House.\nIl 26 aprile 1865 dopo aver presieduto l'ultima riunione di gabinetto del governo confederato, Jefferson Davis venne arrestato presso Irwinville, nello stato della Georgia, e posto sotto arresto. Dopo essere stato tenuto prigioniero per breve tempo in una casamatta, il generale unionista Nelson Miles ne ordin\u00f2 il trasferimento in un luogo pi\u00f9 salutare e opportuno, ovvero Fort Monroe.\nNel 1892 Fort Monroe vide la nascita della rivista militare \"Journal of the United States Artillery\" fondata dall'allora tenente John Wilson Ruckman e da altri quattro ufficiali della scuola di artiglieria.\nNel XX secolo.\nCon il trascorrere del tempo gli armamenti di Fort Monroe subirono sempre numerosi aggiornamenti prendendo vantaggio soprattutto dalle nuove tecnologie. Inoltre esso ampli\u00f2 l'estensione del territorio sorvegliato, diventando ben presto uno dei presidi meglio armati e pi\u00f9 efficienti di tutto il territorio degli Stati Uniti.\nNel 1907 si tenne l'Esposizione di Jamestown, durante la quale parteciparono numerose flotte navali di diversi paesi del mondo, tra le quali anche la celebre Great White Fleet, che fece per la prima volta la circumnavigazione del mondo per ordine del Presidente Theodore Roosevelt tra il 1907 ed il 1909. All'inizio del 1917 la sede delle parate navali dell'esposizione venne trasformata in un cantiere navale militare, diventando una base della Marina degli Stati Uniti d'America ed \u00e8 l'attuale base navale di Stazione navale di Norfolk che presta servizio di supporto per le forze navali operative nell'Oceano atlantico, nel Mar Mediterraneo e nell'Oceano Indiano."}
{"id": "2426517", "revid": "486946", "url": "https://it.wikipedia.org/wiki?curid=2426517", "title": "Distretto di Dnepropetrovsk", "text": ""}
{"id": "2426518", "revid": "287204", "url": "https://it.wikipedia.org/wiki?curid=2426518", "title": "Just Cause", "text": ""}
{"id": "2426524", "revid": "28592", "url": "https://it.wikipedia.org/wiki?curid=2426524", "title": "Deserto di Kyzylkum", "text": ""}
{"id": "2426525", "revid": "767487", "url": "https://it.wikipedia.org/wiki?curid=2426525", "title": "Desideriologia", "text": "Desideriologia nota come Trilogia dei desideri (\"Wishology\") \u00e8 una serie di tre speciali televisivi facenti parte della serie animata \"Due Fantagenitori\". Sono stati trasmessi su Nickelodeon negli Stati Uniti e in Canada. Sono stati poi trasmessi in Italia da Nickelodeon su Sky in prima Tv il 25, il 26 e il 27 dicembre 2009. \u00c8 stato poi trasmesso in chiaro il 7 dicembre 2013 su Super!.\nGli episodi che compongono la trilogia si intitolano \"Il Grande Inizio\", \"L'Avventura di Mezzo\" e \"Episodio Finale\".\nGli speciali presentano varie parodie di film o serie televisive, come \"Harry Potter\", \"Guerre stellari\", \"Il Signore degli Anelli\", \"Matrix\", \"Doctor Who\", \"Terminator\" e \"Ritorno al futuro\".\nIl grande inizio.\nMentre gioca a un videogioco virtuale chiamato \"La trilogia dei desideri\", Timmy viene interrotto da Jorgen che porta via Cosmo, Wanda e Poof e ammonisce Timmy di non pronunciare mai il suo nome.\nDa quel momento i genitori di Timmy, gli amici e Crocker mostrano di non ricordare pi\u00f9 l'esistenza del ragazzo e quando questi grida: \"Sono io, Timmy Turner!\" compare un gigantesco robot che vuole eliminarlo, ossia il Capo Eliminatore.\nTimmy scappa e viene salvato all'ultimo minuto da Jorgen, che lo porta nella cava del destino nel Fantamondo. L\u00ec Timmy scopre una vecchia storia: tempo fa un gigantesco nemico delle fate, Tenebroso (o al plurale Tenebre), fu sconfitto grazie alla luce. Da quel giorno tante fate (le stelle) fanno da barriera per evitare che ritorni, ma da poco \u00e8 stato rapito l'insieme delle fate che formano l'Orsa Maggiore. Una sola persona, il prescelto, \u00e8 in grado di salvare l'universo e la persona designata sarebbe Timmy. Per sconfiggere le tenebre dovr\u00e0 trovare la bacchetta bianca, che \u00e8 \"Nascosta nell'arte e sigillata da un bacio\".\nMentre il Capo Eliminatore e i suoi sgherri (gli eliminatori) catturano Jorgen trasformato in Timmy, quest'ultimo riesce a ritrovare Cosmo e Wanda e scopre che la bacchetta bianca \u00e8 una chitarra dei Kiss.\nTimmy riesce a trovare la chitarra e con la luce che emette caccia via l'oscurit\u00e0, ma si scopre che il vero prescelto \u00e8 Turbo Thunder.\nL'avventura di mezzo.\nTimmy ritorna a casa, dove scopre che tutti i suoi amici sono scomparsi e al loro posto sono arrivati eliminatori travestiti. Timmy \u00e8 salvato da Mark Chang e tornano tutti alla caverna del destino: bisogna trovare una seconda bacchetta, prima che gli eliminatori sottomettano il Fantamondo. Dopo che il gruppo legge la profezia \"La bacchetta si trova nel lato oscuro della luna blu\", Cosmo, Wanda, Poof e Jorgen si ritrovano chiusi in una prigione con le altre fate, in cella con Trixie, AJ, Chester e i genitori di Timmy.\nTimmy arruola un gruppo di battaglia: Mark, Vicky, Dark Laser e Crocker, ma gli ultimi tre vengono catturati dagli eliminatori. Proprio quando Timmy e Mark stanno per essere risucchiati dalle tenebre, vengono salvati da Turbo Thunder, che li porta sulla luna blu.\nIntanto Poof riesce a uscire dalla cella e sconfigge gli eliminatori con le mosse dei film d'azione. Prese le bacchette i prigionieri evadono e raggiungono la luna blu.\nContemporaneamente Turbo Thunder trova la bacchetta e cerca di sconfiggere il guardiano, ma egli lo caccia via. Invece Timmy supera la prova nel momento in cui i suoi amici arrivano.\nLa bacchetta per\u00f2 non crea nessun effetto e Timmy, per salvare gli amici che stanno per essere risucchiati da Tenebroso, si sacrifica e si fa inghiottire dalle tenebre.\nEpisodio finale.\nTimmy si risveglia nel suo letto, e Cosmo e Wanda gli spiegano che ha sconfitto le tenebre e Jorgen gli ha cancellato la memoria. Timmy ne \u00e8 molto felice, ma dopo una serie di avventure scopre che in realt\u00e0 non ha affatto vinto le tenebre, anzi, ci \u00e8 dentro. Cosmo, Wanda e Jorgen lo portano in salvo da tutti i suoi amici, ma il Capo Eliminatore li risucchia. Solo Cosmo, Wanda, Poof e Timmy riescono a salvarsi. All'improvviso ritorna Turbo Thunder, che decide di aiutare Timmy a trovare l'ultima bacchetta, mentre il Capo Eliminatore vuole far esplodere la Terra.\nTimmy e Turbo Thunder riescono a salvare il Fantamondo, quindi tornano sulla Terra per sconfiggere il Capo Eliminatore. I due trovano la bacchetta che potrebbe sconfiggere le tenebre. Ma, notando che non sta attaccando, Timmy irraggia Tenebroso con un enorme sorriso provocato da tante bacchette su tutti i pianeti e le tenebre si trasformano in lucentezza, salvando tutti quelli che erano stati risucchiati dalle tenebre, tra cui i genitori di Turbo Thunder.\nTutti si recano al Fantamondo per celebrare la vittoria dell'eletto e dove assistono al concerto dei Kiss, al termine del quale Jorgen cancella a tutti la memoria."}
{"id": "2426528", "revid": "28592", "url": "https://it.wikipedia.org/wiki?curid=2426528", "title": "Camera funeraria", "text": ""}
{"id": "2426529", "revid": "6923", "url": "https://it.wikipedia.org/wiki?curid=2426529", "title": "Pi Studios", "text": "La Pi Studios \u00e8 una societ\u00e0 statunitense di videogiochi con sede a Houston, in Texas. Fu fondata a Plano nel 2002 da Robert Erwin, John Faulkenbury, Rob Heironimus, Dan Kramer e Peter Mack; in seguito trasfer\u00ec la propria sede a Houston."}
{"id": "2426532", "revid": "36426", "url": "https://it.wikipedia.org/wiki?curid=2426532", "title": "Campionati europei di hockey su pista", "text": "I Campionati europei di hockey su pista (ingl. \"European Roller Hockey Championship\") sono la massima competizione europea di hockey su pista per squadre nazionali maschili e sono organizzati dal Comit\u00e9 Europ\u00e9en de Rink-Hockey, che \u00e8 il comitato continentale deputato a gestire tale disciplina.\nFurono istituiti nel 1926 anno in cui vide la sua prima edizione con l'Inghilterra come vincitrice. Il vincitore del torneo si fregia del titolo di campione d'Europa per il biennio successivo alla vittoria.\nSi sono tenute cinquantadue edizioni del torneo; campione in carica \u00e8 la Spagna, che ha vinto l'edizione pi\u00f9 recente, quella del 2018 in Spagna. La prossima si terr\u00e0 nel 2021. Il Portogallo \u00e8 la nazionale pi\u00f9 titolata con ventuno titoli, a seguire vi \u00e8 la Nazionale di hockey su pista della Spagna con sedici successi, l'Inghilterra con dodici trofei ed infine l'Italia con tre successi.\nStoria.\nCome detto sopra la prima edizione del torneo si svolse nel 1926 ad Herne Bay in Inghilterra; la manifestazione fu vinta dalla squadra di casa seguita dalla Francia e dalla Germania. L'anno dopo il torneo si svolse a Montreux in Svizzera e fu valido anche per l'assegnazione della Coppa delle Nazioni; la doppia assegnazione si ripet\u00e9 anche per le edizioni del 1929 e del 1931. In questi primi anni vi fu un dominio incontrastato della nazionale inglese che vinse tutte le prime dodici edizioni del torneo.\nNel 1936 e dal 1939 al 1956 furono assegnati in contemporaneo nello stesso torneo sia i titoli di campione d'Europa e campione del Mondo.\nDopo il dominio inglese il torneo diventer\u00e0 terra di conquista per le selezioni nazionali latine; in particolare il Portogallo trionfer\u00e0 in venti occasioni e la Spagna vincer\u00e0 sedici trofei.\nNell'edizione del 2014 l'Italia torna a trionfare, per la terza volta nella sua storia e a ventiquattro anni di distanza dall'ultima vittoria, nel torneo. \nIl record di vittorie consecutive alla manifestazione spetta all'Inghilterra capace di vincere il torneo per dodici volte consecutivamente dal 1929 al 1939.\nNel medagliere totale spiccano come di consueto il Portogallo la Spagna e l'Italia, vincitrici rispettivamente di 42, 37 e 35 medaglie; queste tre nazionali insieme hanno vinto 114 medaglie su 153 assegnate. Segue l'Inghilterra con 13, la Francia con 8, la Germania e la Svizzera con 6, i Paesi Bassi con 4 e chiude il Belgio con 2 medaglie vinte."}
{"id": "2426538", "revid": "767487", "url": "https://it.wikipedia.org/wiki?curid=2426538", "title": "Heat of the Sun", "text": "Heat of the Sun \u00e8 un album del duo di chitarristi Strunz &amp; Farah, pubblicato nel 1995."}
{"id": "2426547", "revid": "767487", "url": "https://it.wikipedia.org/wiki?curid=2426547", "title": "Wild Muse", "text": "Wild Muse \u00e8 un album del duo di chitarristi Strunz &amp; Farah, pubblicato nel 1998."}
{"id": "2426552", "revid": "28592", "url": "https://it.wikipedia.org/wiki?curid=2426552", "title": "Ordine di Portaspada", "text": ""}
{"id": "2426553", "revid": "773636", "url": "https://it.wikipedia.org/wiki?curid=2426553", "title": "Portaspada", "text": ""}
{"id": "2426555", "revid": "1342360", "url": "https://it.wikipedia.org/wiki?curid=2426555", "title": "Narva", "text": ""}
{"id": "2426558", "revid": "1543377", "url": "https://it.wikipedia.org/wiki?curid=2426558", "title": "Illarion Michajlovi\u010d Prjani\u0161nikov", "text": "Biografia.\nIllarion Michajlovi\u010d Prjani\u0161nikov nacque a Tima\u0161ovo (oggi appartenente all'Oblast' di Kaluga) da una famiglia di mercanti. Dal 1856 al 1866 studi\u00f2 alla scuola di Mosca di pittura, scultura e architettura nelle classi di Evgraf Sorokin e Sergej Zarjanko.\nIl suo quadro \"Burloni. Gostinij Dvor a Mosca\", dipinto durante l'ultimo anno scolastico, gli port\u00f2 immediatamente una larga fama. In questa piccola tela egli trova una soluzione originale per il tema dell'umiliazione della dignit\u00e0 umana, l'insensibilit\u00e0 e la crudelt\u00e0 del mondo, dove tutto pu\u00f2 essere comprato e venduto. Vengono rappresentati dei mercanti ubriachi che con scherno costringono un anziano ufficiale a danzare al suono della concertina, l'artista volle cos\u00ec mostrare una serie di deformit\u00e0 morali e il compiacimento della decadenza. Il dipinto caus\u00f2 l'indignazione di alcuni aderenti all'arte ufficiale dell'accademia a cui sembrava che il giovane pittore volesse distruggere la destinazione \"elevata\" dell'arte ovvero l'espressione della forma ideale delle verit\u00e0 eterne.\nNel 1870 ricevette il titolo di \"pittore di primo grado\". Dal 1873 fino alla sua morte fu insegnante alla scuola di Mosca di pittura, scultura e architettura, e tra i suoi allievi ci furono: Konstantin Korovin, Vitold Bjalynickij-Birulja e Michail Nesterov.\nDalla nascita del movimento dei Peredvi\u017eniki, egli ne fu membro e dopo la seconda mostra fu uno ne fu uno dei direttori. Prjani\u0161nikov visse quasi tutta la sua vita a Mosca, visitando spesso il nord della Russia dove disegnava. Prese parte alla decorazione della cattedrale del Cristo Salvatore.\nPrjani\u0161nikov mor\u00ec a Mosca dove gli fu intitolata una via."}
{"id": "2426559", "revid": "666668", "url": "https://it.wikipedia.org/wiki?curid=2426559", "title": "AFC Futsal Club Championship", "text": "L'AFC Futsal Club Championship \u00e8 l'unica competizione continentale di calcio a 5 per club organizzata dalla AFC. \u00c8 riservata alle squadre vincitrici dei rispettivi campionati nazionali.\nStoria.\nQuesta coppa si svolge dalla stagione sportiva 2008-2009 e comprende tutte le squadre campioni dei vari tornei nazionali asiatici. La prima edizione, svoltasi in Iran, nel luglio del 2009, \u00e8 stata ideata con la formula a due gironi da cinque squadre, con semifinali e finale. Con il passare degli anni la formula \u00e8 rimasta quasi del tutto invariata, ma sono aumentate le nazioni partecipanti, e nell'edizione del 2017, ci saranno ben 12 squadre che si affronteranno in Giappone, nella citt\u00e0 di Nagoya."}
{"id": "2426564", "revid": "28592", "url": "https://it.wikipedia.org/wiki?curid=2426564", "title": "Protostoriche", "text": ""}
{"id": "2426565", "revid": "409613", "url": "https://it.wikipedia.org/wiki?curid=2426565", "title": "Omicron Persei", "text": "Omicron Persei (detta anche \u03bf Per) \u00e8 una stella della costellazione di Perseo, che dista circa dalla Terra. \u00c8 anche chiamata Atik (oppure Ati, Al Atik), che in Arabo significa \"la spalla\".\nOsservazione.\nLa declinazione di Omicron Persei \u00e8 32\u00b0 N, quindi la sua osservazione \u00e8 pi\u00f9 facile dalle regioni dell'emisfero boreale terrestre, dove si mostra molto alta sull'orizzonte nelle sere dell'autunno e dell'inizio dell'inverno, ossia quando Perseo raggiunge il punto pi\u00f9 alto sull'orizzonte. Dall'emisfero australe l'osservazione risulta un po' penalizzata e risulta invisibile pi\u00f9 a sud della latitudine 58\u00b0 S.\nIl periodo migliore per la sua osservazione cade nei mesi che vanno da settembre a marzo. Nell'emisfero nord \u00e8 visibile anche per un periodo maggiore, grazie alla declinazione boreale della stella, che diventa circumpolare pi\u00f9 a nord della latitudine 58\u00b0 N.\nCaratteristiche fisiche.\nAtik \u00e8 una stella binaria spettroscopica, formata da una gigante blu di classe spettrale B1 ed una stella bianco-azzurra di sequenza principale di tipo B3. Le due componenti ruotano l'una attorno all'altra in un periodo di 4,42 giorni. Questa coppia \u00e8 catalogata come variabile ellissoidale rotante, dello stesso tipo di Spica che \u00e8 la pi\u00f9 luminosa di questa classe, e la sua luminosit\u00e0 varia da magnitudine +3,79 a +3,88.\nAtik \u00e8 anche una forte emittitrice di raggi X, il che suggerisce l'esistenza di gas a due differenti temperature. Un gas caldo ad una temperatura di tre milioni di kelvin viene quando i venti stellari delle due stelle si scontrano tra loro. Altro gas, con una temperatura ancora pi\u00f9 alta, di circa 16 milioni di kelvin, potrebbe provenire da un certo tipo di corona estremamente calda.\nOmicron Persei nella finzione.\nNella serie animata Futurama, ideata da Matt Groening nel 1999, nel dodicesimo episodio della prima stagione la Terra \u00e8 attaccata da creature gigantesche provenienti da Omicron Persei VIII, ottavo pianeta dei 27 che orbitano attorno a Omicron Persei."}
{"id": "2426570", "revid": "265038", "url": "https://it.wikipedia.org/wiki?curid=2426570", "title": "Campionato del mondo di hockey su pista femminile", "text": "Il Campionato del Mondo di hockey su pista femminile (ingl. \"FIRS Women's Roller Hockey World Cup\") \u00e8 la massima competizione internazionale di hockey su pista per squadre nazionali femminili, ed \u00e8 organizzata dalla F\u00e9d\u00e9ration Internationale de Roller Sports attraverso il Comit\u00e9 Internationale de Rink-Hockey, che \u00e8 il comitato deputato a gestire tale disciplina.\nFu istituita nel 1992 anno in cui vide la sua prima edizione con il Canada come vincitrice. Il vincitore del torneo si fregia del titolo di campione del mondo per il biennio successivo alla vittoria.\nSi sono tenute dodici edizioni del torneo; campione in carica \u00e8 l'Argentina, che ha vinto l'edizione pi\u00f9 recente, quella del 2014 in Francia. La prossima si terr\u00e0 nel 2017 in Cina. L'Argentina \u00e8 la nazionale pi\u00f9 titolata con cinque titoli, a seguire vi \u00e8 la Spagna con quattro successi; infine vi sono il Canada, Cile e la Francia con un successo ciascuna."}
{"id": "2426571", "revid": "697352", "url": "https://it.wikipedia.org/wiki?curid=2426571", "title": "Chip RAM", "text": ""}
{"id": "2426574", "revid": "697352", "url": "https://it.wikipedia.org/wiki?curid=2426574", "title": "Fast RAM", "text": ""}
{"id": "2426577", "revid": "228587", "url": "https://it.wikipedia.org/wiki?curid=2426577", "title": "Culture", "text": ""}
{"id": "2426579", "revid": "287204", "url": "https://it.wikipedia.org/wiki?curid=2426579", "title": "Naughty America", "text": "Naughty America (letteralmente \"America indecente\") \u00e8 un sito pornografico a pagamento specializzato in fantasie sessuali (la maggior parte dei contenuti \u00e8 costituito da \"reality porn\").\nStoria.\nIn origine, il brand ufficiale era SoCal Cash, diventato Naughty America nel 2004. Nel nuovo marchio c'\u00e8 un riferimento al 1776, anno della Dichiarazione d'indipendenza degli Stati Uniti d'America ed i produttori hanno spiegato questa scelta attraverso le parole di Thomas Jefferson che in quell'anno incit\u00f2 gli americani col motto \"Life, liberty, and the pursuit of happiness\" (\"Vita, libert\u00e0 e perseguimento della felicit\u00e0\").\nIl sito \u00e8 stato creato nel 2000 dalla \"La Touraine, Inc.\", una societ\u00e0 di marketing e consulenza con sedi amministrative a San Diego e studi di produzione a Los Angeles. Inizialmente il sito si occupava unicamente della promozione dei programmi affiliati di altre aziende e solo in seguito \u00e8 passato alla produzione di contenuti. La societ\u00e0 ha circa 60 dipendenti.\nA fine 2005 la Safe Escape Studios sviluppa per l'azienda il gioco \"Naughty America: The Game\", pubblicato nel 2006, che combina realt\u00e0 virtuale con siti di incontri per adulti, consentendo di creare un personaggio fittizio affiancandolo ad una chat con profili utente verificati. Il gioco fu escluso dalla partecipazione all'E3 di Los Angeles poich\u00e9 ritenuto per adulti.\nAd agosto del 2007 ha esordito sul web \"The Naughty American\" (lett: l'americano/a indecente), magazine di notizie e opinioni sul mercato del porno in termini puramente merceologici.\nAll'inizio del 2008, lo slogan del sito \u00e8 cambiato da \"La differenza sta qui\" (\"The Difference Is Here\") a \"Nessuno lo fa meglio\" (\"Nobody Does It Better\").\nNel gennaio 2008 l'azienda ha lanciato una linea gay chiamata \"Suite 703\", sempre specializzata nella messa in scena delle fantasie sessuali.\nNell'ottobre 2008 Naughty America ha lanciato Naughty America Direct, un'applicazione basata su Adobe Air, descritta come un \"iTunes per il porno\" tramite la quale erano venduti singolarmente video integrali senza DRM, senza la necessit\u00e0 di un abbonamento. Di l\u00ec a poco fu chiuso per la morte dello sviluppatore incaricato.\nNel 2009, la rivista \"Adult Video News\" in occasione degli AVN Awards, lo ha nominato miglior sito per adulti. L'azienda ha all'attivo la produzione di 70 DVD distribuiti nel mondo da \"PurePlay Media\".\nNel gennaio 2014, l'azienda, dopo un'anteprima offerta al CES 2014 di Las Vegas, \u00e8 stata la prima a offrire video per adulti in streaming in risoluzione 4k.\nIl \"Naughty America Network\".\nI siti che compongono il network di Naughty America sono:\nPremi.\nNaughty America ha ricevuto delle nomination per i premi AVN awards in diverse occasioni, vincendo nel 2008 il premio per la Miglior Serie a Tema Etnico nella categoria Asiatico con la serie \"Asian 1 on 1\" e nel 2011 il premio per la Miglior Serie a Tema Etnico nella categoria Latino con la serie \"Latin Adultery\".\nNel 2012 e nel 2013 ha vinto sia il premio XBIZ Award per la Serie a Tema Latino dell'Anno con la serie \"Latin Adultery\" sia il premio Sito dell'Anno con NaughtyAmerica.com. Nel 2013, 2014 e 2015, con \"Tonight's Girlfriend\", ha vinto il premio per la Serie Caricatura dell'Anno (Vignette Series of the Year), che nel 2013 ha valso alla compagnia anche il premio di Nuova Serie dell'Anno."}
{"id": "2426603", "revid": "827882", "url": "https://it.wikipedia.org/wiki?curid=2426603", "title": "Nucleo di Edinger-Westphal", "text": "Il nucleo di Edinger-Westphal (o nucleo oculomotore accessorio) \u00e8 il nucleo visceroeffettore parasimpatico del III paio di nervi encefalici (nervo oculomotore comune). Innerva attraverso il ganglio ciliare i muscoli costrittore della pupilla e ciliare.\nPosizione.\nQuesto nucleo, pari e simmetrico, \u00e8 situato dorsalmente al nucleo motore del nervo oculomotore e ventralmente all'acquedotto mesencefalico nel mesencefalo rostrale, a livello dei tubercoli quadrigemini superiori.\n\u00c8 il pi\u00f9 rostrale dei nuclei parasimpatici del tronco encefalico.\nFunzione.\nIl nucleo di Edinger-Westphal fornisce fibre pregangliari parasimpatiche al ganglio ciliare che, con le sue fibre postgangliari parasimpatiche unitamente alle fibre ortosimpatiche postgangliari provenienti dal ganglio cervicale superiore, innerva il muscolo costrittore della pupilla e il muscolo ciliare del cristallino.\nRiceve afferenze dal tratto ottico accessorio attraverso i nuclei della regione pretettale sia omolaterali che controlaterali, mediando cos\u00ec il riflesso di miosi e il riflesso di accomodazione.\nEponimo.\nIl nucleo prende il nome dagli anatomisti Ludwig Edinger, che nel 1885 ne mostr\u00f2 l'esistenza nel feto, e Karl Friedrich Otto Westphal, che lo osserv\u00f2 nell'adulto nel 1887."}
{"id": "2426605", "revid": "729019", "url": "https://it.wikipedia.org/wiki?curid=2426605", "title": "Stazione di Finale Ligure Marina", "text": "La stazione di Finale Ligure Marina \u00e8 una stazione ferroviaria posta tra due gallerie sulla linea Genova-Ventimiglia, nel tratto locale compreso tra Savona e Imperia. Serve la citt\u00e0 di Finale Ligure e alcuni centri minori tra cui quelli posti sulla SP 490 del Colle del Melogno.\nLo scalo \u00e8 situato in Piazzale Vittorio Veneto, adiacente alla via Aurelia, a circa 200 metri dal mare e 500 metri dal centro cittadino.\nStoria.\nFino al 1927 era denominata \"Finalmarina\", in tale data assunse la denominazione di \"Finale Ligure (Marina)\".\nStrutture e impianti.\nLa stazione si compone di un fabbricato viaggiatori, di tre banchine che servono i quattro binari passanti e di uno scalo merci.\nI binari a disposizione per la sosta e il transito dei treni sono 4. Generalmente (in condizioni di traffico regolare e senza ritardi) i treni in sosta nella stazione sono cos\u00ec distribuiti:\nServizi.\nLa stazione, che RFI considera di categoria \"silver\", dispone di:\nMovimento.\nNella stazione fermano quasi tutti i treni di transito.\nInterscambi.\nIl piazzale antistante la stazione \u00e8 fermata e capolinea delle linee di autobus serviti dalle linee TPL.\nLa stazione \u00e8 servita anche da autolinee gestite da SAR Autolinee della Riviera."}
{"id": "2426606", "revid": "1305772", "url": "https://it.wikipedia.org/wiki?curid=2426606", "title": "Just Cause (videogioco)", "text": "Just Cause \u00e8 un videogioco action-adventure del 2006, sviluppato da Avalanche Studios e pubblicato da Eidos Interactive per PlayStation 2, Xbox e Windows. \nIl titolo ha come protagonista Rico Rodriguez, un agente segreto che deve liberare lo stato insulare di San Esperito dal governo di un presidente terrorista.\nTrama.\nRico Rodriguez \u00e8 un agente segreto inviato a New York dai \"servizi\", un'agenzia governativa americana di cui non si sa niente. Aiutato dal suo alleato Sheldon (anche lui membro dei servizi) e dalla conoscente Kane (che invece fa parte del Fronte Rivoluzionario di San Esperito) deve liberare lo stato insulare di San Esperito da un Presidente quasi dittatore che ha in realt\u00e0 dei piani terroristici per far scoppiare una guerra latino-americana; che ha inoltre dei contratti con la Mafia dei Montano, il principale gruppo mafioso dell'isola. Rico diventa subito grande alleato dei Guerriglieri che, sapendo dei suoi piani, lottano contro il Presidente Salvator Mendoza. Insieme a questa principale lotta ne figura un'altra, quella tra il Cartello Roja e la Mafia dei Montano. Rico si infiltra nel Cartello Roja per incrementare la sua guerra con i Montano, e usare questo caos come diversivo e agire pi\u00f9 liberamente contro il Presidente. Il motivo per cui Mendoza vuol far scoppiare una guerra su vasta scala \u00e8 la sua alleanza con i Montano, che trafficano armi, in questo modo lui si arricchirebbe notevolmente con il commercio di armi. Rico dovr\u00e0 innanzitutto approfittare del caos tra i Roja e i Montano per neutralizzare le armi di distruzione di massa di Mendoza, per poi ucciderlo in accordo coi Servizi per evitare che ritenti il colpo.\nModalit\u00e0 di gioco.\nIn un modo simile alla serie \"Grand Theft Auto\", in Just Cause il giocatore pu\u00f2, oltre che soddisfare le esigenze dei Servizi, trovare alcuni impieghi secondari:\nMissioni secondarie.\nSono missioni piuttosto semplici, che hanno obbiettivi facilmente raggiungibili, solitamente si tratta di scambi o di assassinii, ma con l'avanzare nel gioco le missioni secondarie diventano pi\u00f9 difficili e in alcune si dovr\u00e0 addirittura distruggere carri armati o abbordare petroliere. Vengono assegnate a Rico dai Guerriglieri o dai soldati del Cartello Roja. Rimangono per\u00f2 non cruciali per la storia del gioco, e servono principalmente per divertirsi o per aumentare il proprio gradimento nelle fazioni di San Esperito.\nLiberazioni.\nSono delle missioni abbastanza impegnative, che prevedono la conquista da parte dei Roja o dei Guerriglieri di certi insediamenti (solitamente i Guerriglieri si occupano di Basi Militari o Villaggi, i Roja, invece, preferiscono le lussuose ville dei Montano). Se si combatte coi Guerriglieri sono un po' pi\u00f9 impegnative di quelle dei Roja, in quanto i primi cercheranno di abbattere anche potenti Basi Militari. I guerriglieri devono cambiare la bandiera posta nel cuore di ogni insediamento del Governo per vincere, mentre i Roja si accontentano dell'uccisione di un loro nemico che abbia un Alto Rango. Le liberazioni possono, talvolta, essere difficilissime, ma in questi casi danno a Rico molto prestigio nelle varie fazioni. Nel resto del gioco rimangono secondarie, ma comunque liberare una regione dalla presenza dell'esercito pu\u00f2 essere utile, dato che non ci si dovr\u00e0 pi\u00f9 far attenzione ai soldati nemici, in quanto se ne andranno automaticamente da ogni regione liberata.\nCorse.\nSono poche in San Esperito, totalmente estranee a qualunque fazione dello stato, sono soltanto una fonte di divertimento assicurato, che si attiva con il raggiungimento di certe Stazioni di Servizio ubicate tra le tortuose strade di San Esperito. Solitamente, nei pressi del posto si trova sempre un veicolo con cui correre. Le gare sono di diversi tipi, da quelle che si svolgono nel cuore di una citt\u00e0 a quelle che hanno come tracciato un fiume. Le gare sono gare a tempo, in cui bisogna raggiungere dei CheckPoint entro alcune decine di secondi.\nPersonaggi.\nRico Rodriguez.\nProtagonista del gioco, stringe un'alleanza con i guerriglieri per lottare contro Mendoza e fermare il suo terribile piano. Agente scelto dei Servizi, sar\u00e0 il punto forte dello sventramento del piano terroristico del Presidente. \u00c8 un uomo senza grosse ambizioni, ma che ha capito quanto sia pericoloso, seppur piccolo, il Governo di San Esperito.\nSheldon.\nAgente dei Servizi, \u00e8 la mente del piano contro Mendoza, fornisce a Rico informazioni e aggiornamenti sulla situazione che \u00e8 sempre delicata, e appronta missioni per Rico che hanno come obbiettivo la distruzione del piano del Presidente.\nKane.\nFa parte del Fronte Rivoluzionario di San Esperito, ma ha scelto di aiutare Sheldon a raccogliere informazioni per Rico, di cui \u00e8 conoscente. \u00c8 la tramite principale tra i Servizi e Rico, gli fornir\u00e0 mezzi e armi per completare le sue missioni.\nEsperanza.\nMembro di rilievo nell'armata dei Guerriglieri, aiuter\u00e0 attivamente Rico in alcune missioni.\nImaculada.\n\u00c8, insieme a suo marito, la direttrice del Cartello Roja, \u00e8 la seconda datrice di lavoro di Rico. Rico entra in contatto con lei spacciandosi per Franco Alifano, che doveva darle dei soldi e che lei non aveva mai visto fisicamente.\nSalvator Mendoza.\n\u00c8 a capo del governo con dei poliziotti e dei militari tanto ben armati quanto corrotti, ha intenzioni terroristiche ed \u00e8 invischiato con la Mafia dei Montano, sta trasformando San Esperito in una dittatura.\nJos\u00e8 Caramicas.\nCapo dei guerriglieri, viene liberato da Rico nella prima missione. Essendo il primo che odia il Presidente, diventa uno degli alleati principali di Rico e lo aiuter\u00e0 in alcune missioni. Gli affider\u00e0 anche alcune missioni.\nFazioni.\nLe fazioni di San Esperito sono in totale 5, ma diventano 6 se si considerano anche i \"Servizi\", che sono tuttavia esterni al paese.\nGoverno.\nCapeggiato da Mendoza, il Governo di San Esperito \u00e8 piuttosto ingiusto in quanto il Presidente non vuole che qualcuno si contrapponga al suo piano, facendo arrestare pi\u00f9 gente del normale. Questa \u00e8 la ragione principale per la quale sono iniziate le rivolte, trasformando San Esperito, una volta chiamata \"La Perla Dei Caraibi\" in una nazione devastata dalla guerriglia. Tuttavia, il Presidente non desiste e continua ad avere potere, ma in realt\u00e0 ha dei piani terroristici che vuole concretizzare con il suo esercito. Il Governo \u00e8 contro tutte le altre fazioni di San Esperito.\nFronte di Rivoluzione.\nCapeggiato da Caramicas, \u00e8 formato da soldati e volontari che vogliono buttare gi\u00f9 il governo e sventrare il piano di Mendoza. Sono presenti dappertutto e aprono talvolta piccoli focolai di battaglia contro la Polizia o contro i Montano, che sono gli unici alleati di Mendoza. Vogliono il Presidente morto e sono alleati con Rico, che in cambio li aiuta a organizzare rivolte o a liberare le province dal Governo. Sull'armamento sono pi\u00f9 o meno pari al Governo, ma non hanno gli stessi mezzi, come i Carri Armati.\nCartello Roja.\nNon sono una vera e propria mafia, sono piuttosto dei fornitori d'armi e dei benestanti che hanno ricche propriet\u00e0, capeggiati da Imaculada, sono in piano inferiore nel gioco, e non possono comunque competere col governo in fatto di armamenti o mezzi. Sono tuttavia dei fornitori di droga che, pi\u00f9 che operare nello stato, operano esternamente. Come ogni cartello venditore di droga, hanno i loro nemici, i Montano, che riescono tuttavia a sostenere come potenziale di guerra. Solitamente non hanno molti scontri a fuoco con loro, tuttavia hanno il sogno di rubare le ricche ville dei Montano. Rimangono comunque contrari al Governo.\nMafia dei Montano.\nSi occupano soprattutto di traffico d'armi, ma hanno anche enormi campi di cocaina che i Roja vogliono distrutti. Hanno stretto alleanza come fornitori d'armi per il Governo forse perch\u00e9 speravano di formare un'unione forte, che effettivamente non \u00e8 da sottovalutarsi. Sono scontrosi per motivi sconosciuti con i Guerriglieri, forse perch\u00e9 faceva parte del loro accordo col governo l'aiuto a distruggere il Fronte di Rivoluzione.\nServizi.\nNon operano direttamente a San Esperito, ma sono coloro che hanno mandato Rico a liberare il Paese di San Esperito. Inoltre forniscono al loro agente mezzi, armi e rifugi. Sono in grado di contrastare bene Mendoza, ma a causa della distanza, usano Rico e i guerriglieri come tramite, fornendo loro armi e mezzi che possano competere con quelli del Governo. Non si sa molto su di loro.\nMano Nera.\nSono dei pericolosissimi terroristi americani, che hanno dato al Governo le armi di distruzione di massa, sono infatti in possesso di un vasto arsenale nucleare che hanno dato a Mendoza sotto lauto compenso. Sono i principali nemici dei Servizi, e complicheranno notevolmente il lavoro di Rico.\nAccoglienza.\nLa rivista \"Play Generation\" classific\u00f2 Rico Rodriguez come il quinto ceffo pi\u00f9 rivoluzionario dei videogiochi usciti su PlayStation 2.\nSeguiti.\nIl 23 marzo 2010 \u00e8 uscito il primo seguito, \"Just Cause 2\", per PlayStation 3, Xbox 360 e Windows.\nIl 1\u00ba dicembre 2015 \u00e8 uscito il secondo seguito, \"Just Cause 3\", per PlayStation 4, Xbox One e Windows.\nIl 4 dicembre 2018 \u00e8 uscito il terzo seguito, \"Just Cause 4\", per PlayStation 4, Xbox One e Windows."}
{"id": "2426607", "revid": "282094", "url": "https://it.wikipedia.org/wiki?curid=2426607", "title": "Armand Marc, comte Montmorin-Saint-H\u00e9rem", "text": ""}
{"id": "2426609", "revid": "741785", "url": "https://it.wikipedia.org/wiki?curid=2426609", "title": "Dalmatovo", "text": "Dalmatovo () \u00e8 una citt\u00e0 della Russia che si trova nell'oblast' di Kurgan, nella siberia sudoccidentale. Appartiene al \"rajon\" Dalmatovskij, del quale \u00e8 il capoluogo.\nLa citt\u00e0 venne fondata nel 1644 come \"sloboda\" nei pressi di un monastero.\nLa sua economia si basa sull'allevamento di bestiame e sull'agricoltura (famose le melanzane, esportate in tutto il mondo). Importante \u00e8 anche il turismo."}
{"id": "2426610", "revid": "10836", "url": "https://it.wikipedia.org/wiki?curid=2426610", "title": "Affidamento congiunto", "text": ""}
{"id": "2426622", "revid": "547034", "url": "https://it.wikipedia.org/wiki?curid=2426622", "title": "Cinque reali siti", "text": "Cinque Reali Siti \u00e8 la denominazione di un'area agricola della Puglia nella provincia di Foggia che comprende i comuni di Ordona, Carapelle, Orta Nova, Stornara e Stornarella che nel XVIII secolo fu interessata dalla ricolonizzazione voluta da re Ferdinando IV di Napoli.\nStoria.\nLa nascita dei 5 paesi di Ordona, Carapelle, Stornara, Stornarella, Orta Nova \u00e8 legata all'esperimento di colonizzazione agraria avviato da Ferdinando IV di Borbone nel 1774 in territori della Capitanata all'epoca appartenenti ai gesuiti della \u00abBadia d'Orta\u00bb. \nTale esperimento aveva l'obiettivo di affrontare, attraverso l'ampliamento delle superfici di seminativi, l'incremento demografico del Regno di Napoli della met\u00e0 degli anni Settanta del Settecento. Pertanto, nel territorio della \u00abBadia d'Orta\u00bb fu scelta un'area che fu poi divisa in cinque colonie agricole: quella di Orta, nella quale vennero stabilite 105 famiglie, quella di Ordona dove si stanziarono 93 famiglie, quella di Stornara con 83, quella di Stornarella con 73, quella di Carapelle con 56 famiglie. Gli anni dell'insediamento furono tutt'altro che semplici, al punto che tra il 1793 e il 1795, le colonie appena impiantate erano in piena dissoluzione e si sarebbero riprese soltanto agli inizi del periodo dei napoleonidi. \nCominci\u00f2 cos\u00ec un cammino di crescita lungo e faticoso, segnato da mille vicissitudini tanto che ancora nel 1859 Carlo De Cesare descriveva le colonie borboniche della Capitanata come villaggi miseri ed oscuri con l'aspetto di masserie mal tenute. Oggi i cinque \u00abmeschinissimi villaggi\u00bb sono diventati centri considerevoli sul piano non solo dell'incremento demografico e dello sviluppo urbanistico, ma anche dei fermenti culturali e delle trasformazioni sociali "}
{"id": "2426626", "revid": "22356", "url": "https://it.wikipedia.org/wiki?curid=2426626", "title": "Longisquama insignis", "text": "Longisquama insignis era un rettile simile ad una lucertola, vissuto in Asia (Turkestan) nel Triassico inferiore, che poteva raggiungere una lunghezza di 15\u00a0cm. La specie \u00e8 nota per un solo fossile incompleto e mal conservato.\nDescrizione.\nQuesto curioso animale, simile a un camaleonte, era un piccolo diapside. Il corpo di \"Longisquama\" era ricoperto di scaglie carenate sovrapponentisi. Scaglie molto lunghe, rigide e dalla sezione a V si drizzavano sul dorso. La loro funzione \u00e8 sconosciuta. Forse erano strumenti di parata per attirare il partner sessuale o per intimidire i rivali. Secondo altre ipotesi l'animale avrebbe potuto utilizzarle per planare nell'aria, oppure come scambiatori di calore. Potrebbero anche essere uno stadio primitivo dell'evoluzione delle penne.\nPosizione tassonomica.\nSono state ventilate ipotesi che le lunghe squame del \"Longisquama\" siano omologhe alle penne degli uccelli ma questa ipotesi cozza contro le profonde divergenze scheletriche tra questo tecodonte e gli attuali uccelli."}
{"id": "2426628", "revid": "1543377", "url": "https://it.wikipedia.org/wiki?curid=2426628", "title": "George Peabody", "text": "Biografia.\nGeorge Peabody nacque da un'antica famiglia puritana del Massachusetts con scarsi mezzi economici nell'allora cittadina di South Danvers, ribattezzata \u00abPeabody\u00bb in suo onore nel 1868. La sua casa natale, al numero 205 di Washington Street, \u00e8 ora sede del George Peabody House Museum, un museo dedicato alla vita e alle attivit\u00e0 di George Peabody.\nDopo aver preso parte come volontario alla guerra anglo-americana del 1812, divenne socio di Elisha Riggs col quale, nel 1814, costitu\u00ec una societ\u00e0 di commercio all'ingrosso, la Peabody, Riggs, and Company. Nel 1816 si trasfer\u00ec a Baltimora, nel Maryland, dove rimarr\u00e0 per i successivi 20 anni e divenne socio del banchiere e mecenate d'arte William Wilson Corcoran. Nel 1827 si rec\u00f2 nel Regno Unito per un viaggio di affari, con l'intento di vendere cotone americano e acquistare filati inglesi. Apr\u00ec in seguito una filiale della sua impresa a Liverpool. Nel 1835 fond\u00f2 a Londra una banca, la George Peabody and Company, che avr\u00e0 molta importanza per il finanziamento delle ferrovie USA. Tre anni dopo Peabody si mise in societ\u00e0 con Junius Spencer Morgan (padre di John Pierpont Morgan) costituendo la Peabody, Morgan &amp; Co; nel 1864, con il pensionamento di Peabody, quest'ultima banca fu rinominata JS Morgan &amp; Co. e costitu\u00ec l'antecedente della JPMorgan Chase, mentre la banca inglese di Peabody venne rinominata Morgan Grenfell e appartiene attualmente alla Deutsche Bank.\nAll'epoca del suo pensionamento si stima che il patrimonio di Peabody, che peraltro non si spos\u00f2 mai e non ebbe figli, ammontasse a 23 miliardi e 700 milioni di dollari. Devolvette il suo patrimonio in opere culturali e umanitarie, per le quali \u00e8 considerato il \"padre\" della moderna filantropia. Fond\u00f2 istituzioni culturali (per esempio, il Peabody Institute a Baltimora e il Peabody Museum of Archaeology and Ethnology dell'universit\u00e0 Harvard) e fondazioni dedicate allo sviluppo e al benessere delle classi operaie nel Regno Unito e negli Stati Uniti. In particolare, istitu\u00ec il Peabody Education Fund per attuare l'insegnamento primario negli stati del Sud devastati a causa della guerra di secessione americana.\nIl suo nome ricorre nel Peabody Award, un premio internazionale attribuito ogni anno alle migliori trasmissioni radiofoniche e televisive."}
{"id": "2426629", "revid": "547034", "url": "https://it.wikipedia.org/wiki?curid=2426629", "title": "Dalmatovskij rajon", "text": "Il Dalmatovskij rajon () \u00e8 un rajon dell'Oblast' di Kurgan, nel Bassopiano della Siberia occidentale; il capoluogo \u00e8 Dalmatovo. Istituito nel 1924, ricopre una superficie di 3.530 chilometri quadrati."}
{"id": "2426630", "revid": "181699", "url": "https://it.wikipedia.org/wiki?curid=2426630", "title": "Esposizione universale di Parigi (1900)", "text": ""}
{"id": "2426631", "revid": "72396", "url": "https://it.wikipedia.org/wiki?curid=2426631", "title": "Jean-Fr\u00e9d\u00e9ric Jauslin", "text": "Studi e carriera.\nDopo gli studi in matematica e informatica all'Universit\u00e0 di Neuch\u00e2tel, consegue il dottorato al Politecnico di Zurigo con una tesi in ambito informatico.\nNel 1990, dopo le prime esperienze professionali nell'economia privata, Jean-Fr\u00e9d\u00e9ric Jauslin \u00e8 chiamato a dirigere la Biblioteca nazionale svizzera. Nel 1992 \u00e8 nominato presidente della Conference of European National Librarians e dal 1995 presiede MEMORIAV, associazione che si occupa della conservazione del patrimonio culturale audiovisivo.\nDal 1\u00ba aprile 2005 fino al 2013 \u00e8 stato direttore dell'Ufficio federale della cultura."}
{"id": "2426632", "revid": "120060054", "url": "https://it.wikipedia.org/wiki?curid=2426632", "title": "Eurhinodelphinidae", "text": "Gli eurinodelfinidi (\"delfini dal grande rostro\") erano una famiglia attualmente estinta di cetacei appartenenti al sott'ordine degli odontoceti, come i capodogli e i delfini stessi. Vissero tra l'Oligocene e il Pliocene, quando i mammiferi si stavano evolvendo nelle forme attuali.\nCetacei pesce-spada.\nRaggiungono normalmente la lunghezza di 3 metri, questi cetacei hanno come caratteristica pi\u00f9 evidente un muso estremamente allungato senza denti, simile a quello dei pesci spada. Probabilmente era usato per trafiggere pesci ed altri piccoli animali marini. Un genere in particolare, il gigantesco \"Macrodelphinus\", lo avrebbe usato come un'arma micidiale anche contro animali della stazza del \"Megalodon\"."}
{"id": "2426638", "revid": "486946", "url": "https://it.wikipedia.org/wiki?curid=2426638", "title": "Ligne 1", "text": ""}
{"id": "2426641", "revid": "767487", "url": "https://it.wikipedia.org/wiki?curid=2426641", "title": "Quinto Fulvio Flacco (console 237 a.C.)", "text": "del III secolo a.C.\nBiografia.\nOrigini famigliari.\nFiglio di Marco Fulvio Flacco, che fu console nel 264 a.C., e padre di Quinto Fulvio Flacco, \"suffectus\" nel 180 a.C., fu quattro volte console e ricopr\u00ec numerose altre magistrature.\nDal primo consolato alla guerra in Cisalpina (237-224 a.C.).\nQuinto Fulvio fu eletto console una prima volta nel 237 a.C., collega di Lucio Cornelio Lentulo Caudino e combatt\u00e9 i Galli. Nel 231 a.C. fu censore e nel 224 a.C. nuovamente console. La guerra contro i Galli della Gallia Cisalpina era ancora in corso e Flacco con il collega fu il primo generale romano ad oltrepassare il fiume Po; durante la campagna sconfisse ed assoggett\u00f2 gli Insubri.\nPrimi anni di guerra annibalica (218-213 a.C.).\nNel 216 a.C. fu nominato pontefice massimo in sostituzione di Quinto Elio Peto, che era caduto nella battaglia di Canne. L'anno successivo (215 a.C.) ottenne la pretura urbana; il Senato mise 25 navi al suo comando, per proteggere la costa nelle vicinanze della citt\u00e0 di Roma, ma poco dopo il Senato stesso decret\u00f2 che Flacco doveva arruolare 5.000 fanti e 400 cavalieri da condurre in Sardegna. Flacco nomin\u00f2 anche il nuovo comandante, fino a che Quinto Muzio, che era gravemente malato, non si fosse rimesso. Flacco scelse Tito Manlio Torquato.\nNel 214 a.C. fu l'unico ad essere rieletto pretore (ancora una volta \"urbanus\" della citt\u00e0 di Roma) ed il Senato, con un consulto \"extra ordinem\", decret\u00f2 che Flacco avesse la citt\u00e0 di Roma come provincia e che avrebbe anche avuto il comando delle truppe in assenza dei consoli.\nAlla fine del 213 a.C. fu \"magister militum\" del dittatore Gaio Claudio Centone, che aveva come scopo quello di convocare i comizi centuriati per eleggere i nuovi consoli; fu quindi eletto console per l'anno successivo (212 a.C.) e per la terza volta, avendo Appio Claudio Pulcro come collega; insieme allo stesso istitu\u00ec i \"ludi Apollinari\". Sempre in questo anno fu anche candidato come pontefice massimo, ma non ottenne la carica per incompatibilit\u00e0 con quella di console. Combatt\u00e9 quindi con successo, insieme al collega, contro Annone comandante dei Cartaginesi, nella battaglia di Benevento, e poco dopo pose sotto assedio Capua.\nDall'assedio di Capua alla marcia su Roma (212-211 a.C.).\nA Quinto Fulvio e Appio Claudio (consoli nel 212 a.C.), fu prorogato il comando come proconsoli nel (211 a.C.) e furono assegnati gli eserciti gi\u00e0 in loro possesso. Ricevettero, quindi, l'ordine di non allontanarsi dall'assedio di Capua prima di aver conquistato la citt\u00e0.\nNel 211 a.C., quando Annibale decise di dirigersi contro Roma, abbandonando l'assedio di Capua, si racconta che fu Fulvio Flacco a scrivere immediatamente al Senato romano per informarlo delle intenzioni del condottiero cartaginese. I senatori furono impressionati e commossi. E come accadeva durante ogni situazione tanto critica, venne convocata l'assemblea generale. Qualcuno, come Publio Cornelio Scipione Asina, propose di richiamare dall'Italia tutti i comandanti e gli eserciti per difendere Roma, trascurando cos\u00ec l'assedio di Capua. Altri invece, come Fabio Massimo, ritennero vergognoso abbandonare Capua, cedendo alla paura e lasciandosi cos\u00ec comandare dai movimenti di Annibale.\nFra questi opposti pareri, prevalse l'opinione pi\u00f9 equilibrata di Publio Valerio Flacco, il quale, avendo dato ascolto alle opposte opinioni, propose di scrivere ai comandanti che assediavano Capua, informandoli sulle forze che presidiavano Roma; essi a loro volta potevano sapere quanti soldati Annibale avrebbe condotto con s\u00e9 e quanti sarebbero stati necessari per assediare Capua. In questo caso avrebbero deciso quale comandante inviare a Roma, tra Appio Claudio e Fulvio Flacco, e con quali forze, per difendere la patria dall'assalto dell'armata cartaginese. Fu cos\u00ec che Fulvio Flacco scelse di recarsi egli stesso a Roma, poich\u00e9 il collega Appio era ferito. Scelse quindi 15.000 fanti tra le tre armate a sua disposizione e 1.000 cavalieri e pass\u00f2 il Volturno. Come venne a sapere che Annibale avrebbe percorso la Via Latina, scelse la Via Appia, inviando dei messi a quei municipi lungo strada, come \"Setia\", \"Cora\" e \"Lavinium\", affinch\u00e9 predisponessero i necessari vettovagliamenti da portare lungo la strada al passaggio dell'armata romana. Ordinava quindi di concentrare i presidi nelle citt\u00e0, pronti a difendersi.\nAnnibale, se inizialmente non disperava di prendere la citt\u00e0, una volta venuto a sapere che proprio in quei giorni i Romani stavano arruolando in citt\u00e0 due nuove legioni, oltre al fatto che Flacco vi era gi\u00e0 giunto con un ingente esercito, prefer\u00ec rinunciare al progetto di assaltarla, dandosi invece a compiere scorrerie per la regione circostante, saccheggiando e incendiando ovunque. I Cartaginesi raccolsero cos\u00ec nel proprio accampamento una grande quantit\u00e0 di bottino, poich\u00e9 nessuno osava contrastarli. Pochi giorni pi\u00f9 tardi, il condottiero cartaginese decise di tornare a Capua, sia perch\u00e9 aveva raccolto sufficiente bottino, sia perch\u00e9 riteneva impossibile assediare la citt\u00e0, ma soprattutto poich\u00e9 riteneva che il suo piano avesse sortito l'effetto sperato ora che erano trascorsi un numero di giorni sufficiente, costringendo il proconsole Appio Claudio, a togliere l'assedio dalla citt\u00e0 campana e correre a salvare la patria, oppure a dividere l'esercito per mantenere Capua sotto assedio e contemporaneamente tornare a Roma. Entrambe le soluzioni sarebbero state di gradimento del condottiero cartaginese. Quando per\u00f2 Annibale venne a sapere che Appio Claudio non aveva tolto l'assedio da Capua, prefer\u00ec dirigersi verso la Daunia (parte settentrionale della Puglia) e il Bruzio, per giungere a Reggio Calabria in modo cos\u00ec improvviso, che per poco non prese la citt\u00e0, ancora fedele ai Romani.\nRitorno a Capua (211-210 a.C.).\nTornato a Capua, pot\u00e9 assistere alla resa di quella citt\u00e0, che ormai si era accorta di essere stata abbandonata dal condottiero cartaginese. I due proconsoli, Flacco e Appio Claudio, comandarono che il senato campano si presentasse al loro cospetto nell'accampamento romano fuori dalle mura. Quando vi giunsero, i senatori vennero tutti incatenati e ricevettero l'ordine di far portare tutto l'oro e l'argento che possedevano ai questori. Venticinque di questi vennero inviati come prigionieri a \"Cales\" e ventotto a \"Teanum Sidicinum\". Si trattava dei principali responsabili della rivolta di Capua contro Roma. Riguardo poi alla pena da infliggere ai senatori, i due proconsoli, Fulvio e Claudio, si scontrarono, poich\u00e9 il secondo era propenso al perdono, mentre il primo ad una punizione esemplare. Il disaccordo tra i due port\u00f2 a scrivere al senato, non solo in merito alla decisione da prendere, ma anche per dare la possibilit\u00e0 di interrogare i prigionieri. E poich\u00e9 Fulvio, non riteneva opportuno che i senatori campani fossero ascoltati, per evitare che gli stessi potessero compiere azioni delatorie nei confronti degli alleati di stirpe latina e mettere a repentaglio alleanze consolidate, decise di partire per \"Teanum\" con 2.000 cavalieri all'alba. Giunto nella cittadina, comand\u00f2 al supremo magistrato di far portare al suo cospetto quei Campani che erano sotto la sua custodia. Quando furono davanti a lui, li fece massacrare a colpi di verga e decapitare con la scure. Subito dopo, a grande velocit\u00e0 si rec\u00f2 a \"Cales\", dove fece condurre gli altri prigionieri Campani. Secondo quanto racconta Livio, giunse in quel momento un messo da Roma che recava la risposta del Senato romano sul da farsi, ma sembra che Fulvio non la lesse e procedette a mettere a morte tutti i prigionieri rimasti.\nProcesso all'operato di Flacco a Capua.\nNel 210 a.C., quando il console di quell'anno, Marco Valerio Levino, era di ritorno dal fronte macedonico, pass\u00f2 da Capua. Qui una gran folla di Campani gli and\u00f2 incontro tra le lacrime, scongiurandolo di permettere loro di raggiungere Roma a pregare i senatori, affinch\u00e9 non li conducessero all'estrema rovina a causa del proconsole Fulvio Flacco. Quest'ultimo, a sua difesa, dichiar\u00f2 di non aver alcun odio personale contro i Campani. Egli semplicemente provava verso di loro quell'ostilit\u00e0 che derivava dal fatto di sapere che i Campani erano carichi dello stesso odio verso il popolo romano. Tito Livio afferma:\nQuesto il motivo per cui Flacco li teneva chiusi tra le loro mura, per evitare che potessero vagare nelle campagne circostanti come bestie feroci, a massacrare chiunque incontrassero. Egli dichiar\u00f2 a Levino che alcuni di loro si erano rifugiati da Annibale, mentre altri avevano incendiato il Foro romano a Roma. Il console Levino, infatti, avrebbe trovato il Foro mezzo bruciato da alcuni Campani, denunciati e poi messi a morte dopo regolare processo davanti al senato. Flacco afferm\u00f2 di non ritenere sicuro, permettere ai Campani di entrare nelle mura di Roma, ma Levino, dopo che i Campani giurarono a Flacco che sarebbero ritornati a Capua cinque giorni dopo aver ricevuto la risposta del senato, ordin\u00f2 che lo seguissero fino a Roma. Circondato da questa folla e contemporaneamente da quella dei Siciliani che, andati incontro a Levino, lo avevano seguito lamentandosi similmente del console Marco Claudio Marcello, sembr\u00f2 quasi che Levino si dolesse dello sterminio di due famosissime citt\u00e0, guidando a Roma, come accusatori, quelli che erano stati vinti in battaglia da due illustri generali come Flacco e Marcello.\nBen pi\u00f9 complicato era invece il verdetto per la causa di Capua, poich\u00e9 i Campani erano stati tra i pi\u00f9 stretti alleati italici con cittadinanza romana da molto tempo. I senatori, ascoltate le loro ragioni, li fecero uscire dall'aula; si pens\u00f2 di richiamare Quinto Fulvio Flacco, colui che in quel momento reggeva il governo di Capua poich\u00e9 il console, Appio Claudio Pulcro, era morto dopo la presa della citt\u00e0. Contemporaneamente non si voleva far tornare a Roma Quinto Fulvio e lasciare cos\u00ec Capua scoperta. Si prefer\u00ec ascoltare Marco Attilio Regolo, ex-console, Gaio Fulvio Flacco, fratello di Quinto Fulvio, oltre a Quinto Minucio Termo e Lucio Veturio Filone, importanti esponenti della Roma repubblicana e testimoni della battaglia di Capua, in quanto collaboratori del console Appio Claudio Pulcro. Essendo ora presenti adeguati esponenti romani per giudicare la questione di Capua, si diede avvio al processo.\nIl verdetto per la citt\u00e0 di Capua e per le popolazioni italiche che si erano ribellate a Roma fu molto severo. La popolazione di Capua fu dunque divisa, esiliata e ridotta in schiavit\u00f9. Infatti, ci\u00f2 che Marcello aveva risparmiato a Siracusa, ovvero aveva impedito ai suoi soldati di catturare e fare schiavi i cittadini siracusani, il Senato ora non risparmi\u00f2 invece a Capua la sofferenza del dover vedere i propri abitanti venduti come schiavi a Roma. Inoltre si decret\u00f2 la confisca dei beni, delle abitazioni, l'allontanamento forzato dalla propria terra. Sempre questo stesso anno gli venne prorogato il comando a Capua, con un esercito per\u00f2 ridotto ad una legione ed un\"'ala\" di alleati.\nTornato nella citt\u00e0 campana, Flacco trascorreva il tempo a vendere i beni dei principali cittadini e ad affittare le terre confiscate, in cambio di una determinata quantit\u00e0 di grano. Poich\u00e9 non perdeva occasione per compiere crudelt\u00e0 contro i Campani, riusc\u00ec a scoprire attraverso una delazione una nuova iniziativa criminosa. Egli aveva, inoltre, costretto i suoi soldati a liberare gli edifici privati, sia perch\u00e9 voleva affittare le case oltre alle terre, sia perch\u00e9 voleva tenere in esercizio il suo esercito, evitando che si infiacchisse e commettesse l'errore fatto da Annibale con gli \"ozi di Capua\". Aveva pertanto ordinato ai suoi soldati di costruire sulle porte e lungo le mura, nuove abitazioni. Esse erano state costruite per la maggior parte con graticci e tavole di legno, altre erano ricoperte di canne, mentre tutte avevano il tetto ricoperto di paglia, materiale altamente ignifugo.\nCento settanta Campani, capeggiati dai fratelli della famiglia dei Blossii, avevano segretamente congiurato di incendiare tutte le nuove capanne dei soldati in una determinata notte. La denuncia, secondo Livio, part\u00ec da parte degli schiavi dei Blossii. Per ordine del proconsole le porte di Capua furono improvvisamente chiuse, mentre i soldati, imbracciate le armi ad un segnale convenuto, arrestarono i colpevoli che, dopo un'approfondita inchiesta, vennero condannati e mnessi a morte. Ai delatori fu concessa la libert\u00e0 con un dono aggiuntivo di diecimila sesterzi.\nGli abitanti di Nuceria e di Acerra, che si lamentavano di non sapere dove andare a vivere, in quanto Acerra era stata in parte incendiata e Nuceria completamente distrutta, furono inviati da Fulvio al Senato. Ai primi, gli Acerrani, venne concesso di ricostruire gli edifici incendiati; ai Nucerini si permise loro di trasferirsi ad Atella, mentre agli Atellani fu imposto di spostarsi a \"Calatia\".\nDittatura (fine del 210 a.C.).\nTito Livio racconta che sul finire dell'estate del 210 a.C., dopo che il console Marco Valerio Levino era dovuto partire d'urgenza alla volta della sua provincia di Sicilia, poich\u00e9 si temeva un'invasione dell'isola da parte dei Cartaginesi, il popolo avesse scelto come dittatore Quinto Fulvio che si trovava presso Capua. I Senatori vista la repentina e improvvisa partenza del console, convocarono a Roma l'altro console, Marco Claudio Marcello, affinch\u00e9 eleggesse il dittatore indicato dal popolo. Divenuto dittatore, Quinto Fulvio, per delibera della plebe, nomin\u00f2 come \"magister equitum\" il pontefice massimo Publio Licinio Crasso.\nIl neo dittatore, una volta rientrato a Roma, mand\u00f2 presso l'esercito della provincia d'Etruria il suo legato Gaio Sempronio Bleso, per sostituire il propretore Gaio Calpurnio, al quale invece affid\u00f2 il comando del suo esercito a Capua.\nFlacco allora tenne i comizi il primo giorno utile, i quali non poterono, tuttavia, essere portati a termine a causa di una divergenza fra i tribuni e il dittatore stesso. La centuria Galeria dei pi\u00f9 giovani, che era stata la prima a votare per sorteggio, aveva proposto l'elezione dei consoli Quinto Fulvio e Quinto Fabio Massimo Verrucoso. Le altre trib\u00f9 avrebbero fatto la stessa scelta, una volta chiamate a dare il loro voto, se non ci fosse stata l'interferenza dei tribuni della plebe Gaio Arrenio e Lucio Arrenio, i quali sostenevano vi fosse un vizio, non solo nel voler esercitare la dittatura senza avvicendamento, ma che fosse assai funesto il fatto che si volesse eleggere proprio il dittatore, che aveva convocato i comizi. I due tribuni minacciavano che, se il dittatore avesse accettato la sua candidatura, loro avrebbero messo il veto ai comizi. Al contrario non avrebbero posto alcun ostacolo nel caso si fosse trattato di altri candidati, all'infuori del dittatore. Fulvio tent\u00f2 allora di difendere la legittimit\u00e0 del voto dei comizi a suo favore, grazie anche all'alleanza del senato ed alle deliberazioni del popolo, oltre a citare alcuni casi verificatisi in passato che avvaloravano la sua teoria.\nAlla fine, poich\u00e9 la discussione si stava protraendo oltre il lecito, venne trovato un accordo tra il dittatore e i tribuni, secondo il quale sarebbe stato accettato quanto stabilito dal Senato. E poich\u00e9 si ritenne che il momento fosse particolarmente critico per lo Stato, il Senato deliber\u00f2 che la \"Res publica\" venisse governata da anziani e provati generali, esperti nella guerra. Vennero quindi creati come consoli: Quinto Fabio Massimo Verrucoso per la quinta volta, e Fulvio Flacco per la quarta. A questo punto, una volta scelti come pretori Lucio Veturio Filone, Tito Quinzio Crispino, Gaio Ostilio Tubulo (come pretore urbano) e Gaio Aurunculeio, Fulvio Flacco si dimise da dittatore.\nConsolato del 209 a.C..\nDivenuto console per la quarta volta, alle idi di marzo quando assunse la carica, gli venne attribuita come provincia l'Italia, parimenti a quanto accadde per l'altro console, Fabio Massimo. Fu cos\u00ec deciso che il loro potere fosse diviso per regioni: Fabio avrebbe condotto la guerra contro Taranto, mentre Fulvio in Lucania e nel Bruzzio. Prima di partire per la provincia assegnatagli, affid\u00f2 al fratello, il \"legatus\" Gneo Fulvio Flacco, l'esercito urbano affinch\u00e9 lo conducesse in Etruria, con l'ordine di riportare a Roma le legioni che qui si trovavano."}
{"id": "2426642", "revid": "235890", "url": "https://it.wikipedia.org/wiki?curid=2426642", "title": "Transistore a emettitore comune", "text": ""}
{"id": "2426644", "revid": "235890", "url": "https://it.wikipedia.org/wiki?curid=2426644", "title": "Transistore a collettore comune", "text": ""}
{"id": "2426645", "revid": "235890", "url": "https://it.wikipedia.org/wiki?curid=2426645", "title": "Transistore a base comune", "text": ""}
{"id": "2426647", "revid": "4175", "url": "https://it.wikipedia.org/wiki?curid=2426647", "title": "Luciano Giovannetti", "text": "Carriera.\nHa conquistato due titoli olimpici nella specialit\u00e0 piattello fossa. Il primo a Mosca con 198 piattelli su 200 davanti al sovietico Yambulatov e al tedesco Damme (entrambi con 196). Il secondo a Los Angeles dopo spareggio a tre a 192 (dopo un doppio errore dell'americano Carlisle nell'ultima serie) davanti al peruviano Boza e allo statunitense Carlisle. Nel 1988 a Seul si classific\u00f2 diciottesimo nella gara vinta dal sovietico Monakov.\nNonostante sia stato l'unico tiratore ad aver vinto 2 ori olimpici consecutivi (Mosca 80 e Los Angeles 84) nella specialit\u00e0 fossa attualmente, dopo aver trascorso diversi anni come allenatore delle squadre nazionali e non essendo poi stato rinnovato dalla federazione italiana tiro al volo dopo essere stato colpito da una grave malattia, si ritrova svincolato a vivere con una pensione minima.\nPalmar\u00e8s.\n (individuale)\n (squadre)\n (squadre)\n (squadre)\n (squadre)"}
{"id": "2426651", "revid": "599013", "url": "https://it.wikipedia.org/wiki?curid=2426651", "title": "Rodrigo Millar", "text": "Nel giugno 2009 \u00e8 stato colpito dalla pandemia influenzale del 2009 (influenza suina) ma si \u00e8 subito sottoposto ad un trattamento antivirale e non ci sono state conseguenze. Il 22 dicembre 2012 viene annunciato il suo passaggio all'Atlas per 400.000 $ con un contratto biennale."}
{"id": "2426654", "revid": "116959630", "url": "https://it.wikipedia.org/wiki?curid=2426654", "title": "Terrestrisuchus gracilis", "text": "Terrestrisuchus era un rettile sfenosuco della famiglia dei Saltoposuchidi, vissuto in Europa (Galles) nel Triassico superiore, che poteva raggiungere una lunghezza di 50 cm.\n\"Terrestrisuchus\" era ancora pi\u00f9 esile di \"Gracilisuchus\". Il corpo era pi\u00f9 corto, con arti molto sottili e, in particolare in quelli posteriori, ossa molto allungate. La coda era lunga quasi il doppio del resto dell'animale. La testa, se confrontata con quella di \"Gracilisuchus\", appare pi\u00f9 simile a quella di un coccodrillo, perch\u00e9 \u00e8 lunga e depressa.\nLa struttura leggera, che pu\u00f2 far pensare a quella di un levriero, sembra indicare che \"Terrestrisuchus\" fosse in grado di compiere lunghi balzi negli aridi ambienti del Triassico superiore europeo, riuscendo a catturare insetti e piccoli sauri con le sue lunghe mascelle. Probabilmente esso correva pi\u00f9 spesso su quattro zampe, ma poteva anche assumere una posizione eretta."}
{"id": "2426665", "revid": "15756", "url": "https://it.wikipedia.org/wiki?curid=2426665", "title": "Catherine Henriette de Balzac d'Entragues", "text": "Biografia.\nPochi mesi dopo la tragica morte della sua amante, Gabrielle d'Estr\u00e9es, Duchessa di Beaufort, Enrico IV, si era innamorato di Henriette. Affascinato dalla donna, il re le fece promessa scritta di matrimonio nel caso ella gli avesse dato un figlio maschio, nonostante in quel periodo vi fossero le trattative matrimoniali con Maria de' Medici (che il re avrebbe sposato nel dicembre 1600). Ella cedette la sua verginit\u00e0 al sovrano, oltre che con la promessa scritta, per la signoria di Verneuil e 50.000 scudi. Henriette ebbe tre figli dal re: Henri, morto poco dopo la nascita (1600), Gaston-Henri de Bourbon, detto anche Henri II (1601-1682) e Gabrielle-Angelique de Bourbon, mademoiselle de Verneuil (febbraio 1603-1627). Contando sul fatto di aver dato alla luce un figlio maschio, si avvalse della promessa scritta del re per considerare suo figlio il vero erede legittimo. Enrico IV ademp\u00ec la promessa, ma Henriette, pretendendo di pi\u00f9, svilupp\u00f2 verso di lui un'avversione che sfoci\u00f2 nel 1604, in una congiura (organizzata dal fratellastro Carlo di Valois, Conte d'Auvergne e figlio naturale di Carlo IX) per far riconoscere il piccolo Gaston-Henri come Delfino, a scapito del futuro Luigi XIII. Henriette si salv\u00f2 con una piccola pena quando il complotto venne sventato, ma nel 1608 perse completamente il favore del re. Gaston-Henri invece fu introdotto al vescovado di Metz. Poco dopo venne coinvolta negli intrighi spagnoli che precedettero la morte del re nel 1610. Alla morte di Enrico IV, sua moglie, la regina Maria de' Medici, venne nominata reggente da parte del Parlamento di Parigi, e la marchesa venne immediatamente bandita da corte. Dopo di ci\u00f2 si sa poco della vita di Henriette."}
{"id": "2426666", "revid": "122599057", "url": "https://it.wikipedia.org/wiki?curid=2426666", "title": "Peter Cooper", "text": "Nel 1830 ide\u00f2 una delle prime locomotive, la \"Tom Thumb\"\nNel 1859 fond\u00f2 la \"The Cooper Union for the Advancement of Science and Art\".\nNel 1876 si candid\u00f2 come Presidente degli Stati Uniti con il Greenback Labor, ma ottenne solo lo 0.8% dei voti e nessun grande elettore."}
{"id": "2426670", "revid": "1766171", "url": "https://it.wikipedia.org/wiki?curid=2426670", "title": "Cromosoma Philadelphia", "text": "Il cromosoma Philadelphia umano, cos\u00ec chiamato perch\u00e9 scoperto appunto a Philadelphia (USA), \u00e8 il cromosoma 22 modificato per l'inserzione di un frammento terminale proveniente dal cromosoma 9. A seguito di una traslocazione, il gene Abelson (ABL - abl) passa dal cromosoma 9 alla regione di raggruppamento dei punti di rottura (\"Breakpoint Cluster Region\", BCR, in inglese) del cromosoma 22, con formazione di un gene chimera Bcr-Abl. Il cromosoma mutato si trover\u00e0 in tutte le linee cellulari (eritroblasti, promielociti, megacarioblasti, mieloblasti) e pertanto pu\u00f2 determinare alterazioni proliferative.\nMentre il gene ABL si rompe pressoch\u00e9 sempre nello stesso punto, il gene BCR pu\u00f2 rompersi in diverse posizioni.\nBCR \u00e8 costituito da 23 esoni: se la rottura avviene tra il primo e il secondo esone, la proteina prodotta \u00e8 chiamata p190 ed \u00e8 coinvolta nella Leucemia linfoblastica acuta; la rottura pu\u00f2 invece coinvolgere un punto situato nella regione tra gli esoni dal dodicesimo al sedicesimo, e la proteina prodotta \u00e8 la p210, coinvolta nella Leucemia mieloide cronica classica; infine, se la rottura avviene tra il l'esone 19 e 20 la proteina di fusione \u00e8 la p230 coinvolta nella Leucemia mieloide cronica \"variante neutrofilica\", caratterizzata da una sopravvivenza maggiore (12-14 anni).\nNegli anni novanta tale chinasi iperattiva \u00e8 diventata bersaglio di nuove molecole: l'imatinib, dasatinib e nilotinib che permettono ora una prognosi sostanzialmente benevola, a condizione di assumere regolarmente la molecola stessa."}
{"id": "2426671", "revid": "287204", "url": "https://it.wikipedia.org/wiki?curid=2426671", "title": "Live at the One Love Peace Concert", "text": "Live at the One Love Peace Concert \u00e8 il secondo album live del cantante reggae giamaicano Peter Tosh, pubblicato dalla JAD Records; contiene la registrazione dell'esbizione di Tosh al One Love Peace Concert tenutosi a Kingston il 22 aprile 1978."}
{"id": "2426672", "revid": "729019", "url": "https://it.wikipedia.org/wiki?curid=2426672", "title": "Tri Nations 2009", "text": "Il Tri Nations 2009 \u00e8 la XIV edizione del torneo annuale di rugby XV che si svolge tra le tre migliori selezioni nazionali dell'Emisfero Sud: , e .\nL'inizio del torneo, che si disputa nell'inverno australe, \u00e8 il 18 luglio 2009 ad Auckland tra gli \"All Blacks\" e gli \"Wallabies\" australiani; la stessa partita \u00e8 destinata a chiudere il torneo due mesi dopo, il 19 settembre.\nIl torneo del 2009 \u00e8 uno dei pi\u00f9 tecnicamente qualificati di sempre a livello internazionale: al momento dell'avvio di tale competizione, infatti, le tre Nazionali occupano i primi tre posti del ranking dell'International Rugby Board: nell'ordine, , e .\nDue i riconoscimenti accessorii in palio: il pi\u00f9 antico \u00e8 la Bledisloe Cup, preesistente al Tri Nation e disputata annualmente tra e dal 1931; dal 2008 essa \u00e8 assegnata su quattro partite, tre delle quali nel torneo in oggetto: il quarto incontro fu disputato, nell'occasione, a Hong Kong il 1\u00ba novembre; per l'edizione in corso e quelle successive sono previste sedi itineranti per il quarto incontro; sono state prese in considerazione Denver (USA) e Tokyo (Giappone).\nA seguire, il Mandela Challenge Plate, assegnato sui risultati dei tre incontri nel torneo tra e .\nL'attuale detentrice \u00e8 l'.\nRisultati.\nGli orari degli incontri sono espressi nell'ora locale.\nLa differenza di fuso orario estiva tra l'Europa Centrale e la Nuova Zelanda, l'Australia orientale e il Sudafrica \u00e8 rispettivamente di 10 ore (UTC+13), 7 ore (UTC+10), e un'ora (UTC+2); il tempo UTC equivale all'Ora di Greenwich senza modifiche dovute all'ora legale."}
{"id": "2426681", "revid": "22356", "url": "https://it.wikipedia.org/wiki?curid=2426681", "title": "Janjucetus", "text": ""}
{"id": "2426683", "revid": "767487", "url": "https://it.wikipedia.org/wiki?curid=2426683", "title": "Imodium", "text": "Gli Imodium sono un gruppo Grunge/Hardcore-noise formatosi nel 1999 a Milano. Il gruppo durante la sua esperienza si \u00e8 esibito numerose volte anche all'estero.\nStoria del gruppo.\nPartendo da una base underground indipendente tipica degli anni novanta, gli Imodium hanno arricchito la loro musica rendendola originale e piena d'influenze. Il gruppo \u00e8 composto da Simone Capodicasa (chitarra/voce), Sandro Strianese (voce/chitarra), Giuseppe Pugliano (basso) e Mirko Rubens Bertolini (batteria). Dopo un demotape uscito nel 1999 gli Imodium hanno pubblicato 4 dischi, di cui il primo omonimo nel 2001, \"Nowhere Ep\" nel 2003, \"...and so: dodgem songs!\" nel 2005 e \"Drive\" nel 2007, il disco pi\u00f9 veloce e con pi\u00f9 influenze hardcore e noise. Fin dagli inizi gli Imodium hanno viaggiato molto per concerti in Italia, e dal 2005 hanno spostato il loro raggio d'azione anche all'estero, arrivando a suonare in 25 stati europei nel giro di tre anni per un totale di 7 tour. Il loro ultimo lavoro \u00e8 stato pubblicato grazie alla collaborazione di 12 etichette proveniente da Italia, Stati Uniti d'America, Russia, Australia, Lituania, Romania, Bulgaria e Turchia.\nGli Imodium hanno suonato ovunque in Italia (tre tour nelle regioni del sud e uno in Sardegna) ed anche in Svizzera, Francia, Spagna, Portogallo, Paesi Bassi, Belgio, Inghilterra, Germania, Austria, Polonia, Lituania, Lettonia, Estonia, Russia, Bielorussia, Repubblica Ceca, Slovacchia, Ungheria, Romania, Bulgaria, Turchia, Grecia, Macedonia, Serbia, Bosnia, Croazia e Slovenia."}
{"id": "2426694", "revid": "767487", "url": "https://it.wikipedia.org/wiki?curid=2426694", "title": "Moonacre - I segreti dell'ultima luna", "text": "Moonacre - I segreti dell'ultima luna \u00e8 un film del 2008 diretto da G\u00e1bor Csup\u00f3, adattamento cinematografico dal libro per bambini \"Il cavallino bianco\" (\"The Little White Horse\", 1946) della scrittrice gallese Elizabeth Goudge.\nProtagonista del film \u00e8 la giovane Dakota Blue Richards, gi\u00e0 protagonista del fantasy \"La bussola d'oro\". Anche il regista G\u00e1bor Csup\u00f3 aveva precedentemente diretto un fantasy (\"Un ponte per Terabithia\").\nTrama.\nMaria Merryweather \u00e8 una ragazzina di tredici anni curiosa e intraprendente. Rimasta orfana, Maria eredita dal padre un misterioso libro, \"Le Antiche Cronache della Valle di Moonacre\", che narra di una mitica leggenda. Centinaia di anni or sono, la valle di Moonacre era un luogo incantevole, pervaso dalla magia, ed era abitata da due antiche famiglie, i Merryweather e i de Noir, che vivevano in armonia. Una notte, la luna elesse come propria principessa una fanciulla appartenente alla famiglia de Noir per la sua grande purezza di cuore e le fece dono delle \"Perle della Luna\", che si narrava avessero il potere di esaudire qualunque desiderio. La Principessa della Luna era promessa in sposa a Sir Wrolf Merryweather e il giorno delle nozze present\u00f2 ad entrambe le famiglie le Perle della Luna. Il loro potere suscit\u00f2 l'avidit\u00e0 sia dei Merryweather che dei de Noir e le famiglie litigarono per il possesso delle perle. La Principessa della Luna vide cos\u00ec l'oscurit\u00e0 che si nascondeva nel cuore delle persone che amava e gett\u00f2 una terribile maledizione sulla valle: un giorno, una persona pura di cuore sarebbe giunta a Moonacre per restituire le perle alla natura e riconciliare le famiglie e se ci\u00f2 non fosse stato fatto entro la cinque e millesima luna, l'intera valle sarebbe stata distrutta. Da quel momento, le Perle della Luna scomparvero e i Merryweather e i de Noir divennero acerrimi nemici.\nMaria e la sua governante, Miss Heliotrope, si trasferiscono nella valle di Moonacre, nella tenuta di Sir Benjamin Merryweather, il burbero ed eccentrico zio di Maria. Sir Benjamin proibisce a Maria di avventurarsi nella foresta per non essere aggredita dai membri della famiglia de Noir, ora divenuti briganti; Maria, per\u00f2, disobbedisce e si inoltra tra gli alberi per liberare una coniglietta da una trappola, venendo sorpresa da Robin de Noir, figlio del capo della famiglia Coq de Noir, che cerca di catturarla. Per fortuna, Wrolf, l'enorme cane nero di propriet\u00e0 di Sir Benjamin, mette in fuga Robin e Maria rientra a casa sana e salva.\nNei giorni seguenti, Maria assiste a strani fenomeni, tra cui l'apparizione di un candido unicorno che la leggenda narra si mostri soltanto ad una Principessa della Luna. Marmaduke, magico cuoco al servizio di Sir Benjamin, spiega a Maria che la maledizione di Moonacre esiste realmente e che solo una Principessa della Luna potr\u00e0 spezzarla; Maria comprende di essere lei stessa la predestinata e decide di fuggire da Moonacre, spaventata dalla responsabilit\u00e0. Nella foresta, Maria incontra Loveday, una donna gentile che sembra conoscere molto bene la realt\u00e0 dietro la maledizione e grazie a lei Maria accetta il proprio compito di porre fine al sortilegio e alla faida tra le famiglie. Maria scopre di possedere la chiave che apre lo scrigno contenente le Perle della Luna e si inoltra nel maniero dei de Noir per recuperare lo scrigno, ma viene catturata da Robin; come se non bastasse, Coeur de Noir le rivela che lo scrigno \u00e8 vuoto. Maria riesce a fuggire e torna a casa.\nLa mattina dopo, Maria viene visitata da Loveday, che le dona l'abito della prima Principessa della Luna. Maria scopre che Loveday e Sir Benjamin si amavano, ma Sir Benjamin lasci\u00f2 Loveday quando, alla vigilia delle nozze, lei gli confess\u00f2 di essere figlia di Coeur de Noir. Maria realizza cos\u00ec che la vera maledizione di Moonacre \u00e8 l'orgoglio e intuisce che \u00e8 stata la Principessa della Luna a rubare le perle, nascondendole per mettere alla prova le famiglie: avendo risolto l'enigma, un ritratto magico della Principessa della Luna si anima, rivelando finalmente a Maria il nascondiglio delle perle, che si trovano in una grotta sotto un albero nella foresta.\nMaria chiede aiuto a Robin de Noir per trovare la grotta e il ragazzo, seppur di malavoglia, accetta di collaborare. I de Noir, per\u00f2, sono sulle tracce di Maria e i due ragazzi riescono a sfuggirgli grazie al cane Wrolf, che si sacrifica per permettere ai due di salvarsi e raggiungere la grotta. Maria recupera le perle e grazie all'aiuto dell'unicorno, apparso per guidarla, raggiunge la scogliera dove ebbe inizio la guerra fra i Merryweather e i de Noir. La ragazza si getta in mare assieme alle perle proprio al sorgere dell'ultima luna: il coraggioso gesto commuove Sir Benjamin e Coeur de Noir, accorsi in cerca di Maria, e i due uomini si riappacificano, ponendo fine alla faida e spezzando la maledizione. Maria viene salvata dall'unicorno e torna in vita anche Wrolf, che in realt\u00e0 \u00e8 un mistico leone nero donato secoli prima da William de Noir, padre della prima Principessa della Luna, a Sir Wrolf Merryweather: i due animali, infatti, sono gli spiriti che rappresentano le due famiglie.\nSir Benjamin e Loveday si dichiarano nuovamente il loro amore e la valle di Moonacre ritorna ad essere il luogo magico e sereno che era una volta. Il film si chiude mostrando i Merryweather e i de Noir uniti che inaugurano una nuova era di pace per Moonacre.\nProduzione.\nDurante la pre-produzione si decise che il film avrebbe dovuto avere un titolo diverso dal libro. Fu fatto un sondaggio su Internet, dando ai fan dei libri la possibilit\u00e0 di votare per il titolo che preferivano fra \"The Moon Princess\" (\"La principessa della Luna\" in inglese) e \"The Secret of Moonacre\" (\"Il segreto di Moonacre\"). Vinse \"The Secret of Moonacre\", che in italiano fu tradotto nel titolo attuale.\nLe riprese iniziarono il primo ottobre 2007, e si svolsero a Londra e in Ungheria. Il regista scelse il castello di Schossberger per il maniero di Moonacre.\nDistribuzione.\nIl film \u00e8 stato distribuito in Italia il 12 giugno 2009.\nRomanzo.\nIl romanzo da cui \u00e8 tratto il film \u00e8 stato pubblicato per la prima volta nel 1946 con il nome \"Il cavallino bianco\"; nello stesso anno vinse la Carnegie Medal per la letteratura per bambini. La scrittrice J. K. Rowling ha pi\u00f9 volte affermato che il romanzo della Goudge \u00e8 il suo preferito fin da bambina e che \u00e8 stato proprio questo a darle l'ispirazione per la celeberrima saga di Harry Potter.\nIn concomitanza con l'uscita del film, il romanzo \u00e8 stato ripubblicato da Rizzoli usando lo stesso titolo del film."}
{"id": "2426695", "revid": "287204", "url": "https://it.wikipedia.org/wiki?curid=2426695", "title": "Akiyoshi Sakai", "text": "Biografia.\nSakai si \u00e8 laureato presso la facolt\u00e0 di lettere all'universit\u00e0 Meiji di Tokyo e terminati gli studi collabor\u00f2 nel 1966 alla produzione dell'anime \"Sally la maga\", venendo poi assunto presso lo studio d'animazione che cre\u00f2 tale serie, ovvero Tatsunoko Production, in qualit\u00e0 di sceneggiatore e responsabile della progettazione. Sakai co-sceneggi\u00f2 diversi anime di successo presso tale azienda: \"Gatchaman, la battaglia dei pianeti\" del 1972, \"Kyashan il ragazzo androide\" del 1973, \"Hurricane Polimar\" del 1974, \"Tekkaman\" del 1975 e \"Godam\" del 1976.\nAlla fine del 1977 Sakai lasci\u00f2 la Tatsunoko e inizi\u00f2 a operare come libero professionista. Nel 1978 cre\u00f2 la serie \"Daikengo, il guardiano dello spazio\", assieme a Jinzo Toriumi e Satoshi Suyama. Nello stesso anno collabor\u00f2 ad un'altra serie: \"Lilli un guaio tira l'altro\", creata da G\u014d Nagai. L'anno dopo Sakai lavor\u00f2 per la Toei Animation nello scrivere la sceneggiatura di \"Cyborg 009\", assieme ad un nutrito cast cast di sceneggiatori fra i quali Masaki Tsuji e S\u014dji Yoshikawa. Nel 1980 Sakai cre\u00f2 forse il suo capolavoro, \"Baldios - Il guerriero dello spazio\". Questa serie, non originalissima per trama e mecha, presenta per\u00f2 un finale a sorpresa che la rende unica. Nonostante ci\u00f2, il progetto iniziale di 39 episodi non fu mai completato e lo stesso Sakai, con lo staff della Ashi Production realizz\u00f2 un film di Baldios nel 1981. Nello stesso periodo l'autore lavor\u00f2 anche per la Sunrise, in particolare alla stesura della sceneggiatura di \"Golion\" di Sabur\u014d Yatsude, del 1982. Altro anime al quale contribu\u00ec Sakai fu \"Arbegas\", per il quale fu sceneggiatore e compose anche la sigla d'apertura, prodotto l'anno successivo, nel 1983."}
{"id": "2426704", "revid": "1728", "url": "https://it.wikipedia.org/wiki?curid=2426704", "title": "Campionati Europei di hockey su pista", "text": ""}
{"id": "2426705", "revid": "767487", "url": "https://it.wikipedia.org/wiki?curid=2426705", "title": "Georg Deuter", "text": "Biografia.\nNato nel 1945 nella Germania post-bellica della cittadina di Falkenhagen, impar\u00f2 da autodidatta la chitarra, il flauto, l'Armonica e 'qualsiasi strumento avesse tenuto nelle mani', fino a quando dopo un incidente grave con la macchina a vent'anni decise di dedicare anima e corpo alla carriera di musicista. Il suo primo album \u00e8 del 1971, D, che \u00e8 unanimemente riconosciuto come un classico del Krautrock. 'D' segna l'inizio del viaggio mistico e musicale di Deuter, spianando la strada a quel genere pi\u00f9 tardi conosciuto come New Age attraverso l'unione di elementi elettronici e acustici, strumenti etnici e suoni della natura, come un'orca o un canto di uccelli, il mare aperto, il vento tra gli alberi ecc ecc..\nTra gli anni settanta e ottanta Deuter, dopo aver viaggiato intensamente in Asia alla ricerca di una ispirazione spirituale e creativa, si stabilizza per un lungo tempo a Poona, in India, dove, sotto il nome di Chaitanya Hari diventa neo-Sannyasin - un allievo di Bhagwan Shree Rajneesh, pi\u00f9 tardi conosciuto come Osho. Con l'aiuto dei registratori a nastro multitraccia, mentre vive nel suo Ashram neo-sannyas, produce una serie di nastri da utilizzare per le 'Meditazioni attive', consistenti di diversi 'stages' di dieci o quindici minuti ognuno che univano motivi classici indiani, percussioni, loops, sintetizzatori, campane, musica concreta e acustica. Queste opere, costruite su istruzioni del Maestro in consultazione con un team di discepoli che testavano i metodi di meditazione, raggiungono una perfetta sintesi tra utilizzo della musica per la meditazione e originalit\u00e0 delle loro intuizioni, potere e bellezza.\nNei primi anni novanta, Deuter - che adesso \u00e8 ritornato al suo nome professionale - interrompe la sua relazione con la Kuckuck, l'etichetta che aveva pubblicato i suoi primi album e si trasferisce a Santa Fe, nel New Mexico dove firma un contratto con la New Earth Records, un'etichetta indipendente fondata dai sannyasin Bhikkhu Schober e Waduda Paradiso. Il contratto con la New Earth si rivela essere di natura pi\u00f9 commerciale, infatti da l\u00ec in poi le opere di Deuter vengono create o per l'utilizzo in svariate pratiche spirituali ed energetiche tra le cui spicca il Massaggio Reiki e la meditazione o addirittura a scopi pubblicitari, come Earth Blue del 2003, in collaborazione con la fabbrica della Volkswagen di Wolfsburg, in Germania, che ha venduto mezzo milione di copie.\nDeuter, oggi, continua a insegnare e ad imparare tutta una serie di strumenti particolari, tra cui svariate percussioni, il flauto Shakuhachi, il Koto, il Sitar, le campane tibetane, il Santoor, il Bouzouki, il pianoforte e le tastiere. Ha registrato e pubblicato pi\u00f9 di sessanta album."}
{"id": "2426710", "revid": "1573940", "url": "https://it.wikipedia.org/wiki?curid=2426710", "title": "Cattedrale di San Lorenzo (Praga)", "text": "La cattedrale di San Lorenzo sul Pet\u0159in ( Kostel sv. Vav\u0159ince na Pet\u0159\u00edn\u011b) \u00e8 la cattedrale della Chiesa vetero-cattolica della Repubblica ceca, situata sul monte Pet\u0159\u00edn a Praga.\nStoria.\nLa prima citazione \u00e8 dell'anno 1135. Si ritiene che sia stata costruita nel 991 da sant'Adalberto al posto di un centro di culto pagano, come indicano la statua del 1824 e l'affresco nella sagrestia del 1735. Il nome tedesco \"Laurenziberg\" per il monte Pet\u0159in deriva da questa chiesa. Sotto Carlo IV di Lussemburgo, la chiesa \u00e8 stata coinvolta nella \"Ummauerung\".\n\u00c8 cattedrale vetero-cattolica dal 1995, anno della traslazione della sede episcopale ceca da Varnsdorf a Praga.\nArchitettura.\nResti della chiesa romanica si trovano nel coro e nella parte meridionale della nuova chiesa barocca del 1735-1770. Sotto la chiesa fu costruita una Via Crucis, la cui ultima stazione, la cappella del santo Sepolcro del 1732, fu costruita sul modello della basilica del Santo Sepolcro di Gerusalemme."}
{"id": "2426711", "revid": "22356", "url": "https://it.wikipedia.org/wiki?curid=2426711", "title": "Zygorhiza", "text": ""}
{"id": "2426712", "revid": "1369234", "url": "https://it.wikipedia.org/wiki?curid=2426712", "title": "Sergio Ag\u00fcero", "text": "Considerato uno dei migliori attaccanti della sua generazione, \u00e8 primatista di gol con il Manchester City in assoluto (260) e nelle competizioni UEFA (43). Con 184 gol \u00e8 il miglior realizzatore straniero (e quarto assoluto) nella storia della Premier League.\nIn carriera si \u00e8 aggiudicato una Europa League (2009-2010), una Supercoppa UEFA (2010), cinque campionati inglesi (2011-2012, 2013-2014, 2017-2018, 2018-2019 e 2020-2021), sei Coppe di Lega inglesi (2013-2014, 2015-2016, 2017-2018, 2018-2019, 2019-2020 e 2020-2021) tre Supercoppe inglesi (2012, 2018, 2019) e una Coppa d'Inghilterra (2018-2019).\nCon la nazionale argentina ha disputato tre edizioni del campionato del mondo (2010, 2014 e 2018) e cinque della Copa Am\u00e9rica (2011, 2015, 2016, 2019 e 2021), vinta nel 2021 e chiusa al secondo posto in due occasioni (2015 e 2016). Inoltre ha vinto un oro olimpico con la selezione olimpica (2008). Dell\"'Albiceleste\" \u00e8 il terzo calciatore con pi\u00f9 gol all'attivo (42), dietro a Gabriel Batistuta e Lionel Messi.\nA livello individuale, \u00e8 stato eletto miglior marcatore e miglior giocatore del Mondiale Under-20 (2007). Nel 2014-2015 si \u00e8 laureato capocannoniere del campionato inglese, con 26 reti.\nBiografia.\nDa bambino viene soprannominato \"El Kun\" (anche scritto sulla maglia da gioco) assegnatogli dal nonno per la somiglianza con il protagonista del cartone animato giapponese \"Kum Kum il cavernicolo\". \u00c8 stato ufficialmente fidanzato con la secondogenita di Diego Armando Maradona, Giannina, dalla quale ha avuto un figlio, Benjamin, nato a Madrid il 19 febbraio 2009. La coppia si \u00e8 separata nel gennaio 2013.\nNel 2008 ha preso parte a due canzoni: una cantata con Los Leales e intitolata \"Kun Ag\u00fcero\" e un'altra cantata insieme a Diego Armando Maradona ed Ezequiel Ag\u00fcero dei Mezgaya, fidanzato di sua sorella Gabriella, intitolata \"Dalma y Giannina son mi inspiraci\u00f3n\", dedicata proprio alle figlie del \"Pibe de Oro\".\nIn un'intervista rilasciata nel 2015 al giornale sportivo \"Mundo Deportivo\", ha dichiarato di essere diventato vegetariano dopo il campionato mondiale 2014, in seguito ad un consulto con Giuliano Poser, un medico italiano, lo stesso che si \u00e8 occupato del compagno Lionel Messi. A detta di Ag\u00fcero, che ha concluso la stagione 2014-2015 con il record personale di gol realizzati in una squadra di club, il cambio di regime alimentare e un programma di allenamento mirato sembrano aver risolto i cronici problemi muscolari che lo hanno afflitto nel corso della sua carriera, migliorandone le prestazioni.\nIl 29 settembre 2017, al ritorno dal concerto dell'artista colombiano Maluma all'aeroporto di Amsterdam, il taxi in cui il giocatore stava viaggiando si schianta violentemente contro un palo della luce lungo la strada. L'argentino, che rimedia la frattura di due costole, viene costretto ad uno stop forzato di due mesi, saltando di fatto gli impegni di campionato e Champions League con il Manchester City e le gare di qualificazione al Mondiale di Russia 2018 con l'Argentina.\nCaratteristiche tecniche.\nEra un attaccante completo, dotato di fantasia e talento, molto agile e brevilineo, e particolarmente abile negli inserimenti. Il suo ruolo iniziale era quello di seconda punta o esterno in un 4-3-3, ma col tempo ha cominciato a giocare nel ruolo di prima punta \"atipica\", svariando il raggio di azione in campo senza alcun punto di riferimento. Capace di segnare con entrambi i piedi, era dotato di un'ottima tecnica individuale, una notevole accelerazione, una grande agilit\u00e0 e anche di una spiccata intelligenza calcistica. Peculiare era il suo repentino cambio di direzione palla al piede, favorito dal baricentro basso e dalla potenza che riesce a imprimere nell'esecuzione del movimento. Nel corso delle stagioni aveva irrobustito la propria struttura muscolare e guadagnato in forza fisica, senza per questo venir meno al suo stile di gioco originario. Avendo una buona elevazione possedeva comunque un discreto colpo di testa, ed era anche molto abile nel fornire assist. Era inoltre un buon rigorista, ha messo a segno 46 penalty su 59 calciati.\nCarriera.\nClub.\nIndependiente.\nInizia a giocare nell', squadra della Primera Divisi\u00f3n argentina, debuttando in campionato il 7 luglio 2003 contro il a 15 anni e 35 giorni, e diventando il pi\u00f9 giovane giocatore ad aver esordito in Primera Divisi\u00f3n nell'era professionistica, record detenuto fino ad allora da Diego Armando Maradona. Nel campionato di Apertura del 2005 il 18 agosto realizza 2 gol nella sfida vinta per 3 a 0 contro il Instituto.\nAtl\u00e9tico Madrid.\nNell'aprile del 2006 l' si assicura le sue prestazioni. Anche se l'Independiente inizialmente nega il trasferimento, \u00e8 lo stesso Ag\u00fcero ad ammettere che non sa cosa succeder\u00e0 nel futuro e che potrebbero essere gli ultimi gol e partite con l'Indipendiente. Il 29 maggio, in una conferenza stampa, l'Atl\u00e9tico annuncia di averne completato l'acquisto e due giorni dopo conferma la firma di un contratto di sei anni, dopo aver concluso un trasferimento da \u20ac 25 milioni. Chiude la sua prima stagione con la maglia dei \"Colchoneros\" con 7 gol realizzati in 42 partite giocate.\nDopo la stagione di debutto nel calcio spagnolo, termina la stagione 2007-2008 al terzo posto nella classifica cannonieri con 19 reti segnate. I \"Colchoneros\" superano il turno di Coppa Intertoto, raggiungendo il turno eliminatorio per accedere alla Coppa UEFA, dove il 16 agosto segna un gol contro il (3-0). Il primo gol in campionato, arriva il 25 agosto 2007, nel derby alla prima giornata contro il , sfida persa 2-1. Il 4 ottobre seguente, nella partita giocata contro il valida per la fase a gironi di Coppa UEFA, realizza la sua prima doppietta in stagione nell'incontro conclusosi sul 5-0. Due settimane pi\u00f9 tardi, sempre in Coppa UEFA, segna altri 2 gol contro la (3-3). Il 3 marzo 2008 segna 2 gol nella sfida vinta contro il per 4-2. Realizza la sua terza doppietta nel 6-3 conquistato contro l'. Nelle ultime 6 partite di campionato segna 5 gol, l'ultimo nella sfida persa contro il , terminando la stagione con 27 reti in 50 partite tra tutte le competizioni.\nIl 14 maggio 2008 riceve il \"Premio Antonio Puerta\" come miglior giocatore del campionato di quell'anno.\nIl 13 settembre segna il primo gol nella sfida persa per 2-1 il . Il 16 settembre esordisce nella UEFA Champions League, giocando una partita della fase a gironi contro il , dove realizza una doppietta che consente all'Atletico di vincere 3-0. L'11 ottobre 2008 l'Atl\u00e9tico Madrid versa nelle casse dell'Independiente i 5 milioni di euro restanti per completare il trasferimento; Ag\u00fcero diventa cos\u00ec un giocatore dell'Atl\u00e9tico a tutti gli effetti. Il 1\u00ba novembre arriva la sua prima doppietta stagionale in Liga, nella partita vinta 2-0 contro il Maiorca. Segna altri 2 gol nel 5-2 rifilato allo giocata il 6 dicembre. Come l'anno precedente si ripete nella sfida contro il Barcellona con un'altra doppietta. Termina l'annata con 21 marcature complessive in 47 partite disputate.\nIl primo gol nella stagione 2009-2010 arriva il 19 settembre 2009 nella sfida persa 5-2 contro il Barcellona alla terza giornata di Liga. Protagonista con 2 gol nella sfida pareggiata 2-2 contro il nella quarta giornata di Champions League. Segna nel derby di Madrid all'Estadio Vicente Calder\u00f3n contro il Real Madrid il 7 novembre (2-3). Nel 4 a 0 contro l' arriva la sua prima doppietta il 29 novembre. Il 5 dicembre nella sua ultima partita dell'anno in campionato realizza uno dei 4 gol subiti dal Real Valladolid. Con il KO per 3-0 contro il l'8 dicembre l'Atl\u00e9tico Madrid viene eliminata dalla competizione arrivando al terzo posto qualificandosi cos\u00ec ai sedicesimi di finale di UEFA Europa League, dove il 18 e il 25 febbraio 2010 sfida il pareggiando l'andata 1-1 e vincendo il ritorno per 2 a 1. Dopo la squadra turca arriva lo (11 marzo andata 0-0) dove nella sfida del ritorno allo Stadio Jos\u00e9 Alvalade \u00e8 il protagonista della partita con 2 gol che permettono alla squadra madrilena con un 2-2 di passare il turno per i gol fuori casa. Nella giornata di campionato seguente a quella dell'Europa League segna un gol nel 2-0 interno contro l'Athletic Bilbao.\nAi quarti di finale \u00e8 una sfida tutta spagnola contro il : Ag\u00fcero, nella partita di andata del primo aprile, serve l'assist per la rete di Diego Forl\u00e1n (2-2). Viene ammonito sia all'andata che al ritorno, dunque salta l'andata delle semifinali. Come nella sfida degli ottavi, l'Atl\u00e9tico supera il turno con due pareggi, qualificandosi al turno successivo. Dopo aver saltato la prima partita (1-0 per l'Atl\u00e9tico) ritorna ad Anfield per sfidare il , dove i \"Colchoneros\", nonostante la sconfitta subita per 2-1, raggiungono la finale grazie alla regola dei gol fuori casa.\nIl 12 maggio 2010 \u00e8 protagonista nella finale di Europa League contro gli inglesi del , assistendo Diego Forl\u00e1n in entrambe le reti che fissano il risultato sul 2-1 e assegnano il trofeo all'Atl\u00e9tico Madrid dopo i tempi supplementari, a 36 anni di distanza dall'ultimo successo europeo del club spagnolo. Non arriva per\u00f2 il bis per la squadra di Madrid che deve arrendersi al nella finale di Copa del Rey per 2-1 disputata al Camp Nou di Barcellona. Conclude la stagione segnando 19 gol in 54 sfide complessive.\nIl 27 agosto 2010 segna una rete nella gara di Supercoppa europea disputata a Monte Carlo contro l' e terminata 2-0 per i \"Colchoneros\". Nella sua prima partita di UEFA Europa League, il 21 ottobre 2010 contro il (3-0), realizza un gol. Sei giorni dopo, in Coppa del Re contro il , nella gara finita 5-0, realizza una doppietta. Il primo gol in Liga lo realizza il 30 ottobre 2010 nella sfida interna pareggiata 1-1 contro l'Almer\u00eca. Segna 2 gol contro la il 21 novembre finita 4-2 per i biancorossi. L'11 dicembre 2010 disputa contro il la partita numero 300 in carriera riuscendo anche a segnare un gol in una gara poi terminata 2-0.\nIl 4 gennaio 2011 rinnova il suo contratto fino al 30 giugno 2014 e viene abbassata la clausola rescissoria, che scende da 60 a 45 milioni di euro. Il giorno seguente viene nominato vice-capitano dell'Atl\u00e9tico Madrid insieme al compagno di reparto Forlan. Decide la sfida di febbraio contro il segnando l'unico gol della partita.\nIl 12 marzo 2011 segna 2 gol contro l'Almer\u00eca (2-2) e il 24 aprile contro il realizza la sua quinta doppietta della stagione. Il 30 aprile regala un'altra vittoria all'Atletico nell'1-0 contro il Deportivo la Coru\u00f1a. Il 30 aprile 2011 contro il Deportivo al Riazor riesce a marcare il 98\u00ba gol con l'Atletico entrando nella top 10 dei marcatori storici del club. Il 21 maggio realizza una tripletta contro il Maiorca nella partita vinta 4 a 3 dall'Atl\u00e9tico Madrid\nManchester City.\nIl 28 luglio 2011 si trasferisce al per 45 milioni di euro. Al giocatore verr\u00e0 corrisposto un ingaggio settimanale di circa 200.000 euro, per un totale di \u20ac 10,4 milioni a stagione. Il 15 agosto 2011, segna i suoi primi due gol con la maglia dei \"Citizens\", all'esordio, nella vittoria per 4-0 contro lo . Il 10 settembre 2011 sigla la sua prima tripletta, nella gara contro il (3-0). Il 18 settembre seguente marca una doppietta contro il Fulham, mettendo cos\u00ec a segno 8 gol nelle prime 5 giornate di Premier League. Il 18 ottobre 2011, segna il suo primo gol in Champions League, nella partita vinta al 92' contro il . Il 29 novembre, segna il suo primo gol in Carling Cup, nella partita vinta per 1-0 contro l'. Il 21 dicembre, nella partita vinta per 3-0 contro lo , realizza una doppietta. L'8 gennaio 2012, nella partita persa dai \"Citizens\" per 3-2 contro il in FA Cup realizza il suo primo gol nella competizione. Dopo l'eliminazione dalla UEFA Champions League, \u00e8 protagonista nei sedicesimi di finale di Europa League, dove contro il Porto sia all'andata (16 febbraio finita 2-1 per il City) e sia al ritorno (23 febbraio finita 4-0) \u00e8 autore di 2 gol. Il 15 marzo, nella gara di ritorno degli ottavi di UEFA Europa League contro lo Sporting Lisbona, realizza una doppietta, la partita viene vinta per 3-2 dal Manchester City, ma non basta per ribaltare l'1-0 dell'andata e qualificarsi ai quarti.\nArriva al ventesimo gol in campionato il 14 aprile 2012 nella partita contro il , finita 6-1 per i \"Citizens\", gara in cui peraltro segna una doppietta. Il 13 maggio 2012, si gioca l'ultima partita di Premier tra e Manchester City: dopo un campionato combattuto, all'ultima giornata il Manchester United ha superato il Sunderland per 0-1 arrivando a quota 89 punti, mentre il City \u00e8 sorprendentemente sotto in casa contro il QPR per 2-1, restando a 86 punti: al 92' arriva il 2-2 di Edin D\u017eeko su calcio d'angolo battuto da David Silva e al 94' Nigel de Jong recupera un pallone dalla sua area e lo porta fino alla trequarti del QPR, dove Ag\u00fcero si fa vedere e riceve sulla trequarti, scambia con Mario Balotelli, che difende il pallone e da terra riesce a passare nuovamente la sfera all'argentino, che finta inizialmente il tiro saltando l'ultimo difensore e scarica in porta battendo Paddy Kenny, nell'ultima azione dell'incontro prima del fischio finale dell'arbitro. Il Manchester United \u00e8 raggiunto a 89 punti, ma grazie alla differenza reti favorevole il City sorpassa i cugini in classifica: Aguero entra nella leggenda consentendo ai \"Citizens\" di vincere la Premier League a distanza di 44 anni dall'ultima volta.\nApre la stagione seguente vincendo il Community Shield al Villa Park di Birmingham, grazie alla vittoria per 3-2 sul Chelsea. Poco dopo per\u00f2 verr\u00e0 bloccato da un infortunio che all'inizio sembra abbastanza grave, ma alla fine si riveler\u00e0 una cosa sistemabile in poco tempo. Il 29 settembre, contro il Fulham segna il gol dell'1-1, la partita finisce 2-1 con gol partita di Edin D\u017eeko. Nella sfida del 17 novembre vinta 5 a 0 contro l'Aston Villa realizza una doppietta, un gol su rigore e uno in contropiede, che trascina momentaneamente in vetta al campionato il City con 28 punti. Nel finale di stagione ha diversi infortuni, alla coscia e al ginocchio. Conclude la sua seconda stagione con 40 partite e 17 gol.\nNel derby del 22 settembre 2013 contro il Manchester United realizza una doppietta (4-1). Salta per infortunio il match contro l' (2-3) e torna in campo nella vittoria per 3-1 contro l'. Quattro giorni dopo decide la sfida di Champions League contro il (2-1), segnando due gol. A fine stagione riesce a vincere la sua seconda Premier League, nonostante i molti infortuni che hanno caratterizzato la sua annata.\nLa nuova stagione non si apre bene per i campioni d'Inghilterra che, il 10 agosto, vengono sconfitti in Community Shield dall'Arsenal. Pochi giorni dopo, il 14 agosto 2014, rinnova il proprio contratto con il Manchester City per altri cinque anni. Ag\u00fcero, in campionato, parte bene realizzando 5 reti nelle prime 7 giornate, andando poi ad incrementare il proprio bottino realizzando il 18 ottobre un poker di reti contro il (4-1). Il 25 novembre realizza una tripletta ai danni del , nella sfida di Champions League vinta per 3-2 dai \"Citizens\" e valida per la fase a gironi. Il 6 dicembre nella gara di campionato contro l'Everton, in seguito a un contrasto di gioco con Muhamed Be\u0161i\u0107, subisce un infortunio al ginocchio che lo terr\u00e0 fuori dai campi per quasi un mese. Il 12 aprile 2015 realizza una doppietta, nel derby perso 4-2 contro il Manchester United, raggiungendo quota 100 reti in tutte le competizioni con la maglia degli \"Sky Blues\". Il 9 maggio sigla un'altra tripletta contro il QPR e supera le 30 marcature stagionali complessive; infine il 24 maggio, nell'ultimo turno di Premier League contro il , mette a segno il 26\u00ba gol in campionato (32\u00ba stagionale, in entrambi i casi record personale con la maglia di club) che gli consente di vincere il Golden Boot (titolo di capocannoniere) 2014/2015.\nIl 23 agosto, in occasione di Everton-Manchester City, partita valida per la terza giornata di Premier League 2015-2016, Aguero, mentre sta per battere un calcio d'angolo, nota sugli spalti un tifoso colto da un malore e cos\u00ec ferma il gioco, permettendone i soccorsi. Il 3 ottobre 2015 segna cinque gol nella vittoria 6-1 contro il Newcastle. Il 19 aprile 2016 realizza sempre contro il Newcastle la rete numero 100\u00ba in Premier. Il 1\u00ba novembre 2017 nella partita di UEFA Champions League tra Napoli e City realizza la rete del provvisorio 2-3, diventando il massimo goleador nella storia dei \"Citizens\". Il 10 febbraio 2018 nella partita interna vinta per 5-1 contro il realizza un poker di reti. Nel settembre 2018 rinnova fino al giugno 2021 il suo contratto con gli \"Sky Blues\"..\nIl 10 febbraio 2019, nella partita vinta in casa contro il (6-0), realizza la sua undicesima tripletta in Premier League (la quindicesima con la maglia del City), eguagliando il primato di Alan Shearer. Il 28 aprile decide con una marcatura la partita vinta fuori casa dal City contro il (0-1) e con pi\u00f9 di 20 gol segnati in campionato per la quinta stagione consecutiva eguaglia il record di Thierry Henry.\nCon la tripletta segnata il 12 gennaio 2020 nella vittoria contro l' per 6-1, raggiunge quota 177 gol con il club, diventando il migliore realizzatore straniero (e quarto assoluto) nella storia della Premier League.\nDopo varie settimane trascorse lontano dai campi a causa di problemi al menisco, torna a giocare il 17 ottobre 2020, nella partita casalinga di campionato vinta per 1-0 contro l'. Quattro giorni dopo segna il suo primo gol nella nuova stagione, nella vittoria per 3-1 contro il in UEFA Champions League. Il primo gol stagionale in Premier League, nonch\u00e9 primo in campionato dopo quattordici mesi, arriva il 13 marzo 2021, nella gara vinta per 3-0 in casa del . Il 29 marzo seguente il club comunica ufficialmente che il calciatore lascer\u00e0 la squadra al termine della stagione agonistica 2020-2021, alla scadenza del suo contratto. Il 23 maggio 2021 Aguero gioca la sua ultima partita di Premier League con il Manchester City, entrando nel secondo tempo e segnando due reti (al 71' e al 76') che gli consentono di superare Wayne Rooney e di stabilire il primato di gol (184) con una sola squadra in Premier League. L'ultima sua apparizione con la maglia dei \"Citizens\" risale al 29 maggio 2021, in occasione della finale di UEFA Champions League, persa a Porto contro il per 1-0; nell'occasione Aguero subentra al 77' minuto di gioco al posto di Raheem Sterling.\nChiude la propria esperienza inglese con un totale di 390 presenze e 260 reti in tutte le competizioni.\nBarcellona.\nIl 31 maggio 2021 viene ingaggiato dal , con il quale firma un contratto di due stagioni che prevede una clausola rescissoria di 100 milioni di euro. A causa di uno strappo al tendine interno della gamba destra che lo costringe a 10 settimane di stop, esordisce solo il successivo 17 ottobre, subentrando ad Ansu Fati nella sfida interna contro il Valencia, vinta dai \"blaugrana\" per 3-1. Una settimana dopo, il 24 ottobre, esordisce nel \"Cl\u00e1sico\", subentrando al 74esimo minuto ad Ansu Fati; contestualmente trova anche la prima rete con la nuova maglia, tuttavia insufficiente a ribaltare le sorti dell'incontro (vinto dal Real Madrid per 2-1).\nIl 31 ottobre, nella partita casalinga contro l'Alav\u00e9s, \u00e8 vittima di un'aritmia cardiaca, che lo costringe ad abbandonare il campo anzitempo e alla sospensione dell'attivit\u00e0 agonistica per almeno tre mesi. Per salvaguardare le proprie condizioni di salute il 15 dicembre annuncia il ritiro, all'et\u00e0 di 33 anni.\nNazionale.\nNazionale giovanile.\nNel 2004 viene convocato per giocare il campionato sudamericano Under-16 in Paraguay. Gioca la sua prima partita il 12 settembre a Encarnaci\u00f3n contro gli Stati Uniti Under-16 vinta 2-1, segna un gol. Si qualifica ai quarti di finale dove il 22 settembre grazie ad un suo gol l'Argentina batte 1-0 il Per\u00f9 Under-16. Perde in semifinale il 24 settembre a Luque 2-0 contro la Colombia. Conclude il suo torneo con 4 partite e 3 gol.\nNel 2005, a 17 anni, partecipa al Mondiale Under-20, vinto con la nazionale argentina. Esordisce il 14 giugno contro l'Egitto nella partita vinta per 2-0. Il 28 giugno, battendo il Brasile Under-20 in semifinale 2-1, l'Argentina si qualifica in finale dove Ag\u00fcero si procura il rigore che, realizzato da Messi, decide l'incontro con la Nigeria, la partita finisce 2-1 per l'Argentina, che vince il Mondiale dopo quello vinto nel 2001.\nNel 2007 vince per la seconda volta consecutiva il Mondiale Under-20, organizzato in Canada. Debutta il 30 giugno a Ottawa contro la nazionale di calcio della Repubblica Ceca Under-20 (0-0). Il 3 luglio segna 2 gol nella sfida contro il Panama Under-20 (6-0). Tre giorni dopo decide l'ultima partita del girone grazie ad un suo gol, nella sfida vinta 1 a 0 contro la Corea del Nord Under-20. L'Argentina si qualifica agli ottavi di finale, dove, a Toronto, il 12 luglio, contro la Polonia Under-20, segna una doppietta che permette alla \"Seleccion\" di accedere ai quarti, vinti contro il Messico. In semifinale, il 19 luglio, vince 3-0 contro la nazionale cilena Under-20, qualificandosi in finale. Il 22 luglio, a Toronto, si laurea campione nella partita vinta 2-1 contro la Repubblica Ceca. Al 60' la Cechia passa in vantaggio grazie al gol di Martin Fenin, al 62' grazie ad un suo gol pareggia 1-1 e all'86' grazie al gol di Mauro Z\u00e1rate l'Argentina vince. Viene premiato con il Pallone d'oro quale miglior giocatore della manifestazione, dopo essersi affermato come capocannoniere del torneo con 6 reti segnate.\nNazionale olimpica.\nNel 2008 viene incluso dal CT Sergio Batista nella rappresentativa olimpica per i giochi olimpici di Pechino. Gioca la sua prima partita il 7 agosto contro la Costa d'Avorio, partita vinta 2 a 1, viene ammonito e sostituito all'80'. Il 19 agosto a Pechino realizza due reti al Brasile in semifinale; il 23 agosto in finale la sua squadra batte la Nigeria e conquista l'oro olimpico.\nNazionale maggiore.\nEsordisce con la nazionale maggiore, il 3 settembre 2006, in un'amichevole contro il all'Emirates Stadium di Londra.\nNel Mondiale 2010 disputato in Sudafrica viene inserito nella lista dei 23 convocati dal CT Diego Armando Maradona e fa il suo debutto assoluto nella manifestazione il 17 giugno al Soccer City di Johannesburg, nel secondo tempo della partita contro la , contribuendo immediatamente da protagonista alle due reti realizzate da Higua\u00edn. Tuttavia l'Argentina non riesce a superare i quarti di finale, dopo la sconfitta per 4-0 subita ad opera della .\nIl 27 giugno 2011 viene inserito dal CT Sergio Batista nella lista dei convocati per la Coppa America da disputare in casa. Nel match inaugurale subentra a Ezequiel Lavezzi e va subito in rete, segnando il gol del 1-1 contro la . Il 12 luglio realizza una doppietta nella partita vinta contro la . L'Argentina esce per\u00f2 ai quarti, battuta ai rigori dall', poi vincitore del torneo.\nConvocato per il Mondiale 2014, Ag\u00fcero si presenta all'esordio contro la Bosnia Erzegovina in non perfette condizioni fisiche; nel corso del primo tempo dell'ultima partita della fase a gironi (Nigeria-Argentina) subisce l'ennesimo infortunio muscolare della stagione, che sembra comprometterne l'intero torneo. Un recupero lampo gli consente tuttavia di essere a disposizione per la semifinale: parte dalla panchina e, seppur lontano dalla migliore condizione, dopo i tempi supplementari trasforma uno dei rigori che consentono all'Albiceleste di eliminare l'Olanda. L'Argentina arriva sino in fondo alla competizione; Ag\u00fcero subentra al 46\u00ba minuto nella finale persa contro la Germania, 1-0 dopo i tempi supplementari.\nConvocato per la Copa Am\u00e9rica 2015, scende in campo in cinque occasioni, andando in rete tre volte, in una manifestazione che si conclude con la sconfitta in finale ai rigori contro il Cile. Viene convocato anche per la Copa Am\u00e9rica Centenario, disputatasi negli Stati Uniti, manifestazione in cui scende in campo in cinque occasioni, andando in rete una volta sola, venendo sconfitto ancora in finale e nuovamente ai rigori dal Cile.\nConvocato per il Mondiale 2018, Ag\u00fcero scende in campo in quattro occasioni, bench\u00e9 solo due da titolare, andando a segno nella gara d'esordio pareggiata 1-1 contro l'Islanda e nell'ottavo di finale perso 4-3 contro la Francia.\nNel 2019 viene convocato per la Copa Am\u00e9rica, in cui realizza due reti: una nel successo ai gironi contro il (2-0) e l'altra nella finale terzo posto vinta contro il (2-1).\nChiamato anche per l'edizione del 2021, in occasione della sfida per 4-1 ai gironi contro la , raggiunge quota 100 presenze con l\"'albiceleste\" , partita in cui realizza anche un assist.\nLa nazionale argentina vincer\u00e0 poi il titolo e Ag\u00fcero collezioner\u00e0 un'altra presenza, la numero 101, contro l'Ecuador.\nStatistiche.\nTra club, nazionale maggiore e nazionali giovanili (inclusa l'Argentina olimpica), Ag\u00fcero ha totalizzato globalmente 806 presenze segnando 438 reti, alla media di 0,55 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nCronologia presenze e reti in nazionale.\n \n \n cap.\n cap."}
{"id": "2426713", "revid": "22356", "url": "https://it.wikipedia.org/wiki?curid=2426713", "title": "Brygmophyseter", "text": ""}
{"id": "2426714", "revid": "22356", "url": "https://it.wikipedia.org/wiki?curid=2426714", "title": "Zygophyseter", "text": ""}
{"id": "2426715", "revid": "125682981", "url": "https://it.wikipedia.org/wiki?curid=2426715", "title": "X Factor (Italia) (terza edizione)", "text": "La terza edizione di X Factor \u00e8 una trasmissione televisiva che \u00e8 andata in onda dal 10 settembre 2009 al 2 dicembre 2009 su Rai 2.\nAnche questa edizione \u00e8 condotta da Francesco Facchinetti. Il 16 giugno 2009 Claudia Mori ha confermato la sua partecipazione al programma su Rai Due come sostituta di Simona Ventura, che aveva partecipato alle precedenti edizioni.\nIl premio per il vincitore \u00e8 un contratto discografico del valore di 300.000 \u20ac e la pubblicazione del singolo contenente l'inedito proposto la sera della finale dal vincitore. Inoltre in questa edizione il vincitore del programma parteciper\u00e0 di diritto alla gara nella sezione \"Artisti\" del Festival di Sanremo. Il 2 dicembre 2009 la vittoria \u00e8 stata assegnata a Marco Mengoni della categoria di Morgan.\nIl sabato va in onda Processo a X Factor, un talk-show dove si \"processano\" i giudici e i concorrenti con opinionisti in studio. Una grande novit\u00e0 caratterizza questa nuova edizione. Nell'ambito dell\"'X Factor Casting Tour\" \u00e8 stato allestito una sorta di villaggio dove, oltre alle salette dedicate alle audizioni, un grande palco ha ospitato una serie di eventi che hanno animato le giornate e le serate.\nIl programma.\nProvini.\nLa fase dei provini di fronte ai tre giudici \u00e8 stata trasmessa dal 31 agosto al 5 settembre 2009. Nei primi tre giorni le selezioni si sono svolte normalmente, davanti ai tre giudici. Da gioved\u00ec a sabato, tuttavia, Claudia Mori \u00e8 stata assente dai provini per un grave lutto familiare. Per passare alla fase successiva, pertanto, i cantanti avevano bisogno dei s\u00ec di entrambi i giudici presenti: Morgan e Mara Maionchi.\nBootcamp e Scelta Finale.\nIn questa fase, in onda da domenica 6 settembre 2009, i giudici hanno avuto la possibilit\u00e0 di scegliere, individualmente, i cantanti da far passare al terzo provino e alla prima serata del programma. In una villa poco fuori Milano, prima di incontrare i cantanti arrivati a questa fase, la produzione ha assegnato le categorie ai tre giudici.\nNelle giornate di domenica 6 settembre e luned\u00ec 7 settembre, sono state trasmesse le scelte di Morgan, affiancato da Carlo Carcano in qualit\u00e0 di vocal coach. Marted\u00ec 8 settembre Claudia Mori ha presentato il suo vocal coach, Roberto Vernetti e ridotto il suo gruppo di aspiranti prima a sette e poi a quattro cantanti. Infine, Mara Maionchi ha fatto le sue scelte (passando prima a otto gruppi e infine ai quattro definitivi) nella puntata trasmessa mercoled\u00ec 9 settembre. \u00c8 stata aiutata da Alberto Salerno perch\u00e9 il suo vocal coach, Gaudi era in Australia per lavoro.\nAlla scelta finale sono arrivati otto finalisti per ogni categoria. Qui sono stati sottoposti ad un ultimo verdetto, sulla base di una sola canzone con la quale convincere il giudice corrispondente per riuscire ad arrivare in finale. Solo quattro artisti per ogni categoria approderanno alla prima puntata serale.\nNota: Claudia Mori ha selezionato solo 7 cantanti da portare alla Scelta Finale, anzich\u00e9 i convenzionali 8.\nFinalisti.\nIn questo spazio sono elencati i cantanti approdati alla prima puntata del programma. In rosa sono indicati gli eliminati. Sono cancellati i cantanti che, nelle puntate con integrazione, non sono stati scelti per entrare in gara. In verde \u00e8 indicato il vincitore.\nIl caso degli A&amp;K.\nGli A&amp;K, uno dei gruppi vocali scelti da Mara Maionchi, \u00e8 finito nell'occhio del ciclone poco prima della data di inizio del programma.\nLa ragazza del duo, Chiara Rigoli, \u00e8 stata squalificata perch\u00e9 \u00e8 figlia di una dipendente della Rai e ai dipendenti della Rai e delle societ\u00e0 coinvolte nella realizzazione del programma (e anche loro parenti) \u00e8 vietato, per regolamento, partecipare come concorrenti.\nMara Maionchi ha deciso di tenere il gruppo, affiancando ad Andrea Di Donna il cantante degli over 25 Daniele Vit, scartato da Claudia Mori nella prima scrematura ai Bootcamp.\nAscolti.\nAndato in onda a soli tre mesi di distanza dalla seconda edizione e con una forte controprogrammazione, fra cui le partite di Champions League, la terza edizione del talent ha registrato una media del 12% di share rispetto a quella del 14% della precedente edizione.\nDettaglio delle puntate.\nPrima puntata.\nData: Gioved\u00ec 10 settembre 2009 \nOspiti: Noemi e Fiorella Mannoia\nCanzoni cantate dagli ospiti: \"L'amore si odia\" (Noemi e Fiorella Mannoia)\nVoto dei giudici per eliminare:\nSeconda puntata.\nData: Mercoled\u00ec 16 settembre 2009 \nOspiti: Simple Minds\nCanzoni cantate dagli ospiti: \"Stars Will Lead the Way\" (Simple Minds)\nVoto dei giudici per eliminare:\nTerza puntata.\nData: Mercoled\u00ec 23 settembre 2009 \nTema musicale della serata: Musica degli anni ottanta \nOspiti: Eros Ramazzotti, Neffa, Daria Bignardi\nCanzoni cantate dagli ospiti: \"Lontano dal tuo sole\" (Neffa), \"Controvento\" (Ramazzotti), \"Cose della vita\" (Ramazzotti e Morgan)\nVoto dei giudici per eliminare:\nINTEGRAZIONE\nQuarta puntata.\nData: Mercoled\u00ec 30 settembre 2009 \nOspiti: Tokio Hotel, Claudio Cecchetto \nCanzoni cantate dagli ospiti: \"Automatic\" (Tokio Hotel)\nVoto dei giudici per eliminare:\nQuinta puntata.\nData: Mercoled\u00ec 7 ottobre 2009 \nOspiti: Federico Zampaglione (Tiromancino), Mika\nCanzoni cantate dagli ospiti: \"La Descrizione di un Attimo/Due Destini\" (Federico Zampaglione); \"We Are Golden\" (Mika)\nVoto dei giudici per eliminare:\nINTEGRAZIONE\nSesta puntata.\nData: Mercoled\u00ec 14 ottobre 2009 \nOspiti: Skin (Skunk Anansie), Samuele Bersani\nCanzoni cantate dagli ospiti: \"Because of you\" (Skunk Anansie); \"Un periodo pieno di sorprese\" (Samuele Bersani)\nPrima manche\nVoto dei giudici per eliminare:\nSeconda manche\nVoto dei giudici per eliminare:\nSettima puntata.\nData: Mercoled\u00ec 21 ottobre 2009 \nOspiti: Whitney Houston, Cesare Cremonini \nCanzoni cantate dagli ospiti: \"Million Dollar Bill\" (Whitney Houston); \"Il pagliaccio\" (Cesare Cremonini)\nMorgan ha deciso di assegnare ai suoi cantanti (e anche alla sua candidata nell'integrazione) tutti brani dei Beatles perch\u00e9 ricorre il quarantesimo anniversario di uscita di Abbey Road, storico album della band di Liverpool.\nVoto dei giudici per eliminare:\nINTEGRAZIONE\nOttava puntata.\nData: Mercoled\u00ec 28 ottobre 2009 \nTema musicale della serata: una cover con base, una cover \"a cappella\" \nOspiti: Francesco De Gregori, Pixie Lott, Asia Argento \nCanzoni cantate dagli ospiti: \"Mama Do\" (Pixie Lott), \"Vai In Africa Celestino\" (Francesco De Gregori), \"Il suonatore Jones\" (Francesco De Gregori e Morgan)\nVoto dei giudici per eliminare:\nNona Puntata.\nData: Mercoled\u00ec 4 novembre 2009 \nTema musicale della serata: Festival di Sanremo \nOspiti: Natalie Imbruglia, The Bastard Sons of Dioniso, Valeria Marini\nCanzoni cantate dagli ospiti: \"Want\" (Natalie Imbruglia), \"Mi par che per adesso\" (The Bastard Sons of Dioniso)\nVoto dei giudici per eliminare:\nINTEGRAZIONE\nDecima puntata.\nData: Mercoled\u00ec 11 novembre 2009 \nTema musicale della serata: Una cover in italiano, una cover di Michael Jackson \nOspiti: Mariah Carey, Spandau Ballet, Matteo Becucci, Amadeus \nCanzoni cantate dagli ospiti: \"I Want To Know What Love Is\" (Mariah Carey), \"Once More\"/\"Through the Barricades\" (Spandau Ballet), \"Ti Trover\u00f2\" (Matteo Becucci)\nVoto dei giudici per eliminare:\nUndicesima puntata.\nData: Mercoled\u00ec 18 novembre 2009 \nTema musicale della serata: Una cover in italiano, una cover in inglese eseguite entrambe con l'ausilio dell'orchestra \nOspiti: Francesco Renga, Damiano Fiorella, Checco Zalone \nCanzoni cantate dagli ospiti: \"L'ultima occasione\" (Francesco Renga), \"Anima\" (Damiano)\nVoto dei giudici per eliminare:\nDodicesima puntata.\nData: Mercoled\u00ec 25 novembre 2009 \nTema musicale della serata: Il brano inedito, una cover eseguita su base e una cover eseguita voce e pianoforte \nOspiti: Gigi D'Alessio, Elio e le Storie Tese, Finley, Claudia Gerini \nCanzoni cantate dagli ospiti: \"Non riattaccare\" (Gigi D'Alessio), \"Gruppo Randa\" (Finley), \"Storia di un bellimbusto\" (Elio e le Storie Tese)\nVoto dei giudici per eliminare:\nTredicesima puntata (Finale).\nData: Mercoled\u00ec 2 dicembre 2009 \nTema musicale della serata: Il brano inedito, una cover, un duetto con una popstar famosa e un medley per i primi due finalisti \nOspiti: Lucio Dalla, Alex Britti, Max Pezzali, Antonella Clerici, Lorella Cuccarini, 50 Cent, Gianna Nannini \nCanzoni cantate dagli ospiti: \"Caruso\" (Lucio Dalla con Giuliano), \"Come mai\" (Max Pezzali con le Yavanna), \"Oggi sono io\" (Alex Britti con Marco), \"Baby by me\" (50 Cent), \"Sogno\" (Gianna Nannini), \"Puoi sentirmi?\" (Lucio Dalla)\nPremio della Critica.\nClassifica:"}
{"id": "2426716", "revid": "666668", "url": "https://it.wikipedia.org/wiki?curid=2426716", "title": "AFC Futsal Club Championship 2010", "text": "La AFC Futsal Club Championship 2009 \u00e8 la prima edizione della competizione continentale di calcio a 5 per club asiatici. Tutte le gare si disputeranno presso Esfahan, Iran, in un primo momento erano state fissate le date dal 4 luglio al 12 luglio 2009 al \"Pirouzi Stadium\", ma in seguito ai disordini del giugno 2009 la manifestazione \u00e8 stata posposta e verr\u00e0 disputata tra il 4 ed il 12 marzo 2010.\nIl 10 febbraio, a seguito della decisione della FIFA, la formazione irachena del Nawrouz FC \u00e8 stata esclusa dalla competizione, lasciando il girone A con sole quattro squadre."}
{"id": "2426717", "revid": "1543377", "url": "https://it.wikipedia.org/wiki?curid=2426717", "title": "Pallone da calcio", "text": "Un pallone da calcio \u00e8 un pallone sferico in cuoio utilizzato per disputare gli incontri di calcio.\nCaratteristiche.\nLa \"regola 2\" del gioco del calcio stabilisce che il pallone debba essere sferico con una circonferenza compresa tra e e un peso compreso tra e (corrispondente a circa 1 libbra nel sistema imperiale), gonfiato a una pressione compresa tra e sul livello del mare, e ricoperta da cuoio o altro materiale idoneo.\nIl peso richiesto \u00e8 riferito a un pallone asciutto all'inizio dell'incontro.\nBench\u00e9 i materiali attuali siano impermeabilizzanti, detta specifica \u00e8 un retaggio del periodo in cui la superficie dei palloni, nelle giornate piovose, assorbiva acqua e si appesantiva notevolmente.\nIl formato standard per un pallone da calcio \u00e8 identificato dalla misura \"5\" e rispetta i parametri sopracitati.\nPalloni di misure pi\u00f9 piccole (numeri decrescenti) sono utilizzati per l'allenamento dei piccoli calciatori.\nIl \"4\" (leggermente pi\u00f9 piccolo dei palloni standard) viene impiegato nel calcio a 5 e nelle scuole calcio fino all\u2019et\u00e0 di 12 anni.\nRegolamento.\nSe il pallone diviene difettoso durante il normale svolgimento di una gara, il gioco dovr\u00e0 essere interrotto, e riprender\u00e0 con un nuovo pallone con una rimessa da parte dell'arbitro nel punto in cui si trovava il primo pallone al momento in cui \u00e8 divenuto difettoso.\nSe ci\u00f2 invece avviene durante l'esecuzione di una ripresa di gioco, o mentre, su un calcio di rigore, esso si sta dirigendo verso la porta avversaria, la relativa ripresa di gioco andr\u00e0 ripetuta.\nOccorre comunque sempre l'autorizzazione dell'arbitro per sostituire il pallone durante la gara.\nSe invece il pallone entra in contatto con un elemento estraneo, il gioco dovr\u00e0 essere interrotto, e riprendere anche in questo caso con una rimessa da parte dell'arbitro. Se invece un secondo pallone entra sul terreno di gioco, si proceder\u00e0 ugualmente soltanto nel caso in cui il secondo pallone non interferisca nell'azione.\nPalloni di riserva.\nAttorno al terreno di gioco, purch\u00e9 soddisfino i requisiti della Regola 2, possono essere posizionati dei palloni di riserva. Stando alle Decisioni Ufficiali FIGC, la societ\u00e0 ospitante deve mettere a disposizione 12 palloni di riserva, la cui mancanza comunque non pregiudica l'inizio di una gara.\nI palloni di riserva sono affidati a 10 raccattapalle, i quali coadiuvano l'arbitro nella rapida sostituzione di un pallone in caso di necessit\u00e0.\nRealizzazione.\nInizialmente i palloni da calcio avevano una forma piuttosto irregolare e venivano ricavati dalle vesciche dei maiali; successivamente, a partire dal XX secolo, fu adoperata una camera d'aria interna in gomma, ricoperta da 12 strisce di cuoio non impermeabili (in modo da mantenere inalterata la forma, simile a quella di un moderno pallone da pallavolo), le quali venivano legate tra loro in maniera tale da poter consentire il passaggio dell'aria all'interno della camera durante il gonfiaggio.\nLa maggior parte dei palloni moderni \u00e8 composta da 32 pannelli di cuoio (o plastica) impermeabile, di cui 12 pentagonali e 20 esagonali. La configurazione a 32 pannelli \u00e8 basata sulla forma dell'icosaedro troncato ed \u00e8 sferica poich\u00e9 i pannelli (cuciti tra di loro) si gonfiano a causa della pressione dell'aria interna. Il primo pallone realizzato in questo modo fu commercializzato da Select negli anni cinquanta in Danimarca. Questa configurazione divenne d'uso comune nell'Europa continentale negli anni sessanta e venne pubblicizzata a livello mondiale grazie a \"Telstar\", il pallone ufficiale del prodotto da Adidas.\nA partire dal 2004, con la produzione da parte di Adidas di \"Roteiro\", il pallone ufficiale del Campionato europeo di calcio 2004, il primo al mondo con pannelli saldati termicamente, vengono realizzati anche palloni da calcio senza cuciture. A partire dal 2006 \u00e8 stata abbandonata la forma a 32 pannelli.\nPalloni da calcio usati in competizioni ufficiali.\nMolte aziende in tutto il mondo fabbricano palloni da calcio. Solo Adidas, per\u00f2, \u00e8 il fornitore ufficiale di tutte le partite organizzate da FIFA e UEFA fin dagli anni settanta; inoltre, produce anche il pallone delle partite di UEFA Champions League, \"Finale\", ed ha fornito i palloni per il torneo olimpico del 2008.\nNike, invece, \u00e8 il fornitore ufficiale dei palloni della Serie A, della Coppa Italia e della Supercoppa italiana (a partire dalla stagione 2007-2008, grazie ad un accordo della durata di 5 anni siglato con la Lega Calcio), oltre che della Premier League.\nCampionato mondiale di calcio.\nQui di seguito viene riportata una tabella riepilogativa dei palloni ufficiali del campionato mondiale di calcio dal 1930 ad oggi.\nCampionato europeo di calcio.\nQui di seguito viene riportata una tabella riepilogativa dei palloni ufficiali del campionato europeo di calcio, a partire dall'edizione del 1968.\nTorneo olimpico di calcio.\nQui di seguito viene riportata una tabella riepilogativa dei palloni ufficiali dei tornei di calcio delle Olimpiadi estive, a partire dall'edizione del 1968."}
{"id": "2426718", "revid": "1821847", "url": "https://it.wikipedia.org/wiki?curid=2426718", "title": "Camille Barr\u00e8re", "text": "Ex comunardo, in seguito giornalista, entr\u00f2 in diplomazia per volont\u00e0 dei diversi governi della Terza Repubblica francese di ampliare la base sociale di questo corpo fino ad allora riservato essenzialmente all'aristocrazia o all'alta borghesia (come nel caso dei fratelli Jules e Paul Cambon).\nBarr\u00e8re fu ambasciatore del governo francese a Roma dal 1897 al 1924. Favor\u00ec la firma di un trattato di commercio tra la Francia e l'Italia ed elabor\u00f2 un regolamento cordiale sul contenzioso coloniale in Libia. Ag\u00ec per mantenere l'Italia neutrale nel settembre 1914 fino a condurla all'alleanza con l'Intesa franco-britannica nel 1915. \nDi lui Guglielmo II di Germania scrisse nel suo diario, nel settembre 1914: \"I nostri alleati si staccano da noi come delle mele marce...\".\nNel 1926 fu eletto membro dell'Acad\u00e9mie des sciences morales et politiques."}
{"id": "2426722", "revid": "367445", "url": "https://it.wikipedia.org/wiki?curid=2426722", "title": "Fathi Hassan", "text": "Biografia.\nFathi Hassan \u00e8 nato a il Cairo nel 1957 come secondo figlio di una famiglia Nubiana. Suo padre Hassan era di Wadi Halfa nel Sudan, e sua madre Fatma era di Toshka, nel sud dell'Egitto. Ha studiato l'arte da adolescente presso la Kerabia Middle School del Cairo. A 22 anni, nel 1979, grazie ad una borsa di studio conseguita presso l'Istituto di Cultura Italiana del Cairo, Hassan si trasferisce in Italia per frequentare l'Accademia di Belle Arti di Napoli. Si diploma nel 1984 con una tesi sull'influenza dell'arte africana nel Cubismo.\nNel 1988 il critico d'arte statunitense Dan Cameron e Giovanni Carandente lo scelgono per la \"XXIII Biennale di Venezia\" come unico artista africano, dove partecipa nella sezione \"Spazio Aperto 1988\". Fathi Hassan diventa il primo artista di origine africana alla Biennale di Venezia. Lo Smithsonian Institute di Washington D.C. lo cataloga e inserisce fra gli artisti di \"Textures, word and symbol in Contemporary African Art\". Dal 1983 al 2000 si pone all'attenzione di diversi critici internazionali tra cui Filiberto Menna, Achille Bonito Oliva, Enrico Crispolti, Rose Issa, Maurita Poole, K. Goncharov, E. Harney. Il Metropolitan Museum of Art di New York City lo cataloga inserendolo negli artisti della \"Youth Generation\". lavora con la galleria Rose Issa projects di Londra.\nMusei.\nLe Opere di Fathi Hassan sono presenti:\nTematiche.\nNei suoi disegni, dipinti, sculture e installazioni, Hassan sperimenta sia la parola scritta che quella parlata, esplorando il tema degli antichi linguaggi cancellati dai domini coloniali. Gioca con i simboli, anche inventati e di ispirazione calligrafica cufica, con le texture e la calligrafia della sua eredit\u00e0 nubiana per esplorare il rapporto tra il simbolismo grafico e il significato letterale.\nMostre personali.\nIn oltre 30 anni di mostre in Egitto, Londra, Italia, Belgio, Danimarca, Stati Uniti, ecc. si ricordano:"}
{"id": "2426727", "revid": "1687355", "url": "https://it.wikipedia.org/wiki?curid=2426727", "title": "Qatar Ladies Open", "text": "Il Qatar Ladies Open, conosciuto anche come Qatar Total Open o Qatar TotalEnergies Open per motivi di sponsorizzazione da parte dell'azienda Total S.A., \u00e8 un torneo di tennis che si gioca a Doha in Qatar. Disputato per la prima volta nel 2001, questo torneo del WTA Tour \u00e8 stato promosso a torneo di categoria Tier I nell'ambito del WTA Tour 2008, dopo aver fatto parte delle categorie Tier II e Tier III. Si gioca nei campi di cemento del Khalifa International Tennis Complex.\nNel 2011 il WTA Tour Championships, in precedenza ospitato presso il Khalifa International Tennis Complex, si \u00e8 spostato ad Istanbul permettendo al Qatar Ladies Open di rientrare nel WTA Tour come evento Premier fino al 2020. Nel 2021 il torneo viene classificato come WTA 500. Nel 2022 viene riclassificato come WTA 1000 con partecipazione non obbligatoria. "}
{"id": "2426729", "revid": "287204", "url": "https://it.wikipedia.org/wiki?curid=2426729", "title": "Juan Jos\u00e9 de S\u00e1mano y Uribarri", "text": "Carriera militare.\nS\u00e1mano era membro di una famiglia con una lunga tradizione militare. Nel 1771 entr\u00f2 nell'esercito come cadetto, e nel 1779 divenne tenente. Fu anche professore di matematica presso l'Accademia Militare di Barcellona, dove rimase per cinque anni.\nNel 1780 si trasfer\u00ec nelle Indie, prima a Porto Rico, poi a Cuba ed infine a Cartagena de Indias (nell'attuale Colombia). Nel 1785 fece ritorno in Europa. Nel 1789 fu promosso capitano e combatt\u00e9 nella guerra contro la Francia rivoluzionaria, sotto alla guida del generale Ventura Caro. Durante una battaglia fu ferito ad entrambe le gambe.\nNel 1794 fu trasferito di nuovo in Nuova Granada, su sua richiesta. Divenne governatore di Riohacha nel 1806, dove respinse un attacco britannico. Da Riohacha and\u00f2 a Bogot\u00e0, accompagnato da 30 cavalieri. Qui si arruol\u00f2 come volontario tra gli uomini del vicer\u00e9 Antonio Jos\u00e9 Amar y Borb\u00f3n per combattere gli insorti.\nCome colonnello, S\u00e1mano comand\u00f2 un battaglione ausiliario a Bogot\u00e1 al tempo di Florero de Llorente il 20 luglio 1810. Il suo secondo in comando era Jos\u00e9 Mar\u00eda Moledo che, assieme ad altri ufficiali, non solo simpatizzava per la rivoluzione, ma ne fu parte attiva. Quella notte S\u00e1mano rimase nei suoi quartieri, controllato da Moledo e Baraya, che si erano alleati alla giunta ribelle di Bogot\u00e1. La mattina presto del 21 luglio il colonnello S\u00e1mano giur\u00f2 davanti al presidente della Junta, Jos\u00e9 Miguel Pey. Pey ordin\u00f2 che venisse sollevato dal comando del battaglione ausiliario, rimpiazzato dal tenente colonnello Moledo.\nA S\u00e1mano fu dato un passaporto per lasciare la Nuova Granada. Torn\u00f2 in Spagna, dove fu incaricato di pacificare le regioni di Quito e Guayaquil. Da Quito diresse le operazioni militari contro i ribelli della Nuova Granada. Nel 1813 fu nominato dal governatore Toribio Montes per guidare una spedizione destinata a riconquistare la parte meridionale della Nuova Granada. Si spinse fino alla citt\u00e0 di Popay\u00e1n, che occup\u00f2 il 1\u00ba luglio 1813. Qui proclam\u00f2 l'autorit\u00e0 della Costituzione di Cadice. Fu promosso brigadiere.\nS\u00e1mano fu sconfitto da Antonio Nari\u00f1o nella battaglia dell'Alto Palac\u00e9 il 30 dicembre 1814, ed ancora nella battaglia di Calib\u00edo il 15 gennaio 1814. Fugg\u00ec con pochi compagni a Pasto. Qui fu sostituito dal maresciallo di campo Melchor Aymerich perch\u00e9, secondo il governatore Toribio Montes, nonostante S\u00e1mano fosse leale alla Corona ed avesse molta esperienza militare, erano necessarie tecniche pi\u00f9 audaci per giungere alla vittoria.\nTorn\u00f2 a Quito, dove fu messo al comando di una nuova spedizione diretta in Nuova Granada. Il suo comando a Pasto fu ristabilito, ed il 29 giugno 1816 riport\u00f2 una decisiva vittoria a Cuchilla del Tambo nei confronti del ribelle Liborio Mej\u00eda. Furono uccise 250 persone, e gli uomini del re presero 300 prigionieri oltre a tutte l'equipaggiamento e le armi dei ribelli.\nIl 1\u00ba luglio 1816 gli uomini di S\u00e1mano rioccuparono Popay\u00e1n. Tra i patrioti catturati ci fu Jos\u00e9 Hilario L\u00f3pez, che stranamente sfugg\u00ec all'esecuzione ed in seguito divenne presidente della Nuova Granada (1849-53). S\u00e1mano ordin\u00f2 l'esecuzione del capo ribelle, Carlos Mont\u00fafar.\nDopo averlo promosso maresciallo di campo, Morillo diede a S\u00e1mano il comando di Bogot\u00e1 come comandante generale della Nuova Granada. Giunse a Bogot\u00e1 il 23 ottobre 1816, dove inizi\u00f2 un programma di repressione senza l'approvazoine del vicer\u00e9 Francisco Montalvo y Ambulodi. Fond\u00f2 tre tribunali: il Consiglio Permanente di Guerra, dedicato alle sentenza di morte contro i ribelli, il Consiglio di Purificazione, autorizzato a giudicare i ribelli che non meritavano la pena di morte, e la Junta di Confisca, che aveva il compito di prendere il controllo dei beni dei ribelli.\nTra i ribelli giustiziati ci furono Camilo Torres, Francisco Jos\u00e9 de Caldas, Joaqu\u00edn Camacho, Frutos Joaqu\u00edn Guti\u00e9rrez, Antonio Villavicencio, Antonio Baraya, Liborio Mej\u00eda, Jorge Tadeo Lozano, Policarpa Salavarrieta e Antonia Santos.\nVicer\u00e9.\nNell'agosto del 1817 S\u00e1mano fu nominato vicer\u00e9, governatore e capitano generale del ripristinato Vicereame della Nuova Granada, e presidente della Audiencia di Bogot\u00e1. Per decreto reale gli fu consegnata la Grande Croce dell'Ordine di San Hermenegildo, per i servizi resi alla Corona. Prese formale possesso dei nuovi incarichi il 9 marzo 1818. Fond\u00f2 l'Accademia di Medicina a Bogot\u00e1. L'Audiencia si lament\u00f2 formalmente con l'amministrazione madrilena del suo operato.\nIl 9 agosto 1819 giunsero nella capitale notizie della sconfitta subita dalle truppe di Jos\u00e9 Barreiro nella battaglia di Boyac\u00e1. S\u00e1mano fugg\u00ec subito a Cartagena de Indias, dove la sua autorit\u00e0 non fu riconosciuta. Qui era impopolare a causa della repressione che aveva attuato.\nSalp\u00f2 per la Giamaica, tornando ben presto a Panama. Rimase qui senza controllo amministrativo o militare fino alle dimissioni. Nell'agosto del 1819, vecchio e malato, si dimise da vicer\u00e9. Rimase a Panama fino alla morte giunta nel luglio del 1821, in attesa del permesso per il ritorno in Spagna."}
{"id": "2426730", "revid": "599013", "url": "https://it.wikipedia.org/wiki?curid=2426730", "title": "Fredrik Winsnes", "text": "Carriera.\nClub.\nNato a Trondheim, Winsnes ha iniziato la sua carriera professionistica con la maglia del Rosenborg nel 1997. Vi ha giocato per otto stagioni ed ha vinto sette campionati, oltre a due coppe di Norvegia. Ha giocato per il club della sua citt\u00e0 natale fino al 2005, eccetto un periodo passato in prestito all'Hammarby, in Svezia. A dicembre 2005, ha firmato un contratto triennale con l'Aalborg, nella Superligaen. Si \u00e8 aggregato al nuovo club il 4 gennaio 2006, durante gli allenamenti per la seconda parte della stagione.\nHa giocato soltanto una stagione e mezza per l'Aalborg ed ha collezionato soltanto un terzo posto in campionato: \u00e8 stato il miglior risultato dell'AaB in otto anni. Dopo il campionato 2006-2007, \u00e8 stato nominato \"Giocatore dell'anno dell'Aalborg\". Nonostante avesse giocato cinquasette partite e realizzato cinque reti per l'AaB, la nascita di sua figlia lo ha spinto a tornare in Norvegia, per stare vicino alla famiglia. Ha cos\u00ec continuato la carriera allo Str\u00f8msgodset. L'11 novembre 2009 ritorna a vestire la maglia del Rosenborg, squadra della sua citt\u00e0 natale. Si ritir\u00f2 al termine della Tippeligaen 2011.\nNazionale.\nHa debuttato per la il 14 gennaio 2001, nella partita amichevole contro la , con gli scandinavi che si sono imposti per tre a due. Ha giocato abbastanza regolarmente per la sua Nazionale fino all'11 ottobre 2003, giorno della sua ultima apparizione per ben cinque anni.\n\u00c8 tornato a vestire la casacca della Norvegia, infatti, il 20 agosto 2008, nel pareggio per uno a uno contro l'."}
{"id": "2426732", "revid": "481666", "url": "https://it.wikipedia.org/wiki?curid=2426732", "title": "Bruce Manning", "text": "Entr\u00f2 nell'industria cinematografica a seguito della pubblicazione di numerosi romanzi che scrisse con sua moglie Gwen Bristow. Il loro primo romanzo insieme fu, nel 1930, \"L'ospite invisibile\" (in Italia edito da Polillo), adattato al grande schermo nel 1934 con il titolo de \"Il nono ospite\".\nNato a New York, mor\u00ec a Encino, in California, all'et\u00e0 di 63 anni."}
{"id": "2426734", "revid": "287204", "url": "https://it.wikipedia.org/wiki?curid=2426734", "title": "Juan Jose de Samano y Uribarri", "text": ""}
{"id": "2426735", "revid": "697352", "url": "https://it.wikipedia.org/wiki?curid=2426735", "title": "Rumpus Cat", "text": ""}
{"id": "2426740", "revid": "1516566", "url": "https://it.wikipedia.org/wiki?curid=2426740", "title": "William McIlvanney", "text": "Le sue opere \"Laidlaw\", \"Le carte di Tony Veitch\", \"Oscure lealt\u00e0\", \"The Big Man\", \"La fornace\" e \"Feriti vaganti\" sono famose per la loro rappresentazione della Glasgow degli anni settanta.\nBiografia.\nFiglio di un minatore, studi\u00f2 alla locale Accademia e all'Universit\u00e0 di Glasgow e in seguito (dal 1960 al 1975) fu insegnante d'inglese. Il suo primo romanzo, \"Remedy is none\" (\"Non c'\u00e8 rimedio\" in italiano) venne pubblicato nel 1966 e vinse il Geoffrey Faber Memorial Prize.\n\"Docherty\", del 1975, la commovente storia di un minatore il cui coraggio e la resistenza vengono messi a dura prova durante la depressione, fu premiato con il prestigioso Whitbread Novel Award. \"The Big Man\" (1985) \u00e8 la storia di Dan Scoular, un disoccupato che per sopravvivere combatte a mani nude. Entrambi i romanzi presentano i personaggi tipici di McIlvanney - uomini duri, spesso violenti, logorati dalla lotta interiore tra se stessi e il proprio passato.\n\"La fornace\" (1996), \u00e8 la storia di Tom Docherty, il nipote dell'eroe di Docherty. Vinse il Saltire Society Scottish Book of the Year Award. \"The Big Man\" \u00e8 stato interpretato cinematograficamente da Liam Neeson. \"Laidlaw\", \"Indagine a Glasgow\", \"Le carte di Tony Veitch\", e \"Oscure lealt\u00e0\" sono polizieschi con protagonista l'ispettore Jack Laidlaw. \"Laidlaw\" \u00e8 considerato il primo esemplare di Tartan Noir.\nMcIlvanney \u00e8 stato anche un acclamato poeta, autore di \"The Longships in Harbour: Poems\" (1970) e \"Surviving the Shipwreck\" (1991), che contiene articoli di giornale, incluso un saggio su T.S. Eliot. Il suo racconto \"Sognando\" (pubblicato in \"Feriti vaganti\" nel 1989) venne riprodotto dalla BBC nel 1990 e vinse un BAFTA (British Academy of Film and Television Arts), l'Oscar britannico."}
{"id": "2426751", "revid": "4175", "url": "https://it.wikipedia.org/wiki?curid=2426751", "title": "Museo olimpico", "text": "Il museo olimpico () si trova a Losanna, in Svizzera, ed \u00e8 dedicato alla storia dei Giochi olimpici antichi e moderni (sia estivi che invernali).\nFu inaugurato il 23 giugno 1993 sotto la presidenza CIO dello spagnolo Juan Antonio Samaranch.\nIl museo accoglie mediamente 200.000 visitatori l'anno ed \u00e8 stato eletto \"museo europeo dell'anno\" nel 1995.\nCaratteristiche.\nLa storia dei Giochi olimpici \u00e8 illustrata attraverso foto e filmati d'epoca, medaglie originali (donate dagli atleti), francobolli e cimeli vari.\nIl museo \u00e8 circondato da un parco, dove sono esposte varie sculture a tema sportivo, opere di vari autori, quali: Fernando Botero (\"Jeune Fille a la Balle\"), August Rodin (\"The American Athlete\"), Niki de Saint Phalle (\"Les Footballeurs\"), Jean Tinguely, Lucien Wercollier (\"Altius\").\nNel museo si trova anche una biblioteca ed un ristorante, con vista sul Lago Lemano.\nStoria.\nVoluto da Juan Antonio Samaranch, il museo apr\u00ec i battenti il 23 giugno 1993: all'inaugurazione, spett\u00f2 alla pattinatrice tedesca Katarina Witt accendere il fuoco olimpico, che arde tuttora.\nNel 1995, il museo venne eletto dal Consiglio europeo museo europeo dell'anno e ricevette per l'occasione in dono per un anno la scultura di Henry Moore \"The Egg\".\nNel 2001, il museo registr\u00f2 il maggior numero di visitatori, che furono 211.360."}
{"id": "2426752", "revid": "10431", "url": "https://it.wikipedia.org/wiki?curid=2426752", "title": "Soddo", "text": "Soddo \u00e8 una citt\u00e0 dell'Etiopia sud-occidentale, capoluogo del Wolaita, nella Regione delle Nazioni, Nazionalit\u00e0 e Popoli del Sud.\nSoddo si trova a un'altitudine di 2000 m s.l.m. ed \u00e8 servita dal locale aeroporto (codice ICAO code HASD, codice IATA SXU). \u00c8 inoltre sede del vicariato apostolico di Soddo."}
{"id": "2426757", "revid": "547034", "url": "https://it.wikipedia.org/wiki?curid=2426757", "title": "All in - L'ultima follia di Enrico Ruggeri", "text": "All in - L'ultima follia di Enrico Ruggeri \u00e8 un album triplo del cantautore italiano Enrico Ruggeri, pubblicato nel 2009\nDisco.\nL'album \u00e8 un cofanetto con tre dischi, ciascuno dedicato ad uno specifico progetto, che avrebbero potuto essere pubblicati anche separatamente, a pochi mesi di distanza l'uno dall'altro, ma che l'artista, data l'attuale situazione del mercato discografico, ha preferito accorpare in un unico album.\nCD1 World show.\nIl primo CD, intitolato \"World show\", \u00e8 il rifacimento integrale di \"Rock Show\", precedente album di Enrico Ruggeri, pubblicato nel 2008, in cui ciascun brano \u00e8 stato riproposto in una nuova veste e ricantato con la collaborazione di cantanti italiani ed internazionali, in alcuni casi traducendo o riadattando parte del testo originario nella lingua dell'ospite coinvolto.\nOltre ad alcuni noti cantanti italiani (Gennaro Cosmo Parlato, Davide Van de Sfroos e Andrea Mir\u00f2) e a due collaboratori storici di Ruggeri (Luigi Schiavone e Dario Gay), l'album vede la partecipazione di due artisti italiani (Alberto \"Napo\" Napolitano e il quartetto Klez Gang) e di quattro artisti internazionali (Jocelyn Mayor francese, Silo\u00e9 De Izan spagnola, Ima canadese e Nicole Verstappen) non ancora noti al grande pubblico e conosciuti dal cantante attraverso la rete Internet ed in particolare tramite il sito di \"social network\" MySpace.\nIl disco si apre con un inedito, \"Ripartire da zero\", un brano cantato dal solo Ruggeri che avrebbe dovuto anch'esso far parte del precedente album \"Rock Show\" ma che alla fine era stato escluso.\nIl disco si chiude con \"Il giorno del blackout\", brano molto discusso del precedente album, per il quale il cantante fu anche criticato dal \"mondo di Internet\", in cui l'artista ipotizza un mondo nel quale ad un certo punto Internet scompare. Nella coda finale del brano interviene, come ospite d'eccezione, Pico, figlio primogenito di Enrico Ruggeri, al suo debutto discografico con un rap da lui scritto in cui sviluppa ulteriormente il tema alla base de \"Il giorno del blackout\": l'incomunicabilit\u00e0 e la freddezza dei rapporti nati e mantenuti esclusivamente attraverso il computer senza un contatto fisico diretto.\nCD2 Incontri.\nIl secondo CD, intitolato \"Incontri\", \u00e8 un album di cover in cui il cantautore presenta una raccolta di brani, da lui molto amati ed apprezzati, di altri cantanti, sia italiani che stranieri. Le canzoni, interpretate ed eseguite durante la partecipazione a concerti di altri artisti, sono state tutte registrate dal vivo, alcune con l'accompagnamento di un'orchestra sinfonica.\nUnica eccezione alla filosofia di questo secondo disco \u00e8 la prima traccia, \"Incontri (Dimmi quand'\u00e8)\". Il brano inedito composto da Francesco Vitaloni, vede la collaborazione di Ruggeri nella stesura del testo e, a differenza degli altri, \u00e8 stato registrata in studio. Questa versione \u00e8 il completamento e la stesura definitiva di un precedente brano, pensato fin dall'inizio per diventare una canzone, la cui composizione fu interrotta dopo che la parte musicale fu scelta per diventare il \"jingle\" di un noto spot pubblicitario per l'Amaro Averna.\nCD3 Volata finale.\nIl terzo CD, intitolato \"Volata finale\", \u00e8 la colonna sonora inedita realizzata da Ruggeri per East West East - Volata finale, film del regista albanese Gjergj Xhuvani. Il disco contiene tutte le musiche realizzate per il film, comprese alcune parti che non furono inserite nel montaggio definitivo.\nI brani, in parte realizzati assieme ad Andrea Mir\u00f2 e a Luigi Schiavone, sono tutti strumentali tranne la prima traccia, \"Volata finale\", una canzone con musica e testo scritti da Ruggeri, cantata dallo stesso artista. La canzone \u00e8 riproposta, inoltre, in chiusura al disco, col titolo \"Fluturimi i fundit\", in una versione bilingue in duetto con l'artista albanese Elsa Lila, cantata da entrambi in parte in italiano e in parte in albanese.\nLa terza traccia del disco, \"In corsa\", \u00e8 la versione solo strumentale della canzone \"Volata finale\" mentre molti degli altri brani strumentali vedono la riproposizione di un medesimo tema musicale ma suonato ed arrangiato in modi diversi.\nCopertina.\nLa copertina del disco, realizzata da Alessandro Gerini rifacendosi agli stilemi dei film polizieschi degli anni settanta, ritrae Enrico Ruggeri alla guida di un'auto con alle spalle, seduto sul sedile posteriore, un malvivente dal volto coperto che gli punta una pistola alla tempia.\nL'immagine si propone di rappresentare e condensare la vita di Enrico Ruggeri in una singola foto: un'esistenza vissuta al massimo della velocit\u00e0 facendo a volte scelte coraggiose e inaspettate ma sempre sotto l'occhio attento di un pubblico affezionato ma che non risparmia le critiche.\nTitolo.\nIl titolo dell'album fa riferimento ad un termine del gioco del poker, \"all-in\", usato quando un giocatore decide di puntare in un solo colpo tutto ci\u00f2 che possiede, sperando di riuscire a vincere il massimo ma rischiando nel contempo di rovinarsi perdendo tutto.\nLa scelta di questo titolo, come spiega lo stesso artista nel libretto che accompagna l'album, gli \u00e8 stata suggerita, inconsapevolmente, dall'amico Fabio Caressa che, nel regalargli il suo libro sul poker, scrisse nella dedica: una frase ritenuta da Ruggeri un grande complimento perch\u00e9 descrive perfettamente il suo percorso di vita sia umano che professionale.\nIl concetto alla base dell'\"all-in\" \u00e8 la perfetta sintesi di questo album, un triplo cd, non antologico, che racchiude tre progetti diversi e particolari. Il disco \u00e8 quindi un azzardo dal punto di vista commerciale ed \u00e8 inoltre l'occasione per un nuovo debutto e una nuova sfida per Enrico Ruggeri, che per la prima volta si cimenta nella composizione di una colonna sonora."}
{"id": "2426766", "revid": "1100311", "url": "https://it.wikipedia.org/wiki?curid=2426766", "title": "Wellington Aparecido Martins", "text": "Carriera.\nClub.\nSan Paolo.\nWellington cresce nelle giovanili del San Paolo, dove milita per quattro anni. Nel 2008 passa in prima squadra.\nNazionale.\nHa fatto parte della Nazionale Under-19 brasiliana."}
{"id": "2426777", "revid": "48344", "url": "https://it.wikipedia.org/wiki?curid=2426777", "title": "Jellicle Cat", "text": ""}
{"id": "2426778", "revid": "767487", "url": "https://it.wikipedia.org/wiki?curid=2426778", "title": "Associazione italiana degli operatori IPTV", "text": "L'Associazione italiana degli operatori IPTV \u00e8 stata costituita il 21 gennaio 2009 da Fastweb, Telecom Italia e Wind. I tre operatori di telecomunicazioni, leader nel settore della telefonia fissa, offrono servizi di televisione digitale su rete internet sul mercato italiano. L'IPTV rappresenta un'ulteriore forma di televisione digitale interattiva trasmessa via rete telefonica e aperta all'offerta di tutti gli operatori del mercato.\nL'associazione \u00e8 presieduta dall'ex donna politica e presentatrice TV Irene Pivetti.\nScopi.\nL'associazione ha lo scopo primario di favorire la diffusione dei servizi televisivi e innovativi basati su protocollo IP. La realizzazione di tale obiettivo ben si coniuga con le esigenze dettate dall'evoluzione tecnologica che caratterizza il panorama televisivo europeo e determinate dallo spegnimento del segnale analogico e dal passaggio alla TV digitale terrestre (previsto entro la fine del 2012). Nel realizzare i propri fini associativi, l'Associazione contribuir\u00e0 al pieno sviluppo di un contesto televisivo multipiattaforma, cosa che si rifletter\u00e0 positivamente sulle dinamiche concorrenziali e il pluralismo di settore.\nAttivit\u00e0.\nLe attivit\u00e0 dell'associazione nell'ambito della promozione della piattaforma e dei servizi IPTV si distinguono, a seconda dei destinatari, tra quelle rivolte all'utente finale, agli operatori e alle istituzioni. In particolare, l'attivit\u00e0 di comunicazione rivolta agli utenti finali avr\u00e0 la funzione di assistere questi ultimi durante la migrazione al sistema televisivo digitale, fornendo un carnet completo di informazioni sulle opportunit\u00e0 offerte dall'IPTV e sulle modalit\u00e0 di fruizione delle offerte.\nPer quanto attiene alle restanti attivit\u00e0, queste si sostanziano nella realizzazione di iniziative comuni finalizzate ad incentivare gli investimenti nelle reti a banda larga per ampliare la disponibilit\u00e0 e la capillarit\u00e0 dei servizi offerti sulla piattaforma IPTV.\nL'associazione si occupa anche di diffondere informazioni di carattere tecnico e pratico sulle caratteristiche della piattaforma IPTV e delle offerte di canali tradizionali e a pagamento, nonch\u00e9 sul video on demand fornendo tra le altre istruzioni su come procurarsi il decoder ed il calendario aggiornato predisposto dal Ministero dello Sviluppo economico per il passaggio alla TV digitale nelle varie regioni.\nL'associazione infine mantiene aggiornate e diffonde informazioni sui principali eventi relativi al tema della TV digitale che coinvolgono gli operatori e le istituzioni.\nLe partnership con le regioni.\nNell'ambito delle campagne di comunicazione sullo \"switch off\" rivolte ai cittadini, l'associazione si propone come partner delle amministrazioni locali mettendo a disposizione i canali di comunicazione dei membri al fine di veicolare il materiale informativo prodotto dalle amministrazioni stesse, agevolandone una diffusione maggiormente capillare."}
{"id": "2426780", "revid": "104485", "url": "https://it.wikipedia.org/wiki?curid=2426780", "title": "Oban (Scozia)", "text": "Oban (;\n8.000 ab. ca.) \u00e8 una cittadina della costa centro-occidentale della Scozia (Regno Unito), affacciata sul Firth of Lorne (Oceano Atlantico) e appartenente dal punto di vista amministrativo alla contea di Argyll (sud-ovest della regione delle Highlands).\nLa cittadina \u00e8 un punto di partenza per i traghetti diretti ad alcune isole appartenenti all'arcipelago delle Ebridi Interne."}
{"id": "2426781", "revid": "72396", "url": "https://it.wikipedia.org/wiki?curid=2426781", "title": "Sovvenzione incrociata", "text": "La sovvenzione incrociata, in economia aziendale, \u00e8 la locuzione con cui si indica una erronea ripartizione dei costi indiretti. Questo si verifica ad esempio nel caso di ripartizione di costi indiretti o per meglio dire di costi di complessit\u00e0 di un prodotto che imputa i suddetti costi, erroneamente, su base volumetrica. Ci\u00f2 spesso far\u00e0 apparire profittevoli prodotti che in realt\u00e0 non lo sono, mentre altri che invece si dovrebbero presentare come redditizi appariranno antieconomici.\nEsempio di sovvenzione incrociata.\nUn semplice esempio pu\u00f2 chiarire molto la situazione: siamo in presenza di costi di ingegnerizzazione ed abbiamo due prodotti, A e B. Il prodotto A data la sua ormai datata introduzione \u00e8 giunto ad un grado di complessit\u00e0 molto basso, non per natura, ma in quanto avendo sviluppato una certe esperienza, non si ha pi\u00f9 bisogno di continue modifiche progettuali e la maggior parte dei difetti sono scomparsi nel tempo. Di contro il prodotto B necessita, vista la sua recente introduzione nel processo produttivo, di correzioni e modifiche frequenti; quindi i suoi \"costi di complessit\u00e0\" o di riprogettazione sono abbastanza alti. Ammettiamo che per il prodotto A vengono sostenuti costi indiretti (modifiche progettuali) 20.000 euro, mentre per il prodotto B 100.000 euro. Da un primo superficiale sguardo si evince che il prodotto B sar\u00e0 gravoso e antieconomico per l'azienda vista la mole di costi e di modifiche che necessita. Inoltre sappiamo che produciamo 1.000 pezzi di A e 500 di B. Come base di riparto (dei costi indiretti) andiamo ad utilizzare le ore macchina, per A saranno 150, mentre per B 50. Calcoliamo il coefficiente di riparto sommando il totale dei costi indiretti 120000 euro e li divido per il totale delle ore macchina, 200. Otterr\u00f2 un valore di 600 (coefficiente di riparto). Ora per imputare i costi indiretti, moltiplico il suddetto coefficiente per le ore macchina delle singole produzioni; quindi Costi indiretti di A=600x150=90.000, mentre per B=600x50=30.000. Come si pu\u00f2 notare sul prodotto A, ad alta base volumetrica e bassa complessit\u00e0 graver\u00e0 la maggior parte dei costi indiretti che in realt\u00e0 si sostengono in maniera maggiore per la produzione B. Facciamo un calcolo del costo di engineering di ogni singolo prodotto con una semplice divisione, otterr\u00f2 che A mi coster\u00e0 90euro, mentre B 60euro. Come si pu\u00f2 notare il prodotto B risulter\u00e0 pi\u00f9 profittevole di quanto in realt\u00e0 non lo sia. Uno strumento utile per evitare questo errore di valutazione \u00e8 fornito dall'Activity Based Costing. ."}
{"id": "2426783", "revid": "1305772", "url": "https://it.wikipedia.org/wiki?curid=2426783", "title": "Admetus", "text": ""}
{"id": "2426785", "revid": "88740", "url": "https://it.wikipedia.org/wiki?curid=2426785", "title": "Oban", "text": ""}
{"id": "2426786", "revid": "107694688", "url": "https://it.wikipedia.org/wiki?curid=2426786", "title": "Bill Bailey", "text": "Bill Bailey \u00e8 noto per la sua partecipazione in \"Black Books\", \"Quite Interesting\", \"Have I Got News for You\" e \"Never Mind the Buzzcocks\". Il giornale The Observer lo ha elencato tra i 50 comici inglesi pi\u00f9 divertenti nel 2003. Nel 2007 e poi di nuovo nel 2010, \u00e8 considerato il settimo miglior comico di Channel 4. Ha partecipato al musical del 1981 \"Cats\".\nBiografia.\nBill Bailey \u00e8 nato a Bath e ha passato la maggior parte della sua giovinezza a Keynsham, tra Bath e Bristol. Suo padre era un medico e sua madre infermiera. Bill ha frequentato la King Edward's School, dove vinse vari premi scolastici. All'et\u00e0 di 15 anni si interess\u00f2 alla recitazione e fece parte di un gruppo scolastico dedicato al teatro. A scuola studiava musica e in questa materia ebbe buoni voti. Faceva parte anche della squadra di cricket. Il suo insegnante di musica lo soprannomin\u00f2 Bill, per il fatto di saper cantare e suonare bene la canzone \"Won't You Come Home Bill Bailey\". Ha frequentato la Westfield College of the University di Londra, ma dopo un anno ha abbandonato gli studi.\nAscoltava i Monty Python e suonava con un gruppo chiamato \"Famous Five\", composto in realt\u00e0 da quattro persone. Riceve il diploma in musica classica al \"London College of Music\". Bailey nei suoi spettacoli racconta di esser stato non solo comico, ma anche organista, venditore porta a porta e piano bar.\nNel 1998 sposa Kristin, da cui ha un figlio chiamato Dax, chiamato cos\u00ec in onore di un vecchio amico d'infanzia. Vive attualmente ad Hammersmith, quartiere londinese.\nDoppiatori italiani.\nNelle versioni in italiano dei suoi film, Bill Bailey \u00e8 stato doppiato da:"}
{"id": "2426792", "revid": "697352", "url": "https://it.wikipedia.org/wiki?curid=2426792", "title": "Carbucketty", "text": ""}
{"id": "2426793", "revid": "697352", "url": "https://it.wikipedia.org/wiki?curid=2426793", "title": "Electra (Cats)", "text": ""}
{"id": "2426795", "revid": "155634", "url": "https://it.wikipedia.org/wiki?curid=2426795", "title": "Lega Nazionale A 1990-1991 (hockey su ghiaccio)", "text": "La stagione 1990-1991 del campionato svizzero di hockey su ghiaccio ha visto campione l'SC Bern.\nSpareggio (LNA-LNB).\nL'EHC Olten conserva il proprio posto in LNA, mentre l'EHC Chur viene promosso a scapito dell'HC Sierre, relegato insieme alle altre squadre concorrenti in LNB."}
{"id": "2426796", "revid": "287204", "url": "https://it.wikipedia.org/wiki?curid=2426796", "title": "Kanhirode", "text": " \nKanhirode \u00e8 una suddivisione dell'India, classificata come \"census town\", di 13.954 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 54' 55 N e 75\u00b0 27' 39 E.\nSociet\u00e0.\nEvoluzione demografica.\nAl censimento del 2001 la popolazione di Kanhirode assommava a 13.954 persone, delle quali 6.589 maschi e 7.365 femmine. I bambini di et\u00e0 inferiore o uguale ai sei anni assommavano a 1.722, dei quali 871 maschi e 851 femmine. Infine, coloro che erano in grado di saper almeno leggere e scrivere erano 11.393, dei quali 5.599 maschi e 5.794 femmine."}
{"id": "2426802", "revid": "287204", "url": "https://it.wikipedia.org/wiki?curid=2426802", "title": "Juan Jufr\u00e9", "text": "Biografia.\nFiglio di Francisco Jufr\u00e9 e di C\u00e1ndida de Montesa, fu il primo alcalde di Santiago (nel 1541) e ricopr\u00ec la posizione di governatore di Cuyo (Argentina). Fond\u00f2 la citt\u00e0 di San Juan de la Frontera, e rifond\u00f2 Mendoza.\nGiunse in America nel 1538, arriv\u00f2 in Panama e dopo in Per\u00f9, sotto la guida del capitano Juan Martin de Candia, per spostarsi dopo poco in Cile al seguito del capitano Pedro de Valdivia. Era presente alla fondazione di Santiago e durante le prime campagne contro i nativi. Accompagn\u00f2 Pedro de Villagra quando torn\u00f2 per combattere nella guerra civile peruviana contro Gonzalo Pizarro, nel 1547 e 1548. Dopo il ritorno Jufr\u00e9 partecip\u00f2 attivamente alla guerra di Arauco, diventando capitano e giudice della provincia di Araucania. Dopo la morte di Valdivia a Tucapel (1553), aiut\u00f2 la popolazione del sud fornendo cibo e, nel 1554, sconfisse una ribellione dei Promaucaes a Gualemo, sul fiume Lontu\u00e9, nell'attuale provincia di Curic\u00f3. In seguito combatt\u00e9 contro Lautaro e nelle campagne di Garc\u00eda Hurtado de Mendoza, partecipando alla rifondazione di Concepci\u00f3n nel 1559. Quando Francisco de Villagra divenne governatore del Cile, Jufr\u00e9 fu nominato tenente governatore della provincia di Cuyo, nel 1561, e fond\u00f2 le citt\u00e0 di San Juan de la Frontera e Mendoza. Tornando nel 1562 a causa di una nuova rivolta Mapuche, divenne tenente del Governatore Reale del Cile organizzando spedizioni militari nel sud. Partecip\u00f2 alla guerra per oltre un decennio. \nNel cabildo di Santiago ricopr\u00ec vari incarichi, come quello di alcalde e regidor nei decenni tra il 1550 ed il 1570. Inoltre, nel 1556 fu \"alf\u00e9rez\" reale della citt\u00e0, tra il 1562 ed il 1563 fu corregidor, e la rappresent\u00f2 nel 1568 davanti alla Audiencia istituita a Concepcion. \nJuan Jufr\u00e9 fece anche fortuna sviluppando importanti attivit\u00e0 commerciali in Cile. Costru\u00ec il primo cantiere navale vicino al fiume Maule, nella sua encomienda di Pocoa. Piant\u00f2 vigne nella sua encomienda di Macul vicino a Santiago, dove produsse vino esportato in Per\u00f9 con le sue navi insieme ad altri beni alimentari cileni. Nel 1553 costru\u00ec un mulino sul fiume Mapocho ed un'industria tessile nelle sue due encomienda di Mataquito e Peteroa, sulle rive del Mataquito. Mor\u00ec a Santiago nel 1578 ed il suo corpo su sepolto nella chiesa di Santo Domingo."}
{"id": "2426803", "revid": "287204", "url": "https://it.wikipedia.org/wiki?curid=2426803", "title": "Kanjikkuzhi", "text": " \nKanjikkuzhi \u00e8 una suddivisione dell'India, classificata come \"census town\", di 22.076 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 36' 32 N e 76\u00b0 19' 35 E.\nSociet\u00e0.\nEvoluzione demografica.\nAl censimento del 2001 la popolazione di Kanjikkuzhi assommava a 22.076 persone, delle quali 10.755 maschi e 11.321 femmine. I bambini di et\u00e0 inferiore o uguale ai sei anni assommavano a 2.225, dei quali 1.141 maschi e 1.084 femmine. Infine, coloro che erano in grado di saper almeno leggere e scrivere erano 19.051, dei quali 9.487 maschi e 9.564 femmine."}
{"id": "2426804", "revid": "287204", "url": "https://it.wikipedia.org/wiki?curid=2426804", "title": "Juan Jufre", "text": ""}
{"id": "2426812", "revid": "797800", "url": "https://it.wikipedia.org/wiki?curid=2426812", "title": "Campionato europeo di hockey su pista femminile", "text": "Il Campionato europeo di hockey su pista femminile \u00e8 una competizione di hockey su pista dove si affrontano le selezioni femminili di tutte le nazioni europee. \u00c8 organizzata ogni due anni dalla CERH, l'Unione Europea delle Federazioni Hockeystiche."}
{"id": "2426813", "revid": "2184720", "url": "https://it.wikipedia.org/wiki?curid=2426813", "title": "Palazzo degli Anziani (Ancona)", "text": "Il Palazzo degli Anziani di Ancona \u00e8 dal XIII secolo l'antica sede municipale della citt\u00e0. Si trova in piazza Stracca, detta sino a pochi decenni fa \"piazza del Comune\", di fronte alla Chiesa del Ges\u00f9. Nel 2011 \u00e8 tornato ad essere la sede del consiglio comunale, dopo una parentesi durata dal 1945 al 2010, periodo in cui il consiglio si riuniva a Palazzo del Popolo. Insieme a quest'ultimo, nel quale ancora si riunisce la giunta ed ha il suo gabinetto il sindaco, il Palazzo degli Anziani \u00e8 di nuovo sede municipale, tornando a rivestire il ruolo per il quale sorse nel Medioevo.\nStoria.\nPrecedenti.\nEra la sede storica delle Magistrature cittadine sin dall'Alto Medioevo e, a partire dall'XI secolo, con la nascita della Repubblica di Ancona, fu il luogo dove si riuniva il Consiglio degli Anziani, da cui prende il nome. \nIl Palazzo vanta origini antichissime. Lo storico Lazzaro Bernabei cita una secolare tradizione secondo cui il primo edificio venne fatto costruire nel 425 d.C. da Galla Placidia, tutrice del figlio Valentiniano III imperatore romano d'Occidente, come sede dell'amministrazione imperiale. Questo primo edificio nell'839 venne seriamente danneggiato nel corso dell'invasione saracena.\nAdiacente alle mura dell'edificio attuale, su via Rupi Comunali, sono visibili resti del palazzo tardo-antico, del VI-VII secolo, con la base di una torre ed un oratorio, o sacello, di carattere stilistico bizantino. Quest'area archeologica \u00e8 visitabile solo in occasioni particolari.\nIl palazzo medievale.\nL'edificio attuale venne eretto nel 1270 su disegno di Margaritone d'Arezzo, come afferma Giorgio Vasari, in stile gotico. Costruito in un terreno molto scosceso, si presenta alquanto particolare nella sua struttura architettonica, appoggiandosi al pendio e avendo originariamente sei piani verso il porto e solo tre verso la collina. Ha due fronti principali, uno occidentale (o inferiore), verso il mare, e l'altro orientale (o superiore), verso la piazza antistante; a causa del dislivello del terreno, il piano terra del fronte superiore corrisponde al terzo piano del fronte inferiore.\nIl fronte verso il porto conserva in linea di massima le forme datole da Margaritone, con l'alto basamento ad arconi ogivali in calcare bianco del Conero e il resto della struttura in laterizi, dove si aprono tre ordini di aperture: il primo a semplici archi gotici che danno accesso ad un marciaronda, il secondo a bifore, il terzo ad archetti incrociati.\nIl fronte superiore, modificato poi nel Seicento, era completamente in calcare del Conero ed aveva al pian terreno un porticato e al primo piano un loggiato, configurandosi quindi come una facciata ove prevalevano i vuoti sui pieni, con il suo doppio ordine di archi gotici. Al primo piano la facciata superiore era decorata da una serie di bassorilevi, della mano dello stesso Margaritone, rappresentanti storie bibliche.\nSecondo un'ipotesi ricostruttiva, il palazzo era coronato di merli guelfi e i piani avevano le seguenti funzioni:\nA fianco del palazzo, nell'attuale via delle Rupi Comunali, erano immagazzinati i proiettili in pietra utili a difendere la citt\u00e0 e il palazzo, ancor oggi visibili sotto gli arconi gotici che sostengono la piazza superiore.\nNel corso del terribile incendio del 1348, che distrusse vaste zone della citt\u00e0, il Palazzo fu seriamente compromesso; i danni furono cos\u00ec gravi che si decise di ricostruire la sede del Consiglio in un altro luogo, il Palazzo del Governo, che poi rimase la sede politica della Repubblica di Ancona sino al 1532, anno in cui la citt\u00e0 pass\u00f2 sotto lo Stato della Chiesa.\nIl palazzo durante il dominio pontificio.\nCon la dominazione pontificia si eseguirono finalmente i lavori di recupero, per adibirlo nuovamente a sede dell'amministrazione cittadina.\nNel 1563 venne interrata parte della facciata superiore per pareggiarne il livello della piazza e solo l'anno seguente venne ripresa la ristrutturazione dell'edificio.\nDal 1564 al 1571 Pellegrino Tibaldi ne avvi\u00f2 i lavori e ne ridisegn\u00f2 la facciata superiore, chiudendo le logge e aprendo una serie di finestre a timpani spezzati. L'opera di Tibaldi al palazzo \u00e8 frutto di attribuzione.. Tutti i bassorilievi che si trovavano sulla facciata e la scultura dell'autore dello statuto del libero comune, Pellegrino De' Rossi, vennero rimossi e collocati all'interno del palazzo.\nNel 1647 si avvi\u00f2 una ristrutturazione interna, come ricordano i gigli scolpiti in un blasone, per volere dei Pamphilj, con la creazione dello scalone e la sopraelevazione centrale del tetto per alzare il soffitto del salone d'onore.\nIn questa occasione venne realizzata la facciata laterale, dominata da una campanile a vela e da un orologio a sei ore ad esso collegato.\nIl palazzo nell'et\u00e0 contemporanea.\nDopo l'ingresso di Ancona nel Regno d'Italia, vennero poste sulla facciata laterale seicentesca due targhe a ricordo della medaglia d'oro a Emilio Bianchi e alla medaglia come benemerita del Risorgimento nazionale conferita alla citt\u00e0. Nella facciata superiore, invece, fu posta una targa commemorativa in memoria di Giuseppe Garibaldi. Nel 1844 il pittore Francesco Podesti realizz\u00f2, appositamente per il palazzo, il grande dipinto \"Il Giuramento degli Anconitani\" su commissione del consiglio comunale.\nL'edificio rimase sede dell'amministrazione comunale fino al 1947; venne gravemente danneggiato nel corso dei bombardamenti di Ancona del 1943, a causa dei quali si persero le volte del salone e dello scalone, alcune sale e gran parte delle sontuose decorazioni interne, tra cui rivestimenti seicenteschi in cuoio veneziano. A causa della distruzione della chiesa gotica di Santa Maria della Misericordia, la facciata verso il mare, che si era sempre affacciata sulla stretta via dei Magazzini Comunali, si trov\u00f2 completamente libera. A causa dell'inagibilit\u00e0 dell'edificio fu allora necessario trasferire la sede dell'amministrazione cittadina al Palazzo del Popolo.\nRiparati i danni della guerra, il Palazzo degli Anziani fu sede della Pinacoteca civica Francesco Podesti, sino al 1973, quando essa fu trasferita a Palazzo Bosdari; \u00e8 rimasto per errore all'interno del palazzo, murato al pian terreno superiore, un bassorilievo quattrocentesco proveniente dalla chiesa di San Francesco ad Alto, di propriet\u00e0 della Pinacoteca: la \"Visione del beato Gabriele Ferretti\", mentre alcune sculture di Margaritone seguirono i dipinti nel trasferimento.\nIl 15 luglio 1970 venne qui siglato il gemellaggio fra le citt\u00e0 di Ancona e Spalato dai due sindaci Alfredo Trifogli e Jak\u0161a Milicic.\nIl palazzo divenne poi sede della Facolt\u00e0 di Economia e Commercio dell'Universit\u00e0 di Ancona sino al 1998.\nCon il trasferimento della facolt\u00e0 alla Caserma Villarey, il palazzo rimase vuoto e privo di funzione. Durante questo periodo l'antico edificio si apriva solo in occasione di visite scolastiche e fu occasionalmente usato come sede di importanti convegni internazionali. Tra essi il pi\u00f9 significativo risale al 20 maggio 2000, quando fu qui firmata la \"Dichiarazione di Ancona\", atto di nascita dell'Iniziativa Adriatico Ionica, da parte dei Ministri degli esteri di Italia, Slovenia, Croazia, Bosnia ed Erzegovina, Albania, Grecia, alla presenza del Presidente della Commissione europea Romano Prodi. \nDopo l'ultimazione degli ultimi restauri agli interni, il 21 novembre 2011 il consiglio comunale \u00e8 tornato nuovamente a riunirsi all'interno dell'antico palazzo. Dal mese di luglio del 2011, fino al 2016, nella storica struttura trovano inoltre posto gli uffici del Settore Frana del Comune di Ancona, affiancati dal 28 dicembre 2011 dagli uffici del Settore Logistica e Patrimonio della stessa amministrazione.\nDal 2014 \u00e8 attivo un ascensore pubblico gratuito, che porta dalla piazza lato mare alla soprastante piazza Stracca, dove si trova l'ingresso dell'edificio.\nLa facciata superiore del palazzo mostra ancor oggi reperti architettonici medievali, come il doppio ordine di logge ogivali in pietra del Conero, oggi murate, e due pannelli scultorei con scene bibliche (\"Il peccato originale\" e \"Morte di Lamech\"), gli altri sono conservati inopinatamente in due luoghi distinti: all'interno del palazzo e alla Pinacoteca civica Francesco Podesti."}
{"id": "2426814", "revid": "116944", "url": "https://it.wikipedia.org/wiki?curid=2426814", "title": "Golfo di Sibari", "text": ""}
{"id": "2426815", "revid": "287204", "url": "https://it.wikipedia.org/wiki?curid=2426815", "title": "Kannadiparamba", "text": " \nKannadiparamba \u00e8 una suddivisione dell'India, classificata come \"census town\", di 12.656 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 56' 00 N e 75\u00b0 23' 31 E.\nSociet\u00e0.\nEvoluzione demografica.\nAl censimento del 2001 la popolazione di Kannadiparamba assommava a 12.656 persone, delle quali 5.954 maschi e 6.702 femmine. I bambini di et\u00e0 inferiore o uguale ai sei anni assommavano a 1.655, dei quali 845 maschi e 810 femmine. Infine, coloro che erano in grado di saper almeno leggere e scrivere erano 9.855, dei quali 4.826 maschi e 5.029 femmine."}
{"id": "2426820", "revid": "154326", "url": "https://it.wikipedia.org/wiki?curid=2426820", "title": "Famiglia Alliata", "text": ""}
{"id": "2426822", "revid": "124861348", "url": "https://it.wikipedia.org/wiki?curid=2426822", "title": "Antonius Jan Glazemaker", "text": "Il 1\u00ba luglio 1956 \u00e8 stato ordinato presbitero dall'allora Arcivescovo di Utrecht, Andreas Rinkel a Hilversum; lo stesso anno, il 27 novembre spos\u00f2 Gerarda Geertruida de Groot, divenendo cos\u00ec cognato del futuro vescovo di Haarlem Teunis Horstman. Divenne vescovo di Deventer nel 1979, tredicesimo e ultimo vescovo ad occupare quella sede. La consacrazione ebbe luogo l'8 dicembre di quello stesso anno nella Chiesa di Sant'Engelmund ad \u0132mujden, della quale \u00e8 attualmente parroco.\nLa sua elezione a Arcivescovo di Utrecht ebbe luogo il 6 febbraio 1982. Nel 2000 rassegn\u00f2 le dimissioni.\nGenealogia episcopale.\nLa genealogia episcopale \u00e8:\nCollegamenti.\nSito ufficiale della Chiesa vetero-cattolica dei Paesi Bassi"}
{"id": "2426828", "revid": "2184720", "url": "https://it.wikipedia.org/wiki?curid=2426828", "title": "Sulla mia strada", "text": "Sulla mia strada \u00e8 un brano musicale scritto e interpretato da Luciano Ligabue, pubblicato nel 2000 come quinto singolo dall'album \"Miss Mondo\" del 1999.\nLa versione dal vivo.\nUna nuova versione \"dal vivo\" \u00e8 stata resa disponibile per il download digitale e per l'airplay radiofonico a partire dal 22 maggio 2009. Si tratta del singolo che anticipa l'album \"Sette notti in Arena\" pubblicato il 5 giugno 2009. \u00c8 la versione registrata durante i concerti tenuti da Ligabue fra il settembre e l'ottobre del 2008 all'Arena di Verona, accompagnato dall'Orchestra dell'Arena di Verona diretta da Marco Sabiu.\nIl brano ha debuttato alla sedicesima posizione dei singoli pi\u00f9 scaricati in Italia il 4 giugno 2009. \u00c8 stato frequentemente trasmesso in radio, raggiungendo la posizione numero 1 dell'airplay.\nIl testo.\nIl cantautore, dopo il successo degli ultimi tempi e soprattutto dopo i , analizza la posizione dei personaggi che, come lui, quanto pi\u00f9 diventano famosi e conosciuti, tanto pi\u00f9 vengono idolatrati e proiettati lontano dalla vita reale per opera del pubblico e dei fan. Questa situazione genera un condizionamento personale che rende difficile mantenere un equilibrio interiore e che non consente di rimanere \"Uno dei tanti\".\nIl disagio si manifesta nella fatica e nell'impegno dell'artista a respingere situazioni esagerate ed esasperate, con il rischio che la fermezza possa essere interpretata come cattiveria.\nIl video musicale.\nDiretto da Riccardo Paoletti, si riferisce alla versione originale del brano, ma gi\u00e0 eseguita dal vivo, e utilizza immagini inedite dal tour .\nIl videoclip \u00e8 stato inserito nelle raccolte in DVD, \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole."}
{"id": "2426832", "revid": "767487", "url": "https://it.wikipedia.org/wiki?curid=2426832", "title": "Dumalinao", "text": "Dumalinao \u00e8 una municipalit\u00e0 di Terza classe delle Filippine, situata nella Provincia di Zamboanga del Sur, nella regione della Penisola di Zamboanga.\nDumalinao \u00e8 formata da 30 baranggay:"}
{"id": "2426834", "revid": "671029", "url": "https://it.wikipedia.org/wiki?curid=2426834", "title": "Elio Gabbuggiani", "text": "Biografia.\nNacque a San Piero a Sieve (FI) il 17 giugno 1925, ha conseguito il diploma in ragioneria.\nDurante la Resistenza fece parte delle Squadre di azione patriottica.\n\u00c8 stato consigliere alla Provincia di Firenze dal 1960 al 1970, Presidente della Provincia di Firenze 1962 al 1970.\nNel suo doppio ruolo di presidente della provincia di Firenze e dell'URPT (Unione Regionale Province Toscane) predispose la struttura della nascente Regione Toscana: la proposta statutaria, gli studi sullo sviluppo economico e sulle strutture ed i servizi regionali.\nNel giugno 1970 \u00e8 stato eletto consigliere regionale nella circoscrizione di Firenze, nella lista del Partito Comunista Italiano. Per l'intero mandato (1970-1975) fu presidente del Consiglio Regionale.\nRieletto al Consiglio Regionale nel giugno 1975, sempre nella circoscrizione di Firenze, sempre nella lista del Partito Comunista Italiano. Si dimise un mese dopo, quando fu eletto sindaco del Comune di Firenze. Rimase in carica fino al 1983.\nHa fatto parte del comitato centrale del Partito Comunista Italiano. Eletto alla Camera dei deputati nella IX e nella X Legislatura, fece parte della commissione parlamentare d\u2019inchiesta sulla P2.\n\u00c8 deceduto il 24 marzo 1999. Per il suo impegno e per la sua dedizione alla citt\u00e0 di Firenze gli \u00e8 stata intitolata una via nel nuovo insediamento di Porta al Prato, dietro alla omonima stazione, in una zona di recente riqualificazione alle porte del Centro storico di Firenze e del Parco della musica e della cultura."}
{"id": "2426838", "revid": "287204", "url": "https://it.wikipedia.org/wiki?curid=2426838", "title": "Kannapuram", "text": " \nKannapuram \u00e8 una suddivisione dell'India, classificata come \"census town\", di 18.568 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 59' 30 N e 75\u00b0 18' 46 E.\nSociet\u00e0.\nEvoluzione demografica.\nAl censimento del 2001 la popolazione di Kannapuram assommava a 18.568 persone, delle quali 8.564 maschi e 10.004 femmine. I bambini di et\u00e0 inferiore o uguale ai sei anni assommavano a 1.820, dei quali 952 maschi e 868 femmine. Infine, coloro che erano in grado di saper almeno leggere e scrivere erano 15.532, dei quali 7.391 maschi e 8.141 femmine."}
{"id": "2426842", "revid": "287204", "url": "https://it.wikipedia.org/wiki?curid=2426842", "title": "Kannur Cantonment", "text": " \nKannur Cantonment \u00e8 una suddivisione dell'India, classificata come \"cantonment board\", di 4.699 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 11\u00b0 52' 00 N e 75\u00b0 21' 34 E.\nSociet\u00e0.\nEvoluzione demografica.\nAl censimento del 2001 la popolazione di Kannur Cantonment assommava a 4.699 persone, delle quali 3.077 maschi e 1.622 femmine. I bambini di et\u00e0 inferiore o uguale ai sei anni assommavano a 367, dei quali 177 maschi e 190 femmine. Infine, coloro che erano in grado di saper almeno leggere e scrivere erano 4.197, dei quali 2.831 maschi e 1.366 femmine."}
{"id": "2426844", "revid": "466539", "url": "https://it.wikipedia.org/wiki?curid=2426844", "title": "Juan Manuel Cajigal", "text": "Biografia.\nCon oltre due decenni di servizio, Cajigal giunse in Venezuela nel 1799, dove fece parte del Battaglione Veterano di Caracas. Dal 1804 al 1809 fu governatore della Nuova Andalusia (capitale Cuman\u00e1) nel Venezuela orientale. Promosso a maresciallo di campo, fu nominato capitano generale del Venezuela nel 1814. Controll\u00f2 l'avanzata dei fedeli al re guidata da Jos\u00e9 Tom\u00e1s Boves, che agiva in maniera indipendente. Cajigal diede le dimissioni in seguito all'arrivo di Pablo Morillo nel 1815, e ripart\u00ec per la Spagna l'anno seguente.\nNel 1819 fu nominato capitano generale di Cuba, dove nel 1820 ripristin\u00f2 la Costituzione spagnola del 1812. Lo stesso anno diede le dimissioni a causa di problemi di salute, e si ritir\u00f2 a Guanabacoa dove mor\u00ec nel 1823. Lo zio, il generale Juan Manuel Cagigal y Ni\u00f1o, era amico di Francisco de Miranda ed ufficiale comandante nella battaglia di Pensacola nel corso della guerra d'indipendenza americana. Il matematico venezuelano Juan Manuel Cajigal y Odoardo era suo cugino di primo grado."}
{"id": "2426845", "revid": "729019", "url": "https://it.wikipedia.org/wiki?curid=2426845", "title": "Vickers Shipbuilding and Engineering", "text": "La Vickers Shipbuilding &amp; Engineering Limited (VSEL) era una compagnia navale con sede a Barrow-in-Furness nel nord-ovest dell'Inghilterra che costruiva navi da guerra e armamenti. La societ\u00e0 \u00e8 stata storicamente il cantiere navale della Vickers-Armstrongs e ha alle spalle una grande quantit\u00e0 di navi costruite. In seguito ad un riassetto societario, nel 1999 la societ\u00e0 venne smembrata e ad oggi il settore di costruzioni delle navi \u00e8 parte della BAE Systems Submarine Solutions, mentre la divisione armamenti \u00e8 stata incorporata dalla BAE Systems Land Systems.\nStoria.\nLa compagnia \u00e8 stata fondata nel 1871 come \"Barrow Shipbuilding Company\".\nNel 1897 la \"Vickers &amp; Sons\", acquis\u00ec la \"Barrow Shipbuilding Company\", dando vita alla \"Vickers, Sons and Maxim, Limited\".\nNel 1911 la societ\u00e0 assunse la denominazione \"Vickers Ltd\", e nel 1927 la denominazione di \"Vickers Armstrongs Ltd\" in seguito alla fusione con la Armstrong Whitworth il cui cantiere navale di Newcastle upon Tyne divenne \"Naval Yard\".\nNel 1955 il nome della divisione cantieristica venne cambiato in \"Vickers Armstrongs Shipbuilders Ltd\" che venne nuovamente cambiato in \"Vickers Limited Shipbuilding Group\" nel 1968.\nL'azienda venne nazionalizzata nel 1977 e assorbita dalla Public company British Shipbuilders. Nel 1986 l'azienda venne nuovamente privatizzata insieme al Cammell Laird e quotata alla London Stock Exchange.\nNel 1995 l'azienda entr\u00f2 a far parte della Marconi Electronic Systems, societ\u00e0 che nel 1999 \u00e8 stata venduta a British Aerospace per formare BAE Systems."}
{"id": "2426846", "revid": "729019", "url": "https://it.wikipedia.org/wiki?curid=2426846", "title": "Dumingag", "text": "Dumingag \u00e8 una municipalit\u00e0 di Terza classe delle Filippine, situata nella Provincia di Zamboanga del Sur, nella regione della Penisola di Zamboanga.\nDumingag \u00e8 formata da 44 baranggay:"}
{"id": "2426847", "revid": "287204", "url": "https://it.wikipedia.org/wiki?curid=2426847", "title": "Karuvanthuruthy", "text": " \nKaruvanthuruthy \u00e8 una suddivisione dell'India, classificata come \"census town\", di 20.767 abitanti, situata nel distretto di Kozhikode, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 19' 59 N e 75\u00b0 48' 60 E.\nSociet\u00e0.\nEvoluzione demografica.\nAl censimento del 2001 la popolazione di Karuvanthuruthy assommava a 20.767 persone, delle quali 10.159 maschi e 10.608 femmine. I bambini di et\u00e0 inferiore o uguale ai sei anni assommavano a 2.590, dei quali 1.346 maschi e 1.244 femmine. Infine, coloro che erano in grado di saper almeno leggere e scrivere erano 16.886, dei quali 8.548 maschi e 8.338 femmine."}
{"id": "2426849", "revid": "276579", "url": "https://it.wikipedia.org/wiki?curid=2426849", "title": "Vickers Shipbuilding and Engineering Ltd", "text": ""}
{"id": "2426854", "revid": "767487", "url": "https://it.wikipedia.org/wiki?curid=2426854", "title": "Ediz Bahtiyaro\u011flu", "text": "\u00c8 scomparso nel 2012 all'et\u00e0 di 26 anni, mentre militava nell'Eski\u015fehirspor a seguito di un attacco cardiaco.\nCarriera.\nHa disputato 9 incontri con la maglia della Nazionale turca Under-21."}
{"id": "2426857", "revid": "287204", "url": "https://it.wikipedia.org/wiki?curid=2426857", "title": "Lega Nazionale A 1989-1990 (hockey su ghiaccio)", "text": "La stagione 1989-1990 del campionato svizzero di hockey su ghiaccio ha visto campione l'HC Lugano.\nSpareggio (LNA-LNB).\nI ZSC Lions conservano il proprio posto in LNA, mentre l'HC Sierre viene promosso a scapito dell'HC Ajoie, relegato insieme alle altre squadre concorrenti in LNB."}
{"id": "2426863", "revid": "256896", "url": "https://it.wikipedia.org/wiki?curid=2426863", "title": "Capitano generale del Venezuela", "text": ""}
{"id": "2426864", "revid": "599013", "url": "https://it.wikipedia.org/wiki?curid=2426864", "title": "Jos\u00e9 Santamaria", "text": ""}
{"id": "2426866", "revid": "1522738", "url": "https://it.wikipedia.org/wiki?curid=2426866", "title": "Marcus Dixon", "text": ""}
{"id": "2426867", "revid": "227211", "url": "https://it.wikipedia.org/wiki?curid=2426867", "title": "Variabile standardizzata di Gauss", "text": ""}
{"id": "2426869", "revid": "729019", "url": "https://it.wikipedia.org/wiki?curid=2426869", "title": "Guipos", "text": "Guipos \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nGuipos \u00e8 formata da 17 baranggay:"}
{"id": "2426870", "revid": "1516566", "url": "https://it.wikipedia.org/wiki?curid=2426870", "title": "HMS Yarmouth (F101)", "text": "La HMS \"Yarmouth\" (F101) \u00e8 stata la prima fregata della Classe Type 12 (fregata) modificata nella classe Whitby ad entrare in servizio nella Royal Navy. Dal suo varo, nel 1960, ha svolto numerosi compiti partecipando ad operazioni militari tra cui la guerra delle Falkland del 1982, dove in quest'ultimo conflitto la fregata fu impegnata per appoggiare fuoco navale nel corso della battaglia di Mount Harriet tra l'11 e il 12 giugno. Il 13 luglio 1965 la nave entr\u00f2 in collisione con il sottomarino \"Tiptoe\" 10 miglia a sud-est di Portland Bill.\nDopo la radiazione, avvenuta il 30 aprile 1986, venne trainata e affondata nell'Atlantico settentrionale dalla \"Manchester\" nel 1987 nel corso di un'esercitazione."}
{"id": "2426874", "revid": "56620", "url": "https://it.wikipedia.org/wiki?curid=2426874", "title": "Johann Martin Chladni", "text": ""}
{"id": "2426875", "revid": "287204", "url": "https://it.wikipedia.org/wiki?curid=2426875", "title": "Kokkothamangalam", "text": " \nKokkothamangalam \u00e8 una suddivisione dell'India, classificata come \"census town\", di 16.852 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 9\u00b0 40' 44 N e 76\u00b0 21' 44 E.\nSociet\u00e0.\nEvoluzione demografica.\nAl censimento del 2001 la popolazione di Kokkothamangalam assommava a 16.852 persone, delle quali 8.222 maschi e 8.630 femmine. I bambini di et\u00e0 inferiore o uguale ai sei anni assommavano a 1.603, dei quali 763 maschi e 840 femmine. Infine, coloro che erano in grado di saper almeno leggere e scrivere erano 14.352, dei quali 7.236 maschi e 7.116 femmine."}
{"id": "2426876", "revid": "767487", "url": "https://it.wikipedia.org/wiki?curid=2426876", "title": "Qatar Total Open 2008", "text": "Il Qatar Total Open 2008 \u00e8 stato un torneo di tennis giocato sul cemento.\n\u00c8 stata la 8\u00aa edizione del Qatar Total Open,che fa parte della categoria Tier I nell'ambito del WTA Tour 2008.\nSi \u00e8 giocato al Khalifa International Tennis Complex di Doha in Qatar,\ndal 18 al 24 febbraio 2008.\nCampioni.\nSingolare.\n Marija \u0160arapova ha battuto in finale Vera Zvonar\u00ebva, 6\u20131, 2\u20136, 6\u20130\nDoppio.\n Kv\u011bta Peschke / Rennae Stubbs hanno battuto in finale Cara Black / Liezel Huber, 6\u20131, 5\u20137, 10\u20137"}
{"id": "2426879", "revid": "838137", "url": "https://it.wikipedia.org/wiki?curid=2426879", "title": "Franciscus Kenninck", "text": "Fu ordinato presbitero nel 1888. In precedenza, nel 1886, era stato nominato professore di esegesi biblica. Nel 1898 divenne parroco di Amersfoort.\nDopo la morte dell'arcivescovo di Utrecht Gerardus Gul nel febbraio 1920, Kenninck fu scelto a rivestire quella carica, che resse fino alla morte avvenuta nel 1937.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA"}
{"id": "2426880", "revid": "326822", "url": "https://it.wikipedia.org/wiki?curid=2426880", "title": "Ga-Rei", "text": ""}
{"id": "2426881", "revid": "767487", "url": "https://it.wikipedia.org/wiki?curid=2426881", "title": "Josefina", "text": "Josefina \u00e8 una municipalit\u00e0 di Sesta classe delle Filippine, situata nella Provincia di Zamboanga del Sur, nella regione della Penisola di Zamboanga.\nJosefina \u00e8 formata da 14 baranggay:"}
{"id": "2426882", "revid": "326822", "url": "https://it.wikipedia.org/wiki?curid=2426882", "title": "Ga-Rei il divoratore di spiriti", "text": ""}
{"id": "2426888", "revid": "6340", "url": "https://it.wikipedia.org/wiki?curid=2426888", "title": "La venexiana", "text": ""}
{"id": "2426893", "revid": "287204", "url": "https://it.wikipedia.org/wiki?curid=2426893", "title": "Kolazhy", "text": " \nKolazhy \u00e8 una suddivisione dell'India, classificata come \"census town\", di 8.445 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 10\u00b0 33' 45 N e 76\u00b0 13' 39 E.\nSociet\u00e0.\nEvoluzione demografica.\nAl censimento del 2001 la popolazione di Kolazhy assommava a 8.445 persone, delle quali 4.103 maschi e 4.342 femmine. I bambini di et\u00e0 inferiore o uguale ai sei anni assommavano a 838, dei quali 434 maschi e 404 femmine. Infine, coloro che erano in grado di saper almeno leggere e scrivere erano 7.185, dei quali 3.520 maschi e 3.665 femmine."}
{"id": "2426894", "revid": "697352", "url": "https://it.wikipedia.org/wiki?curid=2426894", "title": "Juan Ortega y Monta\u00f1\u00e9s", "text": "Fu prima vescovo di Durango (dal 1670 al 1681), di Santiago di Guatemala (dal 1681 al 1684) e di Michoac\u00e1n (dal 1684 al 24 marzo 1700), e poi arcivescovo di Citt\u00e0 del Messico (dal 21 giugno 1700 al 16 dicembre 1708). Ricopr\u00ec anche il ruolo di vicer\u00e9 della Nuova Spagna ad interim dal 27 febbraio 1696 al 18 dicembre 1696, e dal 4 novembre 1701 al 27 novembre 1702.\nIstruzione e carriera ecclesiastica.\nOrtega y Monta\u00f1\u00e9s era nativo di Cartagena. Alcune fonti riportano una diversa data di nascita, il 23 giugno 1627. Studi\u00f2 a Cartagena, a M\u00e1laga e ad Alcal\u00e1 de Henares, dove si laure\u00f2 con un dottorato in giurisprudenza. Fu nominato inquisitore della Nuova Spagna, e fu qui che entr\u00f2 a far parte della Chiesa. Fu vescovo di Durango, poi di Santiago di Guatemala, e infine di Michoac\u00e1n. Era noto per la sua opposizione agli abusi e agli arbitrii clericali, e anche per il fatto che predicava felicit\u00e0 e povert\u00e0 nel clero. Aveva anche una reputazione di uomo caritatevole, attento ai fedeli, e di uomo energico nel suo lavoro.\nPrimo incarico da vicer\u00e9.\nNel febbraio del 1696 fu nominato vicer\u00e9 ad interim della Nuova Spagna, succedendo cos\u00ec a Gaspar de la Cerda Sandoval Silva y Mendoza.\nUna delle prime side della sua amministrazione fu la soppressione di una rivolta portata avanti da studenti universitari. Il 27 marzo 1696 essi tentarono di bruciare il patibolo eretto nella Plaza de Armas, che vedevano come \"un irritante manifestazione del potere monarchico\". Questo evento caus\u00f2 grande allarme a Citt\u00e0 del Messico. I poliziotti sedarono la dimostrazione, ed arrestarono un giovane chiamato Francisco Gonz\u00e1lez de Castro. Gli studenti tentarono di liberarlo mentre veniva portato in prigione, lanciando pietre verso le guardie.\nUn altro importante avvenimento fu l'invio di una missione gesuita per l'evangelizzazione e la colonizzazione delle Californie. A questa spedizione parteciparono i padri missionari Eusebio Francesco Chini e Juan Mar\u00eda Salvatierra. I due padri fondarono Fondo Piadoso de California il 15 agosto 1696, per proseguire il lavoro di colonizzazione.\nUn nuovo vicer\u00e9 Jos\u00e9 Sarmiento y Valladares, assunse l'incarico il 13 dicembre 1696, e il vescovo Ortega y Monta\u00f1\u00e9s torn\u00f2 presso la sua sede di Michoac\u00e1n. Rimase qui fino al marzo del 1700, quando fu nominato arcivescovo di Citt\u00e0 del Messico.\nSecondo incarico da vicer\u00e9.\nIl 6 marzo 1701 giunse a Veracruz una nave che portava la notizia della morte di re Carlo II di Spagna, avvenuta il 1\u00ba novembre dell'anno precedente. Carlo II non aveva lasciato eredi. La guerra di successione spagnola, combattuta tra Spagna e Francia da una parte ed Austria, Inghilterra ed Olanda dall'altra, avrebbe determinato il successore. Il vicer\u00e9 del tempo, Sarmiento y Valladares, sosteneva gli Asburgo. A quel tempo i Borbone controllavano la Spagna. Fu rimosso dal proprio incarico, e Ortega fu di nuovo nominato vicer\u00e9 ad interim.\nLa consacrazione formale di Ortega y Monta\u00f1\u00e9s come arcivescovo di Citt\u00e0 del Messico avvenne il 6 gennaio 1702, durante l'incarico di vicer\u00e9. L'arcivescovo si distinse per la sua devozione alla Nostra Signora di Guadalupe, patrona del Messico, la cui chiesa fu completata sotto alla sua amministrazione (1702). L'arcivescovo viaggi\u00f2 personalmente, chiedendo aiuto per la costruzione.\nSospese il trasporto di prigionieri dalla Nuova Spagna a Porto Rico, iniziato dal predecessore Sarmiento y Valladares.\nAl vicer\u00e9 fu detto che il conte di Chateau-Renaud era giunto a L'Avana con una flotta francese per prelevare il tributo della Nuova Spagna alla Francia. Il vicer\u00e9 Ortega si consult\u00f2 con l'Audiencia, e fu deciso di non consegnare nulla senza esplicito ordine della corona spagnola.\nIl 18 novembre 1702 l'arcivescovo Ortega lasci\u00f2 Citt\u00e0 del Messico per Otumba, in modo da accogliere il nuovo vicer\u00e9, Francisco Fern\u00e1ndez de la Cueva.\nOrtega mor\u00ec nel 1708, mentre era ancora a capo della sede arcivescovile di Citt\u00e0 del Messico. Lasci\u00f2 numerosi scritti, compreso il \"Informe del Estado de la Nueva Espa\u00f1a\", scritto per il proprio successore Jos\u00e9 Sarmiento y Valladares. Si tratta di un resoconto sullo stato della colonia alla fine del XVII secolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2426895", "revid": "599013", "url": "https://it.wikipedia.org/wiki?curid=2426895", "title": "Juan Ortega y Montanes", "text": ""}
{"id": "2426899", "revid": "767487", "url": "https://it.wikipedia.org/wiki?curid=2426899", "title": "Kumalarang", "text": "Kumalarang \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nKumalarang \u00e8 formata da 18 baranggay:"}
{"id": "2426901", "revid": "1305772", "url": "https://it.wikipedia.org/wiki?curid=2426901", "title": "7 Days of a Life", "text": "7 Days of a Life \u00e8 una raccolta di brani inediti del genere neoprogressive, pubblicata nel 1992 dall'etichetta discografica francese Musea.\nIl disco.\n\"7 Days of a Life\" contiene sette brani di altrettanti gruppi musicali provenienti da nazioni differenti. Il disco \u00e8 un concept album i cui brani sono indicati con i giorni della settimana per indicare l'argomento che li unisce, ovvero le fasi dell'esistenza umana."}
{"id": "2426905", "revid": "729019", "url": "https://it.wikipedia.org/wiki?curid=2426905", "title": "Labangan", "text": "Labangan \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLabangan \u00e8 formata da 25 baranggay:"}
{"id": "2426911", "revid": "339392", "url": "https://it.wikipedia.org/wiki?curid=2426911", "title": "Crocodile Rapids", "text": ""}
{"id": "2426914", "revid": "287204", "url": "https://it.wikipedia.org/wiki?curid=2426914", "title": "Komalapuram", "text": " \nKomalapuram \u00e8 una suddivisione dell'India, classificata come \"census town\", di 43.281 abitanti, situata nel distretto di Alappuzha, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 9\u00b0 25' 53 N e 76\u00b0 20' 41 E.\nSociet\u00e0.\nEvoluzione demografica.\nAl censimento del 2001 la popolazione di Komalapuram assommava a 43.281 persone, delle quali 21.038 maschi e 22.243 femmine. I bambini di et\u00e0 inferiore o uguale ai sei anni assommavano a 4.775, dei quali 2.470 maschi e 2.305 femmine. Infine, coloro che erano in grado di saper almeno leggere e scrivere erano 36.461, dei quali 18.116 maschi e 18.345 femmine."}
{"id": "2426917", "revid": "767487", "url": "https://it.wikipedia.org/wiki?curid=2426917", "title": "Lakewood (Zamboanga del Sur)", "text": "Lakewood \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLakewood \u00e8 formata da 14 baranggay:"}
{"id": "2426918", "revid": "287204", "url": "https://it.wikipedia.org/wiki?curid=2426918", "title": "Koothuparamba", "text": " \nKoothuparamba \u00e8 una suddivisione dell'India, classificata come \"municipality\", di 29.532 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 11\u00b0 50' 05 N e 75\u00b0 34' 12 E.\nSociet\u00e0.\nEvoluzione demografica.\nAl censimento del 2001 la popolazione di Koothuparamba assommava a 29.532 persone, delle quali 13.898 maschi e 15.634 femmine. I bambini di et\u00e0 inferiore o uguale ai sei anni assommavano a 3.095, dei quali 1.576 maschi e 1.519 femmine. Infine, coloro che erano in grado di saper almeno leggere e scrivere erano 25.310, dei quali 12.121 maschi e 13.189 femmine."}
{"id": "2426919", "revid": "324090", "url": "https://it.wikipedia.org/wiki?curid=2426919", "title": "Carolina Liar", "text": "I Carolina Liar sono un gruppo rock statunitense formatasi a Los Angeles. Tutti i membri della band sono originari della Svezia fatta eccezione per il cantante Chad Wolf originario di Charleston in Carolina del Sud"}
{"id": "2426927", "revid": "287204", "url": "https://it.wikipedia.org/wiki?curid=2426927", "title": "Koratty", "text": "Koratty \u00e8 una suddivisione dell'India, classificata come \"census town\", di 17.463 abitanti, situata nel distretto di Thrissur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 10\u00b0 15' 41 N e 76\u00b0 21' 17 E.\nSociet\u00e0.\nEvoluzione demografica.\nAl censimento del 2001 la popolazione di Koratty assommava a 17.463 persone, delle quali 8.605 maschi e 8.858 femmine. I bambini di et\u00e0 inferiore o uguale ai sei anni assommavano a 1.751, dei quali 900 maschi e 851 femmine. Infine, coloro che erano in grado di saper almeno leggere e scrivere erano 14.861, dei quali 7.429 maschi e 7.432 femmine."}
{"id": "2426931", "revid": "320578", "url": "https://it.wikipedia.org/wiki?curid=2426931", "title": "Alfa MiTo", "text": ""}
{"id": "2426941", "revid": "287204", "url": "https://it.wikipedia.org/wiki?curid=2426941", "title": "Kottayam-Malabar", "text": " \nKottayam-Malabar \u00e8 una suddivisione dell'India, classificata come \"census town\", di 17.500 abitanti, situata nel distretto di Kannur, nello stato federato del Kerala. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 11\u00b0 49' 12 N e 75\u00b0 32' 32 E.\nSociet\u00e0.\nEvoluzione demografica.\nAl censimento del 2001 la popolazione di Kottayam-Malabar assommava a 17.500 persone, delle quali 8.306 maschi e 9.194 femmine. I bambini di et\u00e0 inferiore o uguale ai sei anni assommavano a 1.966, dei quali 993 maschi e 973 femmine. Infine, coloro che erano in grado di saper almeno leggere e scrivere erano 14.647, dei quali 7.119 maschi e 7.528 femmine."}
{"id": "2426942", "revid": "647919", "url": "https://it.wikipedia.org/wiki?curid=2426942", "title": "Odd Grenland B.K.", "text": ""}
{"id": "2426948", "revid": "124123", "url": "https://it.wikipedia.org/wiki?curid=2426948", "title": "Juan Ortiz de Z\u00e1rate", "text": "Biografia.\nViaggi\u00f2 nelle Americhe ancora adolescente, dove prese parte alla conquista del Per\u00f9 sotto il comando di Diego de Almagro.\nAlla rimozione di Francisco Ortiz de Vergara dal suo incarico, fu la prima scelta del conquistador come sostituto, ma la Audiencia Reale di Charcas gli chiese di tornare in Spagna per essere confermato dal Consiglio delle Indie, e Don Felipe de C\u00e1ceres avrebbe governato nel frattempo. \nTorn\u00f2 in Spagna dove fu nominato terzo \"adelantado\" del Governatorato del R\u00edo de la Plata, con l'obbiettivo di esplorare popolazione e terre, fondare citt\u00e0, e introdurre bestiame e cavalli. La sua spedizione part\u00ec dal porto di San L\u00facar de Barrameda nell'ottobre del 1572, raggiungendo la foce del Plata solo un anno dopo, e sbarcando sul luogo dell'attuale Colonia del Sacramento.\nZ\u00e1rate tent\u00f2 di sottomettere i Charr\u00faa che avevano distrutto numerosi insediamenti precedenti nell'odierno Uruguay, ma fu attaccato e obbligato a cercare rifugio sull'isola di Mart\u00edn Garc\u00eda. Juan de Garay, che aveva appena fondato la citt\u00e0 di Santa Fe, fu inviato a salvarlo, e insieme riuscirono a sconfiggere i Charr\u00faas. Ortiz de Z\u00e1rate fu obbligato a lasciare una guardia permanente all'insediamento, mentre prosegu\u00ec la marcia verso Asunci\u00f3n per assumere l'incarico di governatore.\nRimase governatore fino alla morte giunta nel 1575. Scelse nel proprio testamento di lasciare l'incarico alla figlia Juana, anche se in realt\u00e0 il titolo fu preso dal marito Juan Torres de Vera y Arag\u00f3n."}
{"id": "2426949", "revid": "110157", "url": "https://it.wikipedia.org/wiki?curid=2426949", "title": "Zecca di Hong Kong", "text": "La zecca di Hong Kong (in cinese: \u9999\u6e2f\u9020\u5e63\u5ee0 \"Xi\u0101ngg\u01ceng z\u00e0ob\u00ec ch\u01ceng\", in inglese: \"Hong Kong Mint\") \u00e8 stata la zecca di Hong Kong dal 1866 al 1868. Era ubicata in Sugar Street. Sul pendio del Monte Butler (inglese: Mount Butler) fu costruita la \"diga della zecca\" (inglese: Mint Dam) per rifornire la zecca di acqua.\nNei primi anni coloniali di Hong Kong, vennero usate insieme valute di vari tipi. Sebbene la sterlina britannica fosse la valuta ufficiale, non era ben accetta dai mercanti e dai residenti, particolarmente i cinesi, a Hong Kong. Diverse valute in argento continuarono ad essere utilizzate come mezzo di scambio nella citt\u00e0.\nAl fine di fornire una stabile offerta di dollari d'argento a Hong Kong, Hercules Robinson, l'allora Governatore di Hong Kong, decise di fondare la Zecca di Hong Kong nel 1864. La zecca apr\u00ec il 7 maggio 1866 sotto la direzione del Capo della Zecca (inglese: Master of the Mint), Thomas William Kinder ma chiuse ben presto, nel 1868, durante il governatorato di Richard MacDonnell. Le ragioni che portarono alla chiusura erano la scarsa ricettivit\u00e0 delle monete cos\u00ec come il continuo svilimento delle monete d'argento causando ampie perdite. I macchinari della zecca furono venduti alla zecca giapponese di Osaka."}
{"id": "2426950", "revid": "287204", "url": "https://it.wikipedia.org/wiki?curid=2426950", "title": "Juan Ortiz de Zarate", "text": ""}
{"id": "2426956", "revid": "287204", "url": "https://it.wikipedia.org/wiki?curid=2426956", "title": "Sugar Street", "text": "Sugar Street (in cinese \u7cd6\u8857 \"T\u00e1ng ji\u0113\") \u00e8 una strada situata a Causeway Bay, Hong Kong. Dal 1866 al 1868, fu l'ubicazione della zecca di Hong Kong, la sola zecca mai esistita ad Hong Kong.\nNon deve essere confusa con l'omonima strada del Cairo, che \u00e8 il titolo di un romanzo di Naguib Mahfouz, l'ultimo libro della sua famosa trilogia."}
{"id": "2426957", "revid": "22475", "url": "https://it.wikipedia.org/wiki?curid=2426957", "title": "Shoot'em up", "text": ""}
{"id": "2426963", "revid": "287204", "url": "https://it.wikipedia.org/wiki?curid=2426963", "title": "Harald Bohr", "text": "Le sue qualit\u00e0 tecniche gli permisero di essere chiamato nel 1908 nella nazionale di calcio per i Giochi olimpici del 1908, dove vinse una medaglia d'argento. Dopo aver conseguito la laurea nel 1910 Harald Bohr divenne un eminente matematico, mettendo le basi al campo delle funzioni quasi periodiche, mentre suo fratello Niels fu Premio Nobel per la fisica.\nVita.\nHarald Bohr nasce nel 1887 da Christian Bohr, un professore di fisiologia, ed Ellen Adler Bohr, figlia di una facoltosa famiglia ebrea. Harald ebbe sempre un'affinit\u00e0 particolare con suo fratello maggiore, che il \"The Times\" paragon\u00f2 a quella esistente tra il capitano Cuttle ed il capitano Bunsby dell'opera di Dickens \"Dombey e Figlio\".\nCarriera.\nMatematico e accademico.\nCome suo padre e suo fratello prima di lui, Harald si iscrisse all'Universit\u00e0 di Copenaghen, dove studi\u00f2 matematica ottenendo il master nel 1909 e la laurea l'anno seguente. Tra i suoi professori ci furono Hieronymus Georg Zeuthen e Thorvald N. Thiele. Bohr si occup\u00f2 principalmente dell'analisi matematica, i suoi primi lavori concernevano soprattutto la serie di Dirichlet ed anche il suo dottorato intitolato: \"Bidrag til de Dirichletske Rekkers Theori (Contributi alla Teoria delle serie di Dirichlet)\". Una collaborazione con Edmund Landau port\u00f2 al successivo sviluppo del teorema di Bohr-Landau, riguardante la distribuzione degli zeri in una Funzione zeta di Riemann.\nNel 1915 divenne professore al Politecnico di Copenaghen ed inizi\u00f2 una fruttuosa collaborazione con il professore di Cambridge G. H. Hardy. La sua carriera al politecnico fin\u00ec nel 1930, allorch\u00e9 prese una cattedra all'Universit\u00e0 di Copenaghen, che mantenne fino al 1951, anno della sua morte, venendo sostituito dal matematico Jakob Nielsen. B\u00f8rge Jessen fu uno dei suoi tanti studenti.\nNel 1930 divenne il leader del movimento di critica alle teorie anti-semite che si stavano diffondendo in Germania in quel periodo, e in un articolo sul Berlinske Aften critic\u00f2 aspramente le idee di Ludwig Bieberbach riguardo alla razza.\nBohr fu anche noto per essere un insegnante modello e la medaglia annuale rilasciata dall'Universit\u00e0 di Copenaghen al professore migliore fu intitolata Harald in suo onore. Con Johannes Mollerup scrisse anche un testo di analisi matematica per l'universit\u00e0: \"L\u00e6rebog i matematisk Analyse\".\nCalciatore.\nBohr fu anche un giocatore di calcio, nel ruolo di mediano. Esord\u00ec nel 1903 all'et\u00e0 di 16 anni nell'Akademisk Boldklub, insieme al fratello, che invece giocava come portiere. Nel 1908 fu giocato il torneo di calcio dei giochi olimpici, la prima volta che la Danimarca partecipava ad un torneo internazionale, ed il suo apporto fu decisivo nella partita contro la , nella quale segn\u00f2 due gol ed il cui risultato fu 17-1 per la .\nLa Danimarca successivamente affront\u00f2 il in finale, e la partita fu a favore dei britannici che vinsero 2-0. Dato che partecip\u00f2 alla finale, Bohr ricevette la medaglia d'argento."}
{"id": "2426964", "revid": "599013", "url": "https://it.wikipedia.org/wiki?curid=2426964", "title": "Simen Brenne", "text": "Caratteristiche tecniche.\nBrenne pu\u00f2 essere anche da attaccante, ma al Fredrikstad si \u00e8 specializzato come centrocampista di qualit\u00e0, sfruttando la sua intelligenza e la sua visione di gioco per fornire numerosi assist ai suoi compagni.\nCarriera.\nClub.\nMoss.\nBrenne ha cominciato la carriera con la maglia del Selbak, per poi passare al Moss, per cui ha esordito nell'Eliteserien il 9 aprile 2000, quando \u00e8 stato titolare nel pareggio a reti inviolate contro l'Odd Grenland. Il 19 aprile dello stesso anno ha segnato la prima rete, che ha fissato sul definitivo 4-0 il punteggio con cui la sua squadra s'\u00e8 imposta sul Troms\u00f8. Al termine del campionato 2002, il Moss \u00e8m retrocesso in 1. divisjon, ma Brenne \u00e8 rimasto in squadra: il giocatore \u00e8 stato accusato dai media di non essersi impegnato adeguatamente. Ha cambiato maglia soltanto nel 2004.\nFredrikstad.\nBrenne \u00e8 stato allora acquistato dal Fredrikstad. Ha debuttato in squadra il 12 aprile 2004, nella sconfitta per 2-0 in casa del Lillestr\u00f8m. Il 16 maggio ha segnato le prime reti, essendo stato autore di una doppietta nel pareggio per 3-3 contro il Sogndal. Ha contribuito al successo finale nel Norgesmesterskapet 2006.\nLillestr\u00f8m.\nPrima del campionato 2007, \u00e8 passato al Lillestr\u00f8m in cambio di 7.000.000 di corone. Il primo incontro in squadra \u00e8 stato datato 15 aprile 2007, nel successo in trasferta per 0-1 sul campo dell'Odd Grenland. Il 28 maggio ha siglato la prima marcatura, nel pareggio per 1-1 contro lo Stab\u00e6k. Nello stesso anno, ha vinto il Norgesmesterskapet 2007 ed \u00e8 stato il secondo calciatore a vincerne due edizioni consecutive, con due maglie diverse: il primo \u00e8 stato Hans Deunk. La sua esperienza con il Lillestr\u00f8m, per\u00f2, \u00e8 stata complessivamente deludente.\nOdd Grenland.\nBrenne \u00e8 stato acquistato allora dall'Odd Grenland, che per il suo cartellino ha speso circa 5.000.000 di corone. Ha esordito con questa maglia il 15 marzo 2009, nella sconfitta per 3-0 in casa del Viking. Il 5 aprile ha siglato il primo gol, nel pareggio per 3-3 contro lo Stab\u00e6k.\nStr\u00f8msgodset.\nL'8 febbraio 2013, ha firmato un contratto biennale con lo Str\u00f8msgodset. Scelse la maglia numero 6. Ha debuttato con questa maglia il 2 aprile successivo, sostituendo P\u00e9ter Kov\u00e1cs nella sconfitta per 2-0 sul campo dell'H\u00f8nefoss. Il 4 agosto successivo ha segnato la prima rete, nella vittoria per 2-4 sul campo del Sarpsborg 08. Ha contribuito alla vittoria finale del campionato 2013. Il 13 novembre 2014, lo Str\u00f8msgodset ha comunicato che il contratto di Brenne, in scadenza a fine anno, non sarebbe stato rinnovato.\nSarpsborg 08.\nLibero da vincoli contrattuali, il 22 maggio 2015 ha firmato un contratto valido fino al termine della stagione con il Sarpsborg 08.\nNazionale.\nBrenne ha giocato 19 partite per la : ha esordito il 31 maggio 2000, nella sfida contro la , terminata con un pareggio per 2-2: \u00e8 subentrato a Rune Wiken nel corso della ripresa. Il 6 settembre 2002, ha siglato l'unica rete nell'Under-21, precisamente nell'incontro con la , in cui i norvegesi si sono imposti per 3-0.\nIl debutto con la maglia della Nazionale maggiore, invece, \u00e8 arrivato il 24 marzo 2007, nel match di qualificazione per il contro la , in cui la Norvegia \u00e8 stata sconfitta per 1-2: Brenne ha sostituito Jarl Andr\u00e9 Storb\u00e6k. Quattro giorni dopo, realizz\u00f2 il primo gol, nel pareggio per 2-2 in casa della . \u00c8 tornato in Nazionale per le gare contro e . Non \u00e8 sceso in campo, per\u00f2, in nessuno dei due incontri.\nStatistiche.\nPresenze e reti nei club.\n\"Statistiche aggiornate al 1\u00ba gennaio 2020.\""}
{"id": "2426966", "revid": "19933", "url": "https://it.wikipedia.org/wiki?curid=2426966", "title": "Governatore del R\u00edo de la Plata", "text": ""}
{"id": "2426967", "revid": "2075278", "url": "https://it.wikipedia.org/wiki?curid=2426967", "title": "REWE Group", "text": "REWE Group \u00e8 un'azienda tedesca che opera nei settori della grande distribuzione organizzata e del turismo.\n\u00c8 attualmente presente in modo diretto o indiretto attraverso vari marchi, fra cui Billa e Penny Market in 14 Paesi: Germania, Francia, Austria, Svizzera, Italia, Croazia, Polonia, Ungheria, Bulgaria, Romania, Ucraina, Slovacchia, Repubblica Ceca, Russia.\nCondusse una nota battaglia giudiziaria contro la \"Bundesmonopolverwaltung f\u00fcr Branntwein\" (ente federale amministrativo delle acquaviti in Germania). Nel 1979, la Germania aveva proibito la vendita del liquore francese \"Cr\u00e8me de cassis\" (o \"Cassis de Digione)\" dato che il suo tenore alcoolico era inferiore a quello prescritto dal diritto tedesco. Contro la decisione insorse la REWE Group: la Corte di giustizia dell'Unione europea sanc\u00ec la libera circolazione del liquore con la celebre sentenza Cassis de Dijon.\nStoria.\n1927\u20131945.\nNel 1927, il Revisionsverband der Westkauf-Genossenschaften (Rewe in breve) inizi\u00f2 a lavorare a Colonia. Il suo scopo commerciale era quello di promuovere l'attivit\u00e0 dei commercianti autonomi attraverso l'acquisto congiunto di beni a condizioni concorrenziali. Tra i prodotti pi\u00f9 comunemente commercializzati dei primi anni c'erano nocciole, albicocche secche e uvetta. Al fine di garantire ulteriori vantaggi competitivi, le cooperative di acquisto hanno iniziato a influenzare i rivenditori affiliati in termini di allestimenti e pubblicit\u00e0 nei negozi nel 1930. In questo contesto, nel 1932 fu introdotta una scritta uniforme.\nNel 1935 diverse cooperative di acquisto della Germania centrale si unirono a Rewe. In modo da consentire un'ulteriore crescita, furono formate le sedi distrettuali, che da sempre costituiscono la spina dorsale di Rewe. Nel 1930, Rewe crebbe sempre pi\u00f9 al di fuori della tradizionale area economica della Renania Vestfalia. Nel 1940, il numero di cooperative (106) e dei loro membri (circa 8000) raggiunse un massimo provvisorio. La seconda guerra mondiale segn\u00f2 un punto di svolta per il gruppo commerciale, poich\u00e9 i beni importanti erano difficili da ottenere e molti mercanti dovettero andare al fronte per il servizio militare. Al fine di compensare i problemi nella sua attivit\u00e0 tradizionale, Rewe ha spostato le sue attivit\u00e0 alla produzione. Inoltre parti importanti dell'amministrazione furono distrutte dai bombardamenti, cos\u00ec che Rewe fu quasi incapace alla fine della guerra di riprendere l'attivit\u00e0. "}
{"id": "2426968", "revid": "287204", "url": "https://it.wikipedia.org/wiki?curid=2426968", "title": "Kottuvally", "text": " \nKottuvally \u00e8 una suddivisione dell'India, classificata come \"census town\", di 37.884 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 10\u00b0 06' 42 N e 76\u00b0 15' 45 E.\nSociet\u00e0.\nEvoluzione demografica.\nAl censimento del 2001 la popolazione di Kottuvally assommava a 37.884 persone, delle quali 18.478 maschi e 19.406 femmine. I bambini di et\u00e0 inferiore o uguale ai sei anni assommavano a 3.976, dei quali 2.064 maschi e 1.912 femmine. Infine, coloro che erano in grado di saper almeno leggere e scrivere erano 31.901, dei quali 15.886 maschi e 16.015 femmine."}
{"id": "2426971", "revid": "35804", "url": "https://it.wikipedia.org/wiki?curid=2426971", "title": "Rewe", "text": ""}
{"id": "2426972", "revid": "1442080", "url": "https://it.wikipedia.org/wiki?curid=2426972", "title": "Watt (album)", "text": "Watt \u00e8 un album del gruppo inglese Ten Years After ed \u00e8 stato pubblicato nel 1970.\nTracce.\nTesti e musiche di Alvin Lee eccetto dove diversamente indicato"}
{"id": "2426975", "revid": "729019", "url": "https://it.wikipedia.org/wiki?curid=2426975", "title": "V\u00f6rs", "text": "V\u00f6rs \u00e8 un comune dell'Ungheria di 478 abitanti (dati 2001) situato nella provincia di Somogy, nell'Ungheria centro-occidentale."}
{"id": "2426976", "revid": "287204", "url": "https://it.wikipedia.org/wiki?curid=2426976", "title": "Kudlu", "text": " \nKudlu \u00e8 una suddivisione dell'India, classificata come \"census town\", di 23.328 abitanti, situata nel distretto di Kasaragod, nello stato federato del Kerala. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 12\u00b0 33' 32 N e 74\u00b0 58' 34 E.\nSociet\u00e0.\nEvoluzione demografica.\nAl censimento del 2001 la popolazione di Kudlu assommava a 23.328 persone, delle quali 11.534 maschi e 11.794 femmine. I bambini di et\u00e0 inferiore o uguale ai sei anni assommavano a 2.987, dei quali 1.336 maschi e 1.651 femmine. Infine, coloro che erano in grado di saper almeno leggere e scrivere erano 18.235, dei quali 9.456 maschi e 8.779 femmine."}
{"id": "2426977", "revid": "767487", "url": "https://it.wikipedia.org/wiki?curid=2426977", "title": "V\u00edzv\u00e1r", "text": "V\u00edzv\u00e1r \u00e8 un comune dell'Ungheria di 672 abitanti (dati 2001) situato nella provincia di Somogy, nell'Ungheria centro-occidentale."}
{"id": "2426978", "revid": "767487", "url": "https://it.wikipedia.org/wiki?curid=2426978", "title": "Visz", "text": "Visz \u00e8 un comune dell'Ungheria di 212 abitanti (dati 2001) situato nella provincia di Somogy, nell'Ungheria centro-occidentale."}
{"id": "2426979", "revid": "767487", "url": "https://it.wikipedia.org/wiki?curid=2426979", "title": "Copa Colsanitas 2008", "text": "Il Copa Colsanitas 2008 \u00e8 stato un torneo di tennis giocato sulla terra rossa.\n\u00c8 stata l'11\u00aa edizione del Copa Colsanitas, che fa parte della categoria Tier III nell'ambito del WTA Tour 2008.\nSi \u00e8 giocato al Club Campestre El Rancho di Bogot\u00e0 in Colombia, dal 18 al 24 febbraio 2008.\nCampioni.\nSingolare.\n Nuria Llagostera Vives ha battuto in finale Mar\u00eda Emilia Salerni, 6\u20130, 6\u20134\nDoppio.\n Iveta Bene\u0161ov\u00e1 / Bethanie Mattek hanno battuto in finale Jelena Kostani\u0107 To\u0161i\u0107 / Martina M\u00fcller, 6\u20133, 6\u20133"}
{"id": "2426981", "revid": "1521569", "url": "https://it.wikipedia.org/wiki?curid=2426981", "title": "1C Company", "text": "1C Company () \u00e8 una delle pi\u00f9 grandi aziende di sviluppo e pubblicazione software russe. La sede \u00e8 a Mosca ed \u00e8 stata fondata nel 1991. In Russia e nei Paesi CSI \u00e8 leader nel settore dei software gestionali e detiene una quota del 32% e compete contro il leader mondiale SAP come testimonia molta letteratura specializzata. Con la costituzione della societ\u00e0 1C International sta rafforzando la commercializzazione dei suoi prodotti a livello mondiale. Fuori dall'ex Unione Sovietica \u00e8 storicamente anche conosciuta come azienda sviluppatrice di videogiochi. Con la piattaforma di programmi per il lavoro (1C:\u041f\u0440\u0435\u0434\u043f\u0440\u0438\u044f\u0442\u0438\u0435, 1C:Predpriyatiye, 1C:Enterprise) 1C domina il mercato Russo e di molti Paesi Ex-URSS. Negli ultimi anni sta crescendo anche in altre aree (Cina, Thailiandia, Turchia, Emirati Arabi); dal 2018 \u00e8 commercializzato anche in Italia.\n1C \u00e8 leader anche nella localizzazione e pubblicazione di versioni in lingua russa di software internazionali. Ad esempio, molti dei popolari videogiochi occidentali, tra cui quelli della Microsoft Games Studios e della Electronic Arts, sono licenziati e pubblicati dalla 1C.\nNel febbraio 2008 si \u00e8 fusa con la Soft Club, un'altra azienda distributrice e produttrice di videogiochi.\nSoftware gestionali per aziende (1C: Enterprise).\nLa piattaforma \"\", lanciata nel 1995, \u00e8 leader del mercato in Russia e nei Paesi CSI e negli ultimi anni ha cominciato ad essere commercializzata anche negli USA e negli altri Paesi Occidentali. Si tratta di una suite di programmi per il lavoro che includono ERP, CRM, SRM, MRP, contabilit\u00e0, gestione finanziaria, Payroll&amp;HR, gestione di documenti, contatti, inventario, Web Client . La piattaforma 1C:Enterprise \u00e8 utilizzata da oltre 1 milioni di aziende nel mondo. Nel 2017 \u00e8 stata creata l'unit\u00e0 \"1C International\" con l'obiettivo di favorire la commercializzazione di 1C:Enterprise a livello mondiale. Dal 2018 le applicazioni basate su 1C:Enterprise sono sviluppate e commercializzate in Italia dalla societ\u00e0 1C-ERP con sede a Milano e Novara.\nSoftware per l'intrattenimento.\n1C \u00e8 probabilmente conosciuta in occidente soprattutto per la famosa linea di simulatori di volo \"IL-2 Sturmovik\" che include \"Forgotten Battles\" e \"Pacific Fighters\". La 1C ha anche sviluppato la serie \"Theatre of War\", ambientata durante la seconda guerra mondiale e la guerra di Corea e distribuito in occidente da Battlefront.com. La 1C ha una lunga storia come sviluppatrice in ambito aziendale, cos\u00ec come nel finanziamento di sviluppatori indipendenti. Altri famosi giochi sviluppati dalla 1C o finanziati sono \"Pirates of the Caribbean\", \", La prima guerra mondiale\" (\"World War I\") e la serie Space Rangers."}
{"id": "2426982", "revid": "287204", "url": "https://it.wikipedia.org/wiki?curid=2426982", "title": "Kureekkad", "text": " \nKureekkad \u00e8 una suddivisione dell'India, classificata come \"census town\", di 9.730 abitanti, situata nel distretto di Ernakulam, nello stato federato del Kerala. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 9\u00b0 55' 54 N e 76\u00b0 22' 50 E.\nSociet\u00e0.\nEvoluzione demografica.\nAl censimento del 2001 la popolazione di Kureekkad assommava a 9.730 persone, delle quali 4.780 maschi e 4.950 femmine. I bambini di et\u00e0 inferiore o uguale ai sei anni assommavano a 967, dei quali 496 maschi e 471 femmine. Infine, coloro che erano in grado di saper almeno leggere e scrivere erano 8.365, dei quali 4.182 maschi e 4.183 femmine."}
{"id": "2426985", "revid": "767487", "url": "https://it.wikipedia.org/wiki?curid=2426985", "title": "Visnye", "text": "Visnye \u00e8 un comune dell'Ungheria di 218 abitanti (dati 2001) situato nella provincia di Somogy, nell'Ungheria centro-occidentale."}
{"id": "2426994", "revid": "486946", "url": "https://it.wikipedia.org/wiki?curid=2426994", "title": "'ndrine", "text": ""}
{"id": "2427006", "revid": "599013", "url": "https://it.wikipedia.org/wiki?curid=2427006", "title": "Dimit\u0103r Rangelov", "text": "Carriera.\nClub.\nHa cominciato la propria carriera nello Slavia Sofia, squadra con la quale ha giocato per sei stagioni.\nNel 2006 ebbe la sua prima esperienza all'estero, passando in Francia allo Strasburgo (nella seconda serie francese); dopo pochi mesi si trasfer\u00ec all'Erzgebirge Aue, nella seconda divisione tedesca.\nDal 2007 sal\u00ec di categoria, andando all'Energie Cottbus. Dopo due annate nel 2009 pass\u00f2 ad un'altra squadra tedesca, il Borussia Dortmund: qui rimase una sola stagione prima di trasferirsi in prestito in Israele al Maccabi Tel Aviv e poi, sempre in prestito, ritornare all'Energie Cottbus.\nDal 2012 \u00e8 passato in Svizzera al Lucerna.\nNazionale.\nDopo aver disputato 12 partite, segnando 5 reti con l'Under-21, ha esordito in nazionale il 17 novembre 2004 in amichevole contro l'Azerbaijan, entrando nella ripresa al posto di Dimit\u0103r Berbatov.\nDopo essere entrato dalla panchina in altre tre occasioni, disput\u00f2 la prima gara da titolare in amichevole contro la Serbia 4 anni pi\u00f9 tardi.\nLa sua prima rete in nazionale risale ad un'altra amichevole, quella contro la Lettonia disputata il 12 agosto 2009: anche in quella occasione entr\u00f2 nella ripresa al posto di Dimit\u0103r Berbatov. Dopo aver siglato un'altra rete in amichevole contro l'Arabia Saudita, mise a segno il primo gol in gare ufficiali nell'1-1 contro la Danimarca del 12 ottobre 2012, valido per le Qualificazioni al campionato mondiale di calcio 2014.\nStatistiche.\nPresenze e reti nei club.\n\"Statistiche aggiornate al 17 ottobre 2015.\""}
{"id": "2427008", "revid": "22356", "url": "https://it.wikipedia.org/wiki?curid=2427008", "title": "Alzadasaurus", "text": ""}
{"id": "2427009", "revid": "169529", "url": "https://it.wikipedia.org/wiki?curid=2427009", "title": "Agostino Ademollo", "text": " \nBiografia.\nNato dal pittore milanese professore Luigi Ademollo e da Margherita Cimballi, venne indirizzato dai genitori alla carriera ecclesiastica. Appena in grado di decidere autonomamente, prefer\u00ec studiare legge all'Universit\u00e0 di Pisa e pare che abbia ottenuto un certo successo nella professione, a tal punto che ebbe anche a scrivere, nel 1840, un libro dal titolo \"Cenni Teorico-pratici del Giudizio Criminale in Toscana secondo la riforma Leopoldina\".\nA proposito del saggio l'Ademollo in una lettera da parte del professor Carmignani ricevette un commento lusinghiero:\nSi interess\u00f2 di storia e scrisse diversi libri al riguardo: \"Gli Spettacoli dell'Antica Roma - Descrizione istorica\" (1837), \"Istoria di Beatrice de' Cenci\" (1839), \"Marietta de' Ricci ovvero Firenze al tempo dell'assedio\" (1840).\nMor\u00ec il 20 giugno del 1841 lasciando la moglie Maddalena Gherardi e l'unica figlia Giulia."}
{"id": "2427010", "revid": "1305772", "url": "https://it.wikipedia.org/wiki?curid=2427010", "title": "Family Ski", "text": "Family Ski, noto come Family Ski World: We Ski in America e Giappone (o brevemente \"We Ski\", \"Noi sciamo\", un gioco di parole dove la parola inglese \"we\" ha pronuncia simile a Wii), \u00e8 il primo videogioco della serie \"Family Ski\", pubblicato per Wii nel 2008. In questo gioco si usa solamente gli sci, invece in \"Family Ski &amp; Snowboard\", il suo sequel, si pu\u00f2 usare anche lo snowboard.\nModalit\u00e0 di gioco.\nIl gioco consiste nel prendere 160 stelle facendo diversi giochi come corse, slalom, fermate precise e prendendo bei voti nella pratica discesa di ogni pista pi\u00f9 una segreta. Si puoi scegliere di sciare tra giorno e notte. Per imparare a sciare virtualmente si pu\u00f2 fare la scuola di sci che ti spiega come sciare, a fare acrobazie, a rialzarti da cadute ecc. Nel gioco si possono usare diverse tecniche di sci come quella dello spazzaneve e quella di \"Weddell\", che serve a non cadere quando si praticano le \"gobbe\", cio\u00e8 dei piccoli cunei arrotondati di neve.\nNel gioco la Wii Balance Board rappresenta gli sci e il Wii Remote e il Nunchuk le racchette. Il gioco pu\u00f2 essere giocato anche senza Wii Balance Board.\nLe piste a disposizione per sciare sono:\nIn totale sono 13 piste pi\u00f9 una pista segreta, e quindi 14 piste.\nPer poter sciare su queste piste bisogna andare su \"Pista Libera\" e scegliere il proprio Mii e sciare.\nAlbum.\nDurante lo svolgimento del gioco si possono trovare due fotografi che si chiamano \"Oro flash\" e \"Argento flash\", Oro flash si chiama cos\u00ec perch\u00e9 ha i capelli biondi come l'oro, lui ti scatta delle fotografie quando sei in movimento e sceglie lui la posizione, Argento flash si chiama cos\u00ec perch\u00e9 \u00e8 vecchio e ha i capelli grigi come l'argento, lui ti scatta le fotografie da fermo e la posizione la potrai scegliere tu, entro un limite di tempo. Questi fotografi ti scatteranno delle foto che poi si salveranno nell'Album, che si trova nella schermata principale del men\u00f9. Family ski supporta la WiiConnect24, le immagini si possono salvare nella bacheca Wii e poi inviarle ai vostri amici.\nPersonaggi.\nNel gioco ci sono in totale 200 personaggi diversi, tra Mii e degli animali come la volpe, la scimmia di montagna, il cervo e lo Yeti (creatura mitologica che si pensi viva nell'Himalaya). Una cosa importante da ricordare \u00e8 che i Mii non possono usare il berretto al contrario degli \"Avatar\" che sono dei personaggi preimpostati nel gioco.\nHappy Ski Resort.\n\"Happy Ski Resort\" \u00e8 il nome dell'impianto sciistico presente nel gioco. Ad un certo punto del gioco si pu\u00f2 persino incontrare il direttore generale dell'impianto che ti spiega alcune cose. Nell'impianto ci sono anche gli skilift, su cui si pu\u00f2 comodamente sedersi e guardare il panorama mentre si sale su per l'impianto sciistico. Si pu\u00f2 anche evitare di usare gli skilift perch\u00e9 se si vuole spostarsi pi\u00f9 velocemente basta andare nella mappa generale e scegliere la pista su cui andare.\nSpin-Off.\n\"Family Ski\" \u00e8 stato lo spin-off del videogioco Go Vacation, creato dalla stessa marca, dove si potranno svolgere molte pi\u00f9 attivit\u00e0.\nVoti.\nOgni volta che scendi una pista prendi un voto che pu\u00f2 essere:\nD \u00e8 il minimo voto, quello massimo \u00e8 S+ (Super +). Si ottengono diverse stelle se in ogni pista si aumenta la propria valutazione. Per finire il gioco bisogna aver S+ in tutte le piste compresa quella segreta. Per ottenere S+ bisogna fare moltissime curve, scendere velocemente, fare acrobazie e non perdere tempo.\nRecensioni.\nIl gioco ha ricevuto il 66% dei voti e critiche positive ed il 34% negative. Il gioco ha venduto oltre 1,2 milioni di copie in tutto il mondo. Quasi tutte le critiche negative lo sono perch\u00e9 i comandi per il gioco sono scomodi da giocare ed infatti verranno migliorati in Family ski &amp; snowboard."}
{"id": "2427012", "revid": "767487", "url": "https://it.wikipedia.org/wiki?curid=2427012", "title": "It All Comes Down to This", "text": "It All Comes Down to This \u00e8 il primo album studio del gruppo hardcore punk statunitense Bane, pubblicato nel 1999 da Equal Vision Records.\nLa copertina affronta il tema della perdita mostrando fotografie di giornalisti morti nelle guerre in Vietnam e Indocina. Le foto sono state definite intense e sia dal punto di vista emotivo sia dal punto di vista grafico."}
{"id": "2427013", "revid": "767487", "url": "https://it.wikipedia.org/wiki?curid=2427013", "title": "Anarosaurus", "text": "Anarosaurus \u00e8 un genere estinto di antichi saurotterigi vissuti nel Triassico medio (Anisico)."}
{"id": "2427027", "revid": "6923", "url": "https://it.wikipedia.org/wiki?curid=2427027", "title": "TimeGate Studios", "text": "La TimeGate Studios \u00e8 una societ\u00e0 americana produttrice di videogiochi con sede a Sugar Land, in Texas. La compagnia, fondata nel 1998, ha prodotto nove videogiochi."}
{"id": "2427029", "revid": "373458", "url": "https://it.wikipedia.org/wiki?curid=2427029", "title": "Timegate Studios", "text": ""}
{"id": "2427030", "revid": "1573940", "url": "https://it.wikipedia.org/wiki?curid=2427030", "title": "Contea di Republic (Kansas)", "text": ""}
{"id": "2427031", "revid": "298229", "url": "https://it.wikipedia.org/wiki?curid=2427031", "title": "Stadio Mubarak di Suez", "text": "Il Suez Stadium \u00e8 uno stadio situato a Suez, Egitto. Lo stadio \u00e8 stato aperto nel 2009, ha una capacit\u00e0 di 25.000 persone. \u00c8 stato uno dei 7 stadi che hanno ospitato il Campionato mondiale di calcio Under-20 2009. Il Suez Stadium \u00e8 stata la sede delle seguenti partite della competizione calcistica citata:"}
{"id": "2427032", "revid": "339392", "url": "https://it.wikipedia.org/wiki?curid=2427032", "title": "Mubarak Stadium", "text": ""}
{"id": "2427034", "revid": "212348", "url": "https://it.wikipedia.org/wiki?curid=2427034", "title": "Blockbuster Video", "text": ""}
{"id": "2427040", "revid": "1711941", "url": "https://it.wikipedia.org/wiki?curid=2427040", "title": "Kham\u00fbl", "text": ""}
{"id": "2427045", "revid": "486946", "url": "https://it.wikipedia.org/wiki?curid=2427045", "title": "Khamul", "text": ""}
{"id": "2427050", "revid": "1855146", "url": "https://it.wikipedia.org/wiki?curid=2427050", "title": "Monterano", "text": "Monterano (anche conosciuta come Antica Monterano o Monterano Vecchia; in latino quasi certamente \"Manturianum\" poi corrotto in \"Manturanum\") \u00e8 una citt\u00e0 fantasma in Italia, situata nella provincia di Roma, nel territorio di Canale Monterano. Arroccata sulla spianata sommitale di un'altura tufacea, \u00e8 attualmente inclusa nella Riserva naturale regionale Monterano. Le rovine dell'antico borgo, per la loro bellezza e la relativa vicinanza a Roma, sono state utilizzate come set per numerosi film sia italiani che stranieri.\nGeografia.\nLa collina tufacea su cui sorge Monterano \u00e8 lambita dal fiume Mignone a nord e a ovest e dal fosso del Bicione a sud. L'area sommitale occupa uno spazio di 5,3 ettari. Alla base della collina in direzione nord e sud-est si trovano le solfatare, seguite poco oltre dalla cascata della Diosilla. Il territorio circostante \u00e8 scandito da sorgenti di acqua termale, tra cui le terme di Stigliano, attrezzate per la ricezione turistica, circa 3 km a sud-ovest.\nStoria.\nOrigine del nome.\nIl territorio di Manziana e di Canale Monterano era consacrato dagli Etruschi al dio dell'oltretomba \"Manth\" (in latino \"Mantus\"): da questo prendeva il nome la silva Mantiana, grande area boscosa che dominava le colline ad occidente del Lago di Bracciano di cui sopravvive un settore oggi denominato Bosco Macchia Grande, a Sud-Ovest di Manziana; lo stesso abitato di Manziana deriva quasi certamente il nome dalla foresta che lo cingeva; al dio \"Manth\" rimanda anche il toponimo di \"Manturianum/Manturanum\", con il quale ormai di norma si identifica il sito di Monterano. Essendo il nome formato dalla radice \"Mantur-\" cui \u00e8 aggiunto il comune suffisso aggettivale \"-ianum/-anum\", derivato presumibilmente dall'associazione con il termine neutro \"castrum\" presente nelle fonti altomedievali, se ne pu\u00f2 dedurre che il nome etrusco dell'abitato potesse essere \"Manthuria\" o \"Manthura\", divenuto \"castrum Manturianum\" in et\u00e0 tardo-antica per la presenza di una fortificazione, poi corrotto in \"Manturanum\" da cui in italiano Monterano. Un gentilizio derivato dal toponimo, come in altri casi, sembra riscontrabile nell'attestazione di un \"Larth Manthureie\" su un dolio rinvenuto a poche decine di chilometri da Monterano. L'associazione tra il bosco ed il dio degli Inferi \"Manth\" deriv\u00f2 probabilmente dall'aspetto tetro ed impenetrabile della foresta e dalla presenza diffusa di polle di acqua sulfurea, anticamente considerate un'emanazione del mondo sotterraneo.\nEt\u00e0 antica.\nLa rocca tufacea su cui sorge Monterano fu sede di un villaggio dell'et\u00e0 del bronzo, di cui sono noti materiali archeologici riferibili alla fase del Bronzo finale (secolo XI a.C.). Dal VII secolo a.C. la presenza di un centro etrusco \u00e8 attestata in primo luogo dal ritrovamento di numerose tombe che occupano i poggi circostanti: Casale Palombara, I Grottini, Franco, Gatta Pelosa (le Pestarole, con resti di tombe a pozzetto), largo della Bandita (con la grotta di Tabacco e il Grottino, tombe a camera del VI secolo a.C.) e Ara del Tufo. Considerata la vicinanza spaziale, l'abitato di Monterano rientrava probabilmente nell'area di influenza politica della citt\u00e0 di Cerveteri.\nIl territorio cominci\u00f2 ad entrare sotto il controllo di Roma negli anni successivi alla conquista di Veio (396 a.C.) e al sacco gallico (390 a.C.): nel 383 a.C. la vicina Sutri cadeva definitivamente in mano ai Romani, ma un'occupazione dei centri minori come Monterano non si ebbe fino agli anni centrali del IV secolo, quando si mise fine all'antica amicizia tra Roma e Cerveteri. Nella seconda met\u00e0 del III secolo il controllo romano sul territorio fu rafforzato dalla realizzazione della via Clodia da Roma a Saturnia, che transitava circa 3 km a est di Monterano, nel luogo in cui sorse il municipio di \"Forum Clodii\", che dovette svolgere un ruolo di centro aggregante per la popolazione dell'area a danno degli abitati limitrofi tra cui Monterano. Tracce di un mausoleo romano a valle dell'abitato e le sepolture ad arcosolio scavate nella parete tufacea testimoniano che Monterano sopravvisse come piccolo borgo per tutta l'et\u00e0 romana. Numerose erano le ville diffuse nelle campagne circostanti.\nEt\u00e0 medievale.\nCon la caduta dell'Impero romano d'Occidente, e la crisi economica, politica e demografica che ne segu\u00ec, \"Forum Clodii\", che era divenuta almeno dal 313 sede vescovile, fu gradualmente abbandonata dalla popolazione in favore di siti meglio difesi, tra cui la vicina \"Manturanum\". Tra il VI e la prima met\u00e0 del VII secolo la sede vescovile fu trasferita proprio a Monterano: la diocesi comprendente le terre tra il Lago di Bracciano e i monti della Tolfa mut\u00f2 cos\u00ec il nome da diocesi di \"Forum Clodii\" in diocesi di Monterano. Il primo vescovo di cui si ha memoria \u00e8 Reparato, menzionato nel 649. Dal 590 circa Monterano fu incluso nel Ducato romano sotto amministrazione dell'Impero bizantino. Negli anni intorno al 730 Monterano fu al centro di un goffo tentativo di usurpazione del trono imperiale da parte di un tal Tiberio Petasio, che nel castello del borgo fu ucciso con i suoi sodali dai soldati guidati dall'esarca di Ravenna. Dal 752 Monterano entr\u00f2 nel Patrimonio di San Pietro, primo nucleo dello Stato Pontificio. La diocesi \u00e8 documentata fino al X secolo ed in seguito fu annessa a quella di Sutri. Nell'XI secolo il feudo divenne propriet\u00e0 dell'abbazia di San Paolo in Roma, che dot\u00f2 il borgo di una torre quadrangolare, le cui strutture furono poi inglobate nel palazzo ducale. L'abitato divenne feudo degli Anguillara nel XIV secolo, quindi ducato in mano a famiglie vicine al Papato che si succedettero nel tempo, tra cui i Colonna (dal 1424). Sisto IV la dette con titolo di contea a Mario Mellini, da cui la riacquist\u00f2 per concederla al proprio nipote Bartolomeo Giuppo o Giubba naturalizzato Della Rovere il quale il 3 luglio 1487 rivendette Monterano (assieme a Cerveteri) a Franceschetto Cybo.\nEt\u00e0 moderna.\nNel settembre del 1492 Gentile Virginio Orsini, gi\u00e0 proprietario del Castello di Bracciano, acquist\u00f2 da Franceschetto Cybo il Castello di Monterano (assieme ad altri vicini tra cui la rocca di Anguillara) e i suoi terreni e l'anno successivo li concesse al figlio Carlo Orsini. Al tempo degli Orsini Monterano era particolarmente rinomata per la peculiare produzione vinicola:\nNell'ottobre del 1671 il feudo entr\u00f2 nelle propriet\u00e0 della famiglia Altieri grazie all'acquisto da parte di papa Clemente X (al secolo Emilio Altieri): non avendo gli Altieri alcun erede diretto di sesso maschile, ad eccezione del papa, fu da questi stabilito che gli esponenti della famiglia dei Paluzzi Albertoni, pi\u00f9 volte nel passato imparentatisi con gli Altieri, acquisissero il cognome della sua famiglia, assieme allo stemma e ai titoli nobiliari. Gaspare Paluzzi Albertoni, divenuto ora Gaspare Altieri, fu quindi insignito, tra gli altri, del titolo di Duca di Monterano. Dopo aver acquisito il possesso del feudo gli Altieri intrapresero lavori volti al suo abbellimento e al miglioramento delle condizioni di vita dei suoi abitanti: gli anni immediatamente successivi al 1671 videro la realizzazione del maestoso acquedotto a due ordini di arcate nel tratto terminale e l'edificazione della chiesa di San Bonaventura, con annesso convento, sorta sulla parte inferiore del pianoro sommitale su cui insisteva il piccolo borgo. A Gaspare Altieri segu\u00ec nel 1720 il figlio Emilio e alla morte di questi, nel 1721, suo fratello Girolamo Antonio Altieri fino al 1762, quando il titolo pass\u00f2 al primogenito Emilio Carlo Altieri.\nDurante il XVIII secolo gli Altieri trascurarono il feudo di Monterano, sfruttato principalmente per l'estrazione dello zolfo dalle sottostanti miniere, favorendo un graduale spopolamento del borgo, forse flagellato anche dalla malaria. Nel febbraio del 1798 le truppe francesi entrarono a Roma, mettendo provvisoriamente fine al potere temporale del papa e instaurando la Repubblica romana, che mantennero in piedi mediante l'occupazione militare del territorio fino al settembre del 1799. Come si legge da pi\u00f9 parti, la lite tra gli abitanti di Monterano e quelli di Tolfa circa un carico di grano fu usata a pretesto dalle truppe francesi per attaccare e saccheggiare il paese; in realt\u00e0, come \u00e8 stato pure notato, il saccheggio e l'incendio di Monterano si pongono in un pi\u00f9 ampio quadro di sollevazioni popolari delle comunit\u00e0 rurali ostili al nuovo ordine instaurato dalle milizie rivoluzionarie francesi, che port\u00f2 anche all'incendio e al saccheggio della stessa Tolfa e di Allumiere nel marzo del 1799. Gli abitanti rimasti furono quindi spinti ad abbandonare il sito gi\u00e0 in parziale rovina e a rifugiarsi nei centri vicini e in particolare nell'adiacente sito di Canale, dove nel tempo si svilupp\u00f2 l'abitato di Canale Monterano. \nCome detto l'importanza di Monterano nel '700 era legata allo sfruttamento delle miniere di zolfo intorno all'abitato; il cuore della produzione era presso la solfatara a sud della collina, ove scorre il Fosso del Bicione, attorno al quale sono state individuate 4 gallerie estrattive (Grotta del Taglio, Grotta del Pozzo, Grottavecchia e Grotta del Fuoco). La produzione dello zolfo, utilizzato per la disinfestazione delle viti e in varie attivit\u00e0 industriali, continu\u00f2 anche dopo l'abbandono del borgo, ma si arrest\u00f2 poco dopo l'unit\u00e0 d'Italia.\nDal 1966 Monterano \u00e8 una sede vescovile titolare della Chiesa cattolica, con il doppio titolo di \"Monterano\"/\"Forum Clodii.\" Una campagna di restauri \u00e8 stata promossa dal comune di Canale Monterano a partire dal 1995.\nMonumenti e luoghi d'interesse.\nDal 1799 gli edifici di Monterano giacciono in uno stato di rovina che conferisce al luogo un grande fascino.\nSet cinematografico.\nMonterano \u00e8 stato set di quasi un centinaio di film a partire dagli anni cinquanta, e ancora oggi arrivano le richieste d'uso, che vengono vagliate dall'ente gestore della Riserva."}
{"id": "2427053", "revid": "1573940", "url": "https://it.wikipedia.org/wiki?curid=2427053", "title": "Cacatua (zoologia)", "text": "Cacatua \u00e8 un genere di uccelli della famiglia dei Cacatuidi.\nTassonomia.\nIl genere \"Cacatua\" comprende le seguenti specie:"}
{"id": "2427055", "revid": "729019", "url": "https://it.wikipedia.org/wiki?curid=2427055", "title": "Cinemark Theatres", "text": "La Cinemark Theatres \u00e8 una catena di sale cinematografiche statunitensi diffusa in Nord America e in America Latina. Cinemark \u00e8 la seconda pi\u00f9 grande azienda del suo settore negli Stati Uniti con 408 sale e 4665 schermi in 38 Stati americani e 125 sale e 1029 schermi in 12 Paesi dell'America Latina.\nFu fondata nel 1984 e ha sede a Plano, in Texas."}
{"id": "2427056", "revid": "818367", "url": "https://it.wikipedia.org/wiki?curid=2427056", "title": "Cacatua alba", "text": "Il cacatua bianco (Cacatua alba) \u00e8 un uccello della famiglia dei Cacatuidi, endemico dell'Indonesia."}
{"id": "2427063", "revid": "74668", "url": "https://it.wikipedia.org/wiki?curid=2427063", "title": "Eye Catch", "text": ""}
{"id": "2427065", "revid": "177744", "url": "https://it.wikipedia.org/wiki?curid=2427065", "title": "Live at the Jamaica World Music Festival MoBay '82", "text": "Live at the Jamaica World Music Festival MoBay '82 \u00e8 un album live del cantante reggae Peter Tosh pubblicato dalla JAD Records il 22 gennaio 2002."}
{"id": "2427069", "revid": "767487", "url": "https://it.wikipedia.org/wiki?curid=2427069", "title": "Jeremy Davis", "text": "Carriera.\nJeremy ha cominciato a suonare il basso a 13 anni e all'et\u00e0 di 16 anni (2002) entra nei The Factory, un gruppo funk che faceva perlopi\u00f9 cover. Qui incontra la cantante Hayley Williams, attraverso la quale conosce i fratelli Josh e Zac Farro. Nel 2005, i quattro fondano i Paramore e sottoscrivono un contratto con l'etichetta Fueled by Ramen, con cui hanno finora pubblicato quattro album in studio: \"All We Know Is Falling\" (2005), \"Riot!\" (2007), \"Brand New Eyes\" (2009) e \"Paramore\" (2013). Il primo, tuttavia, viene realizzato senza Jeremy, che lascia la band per motivi personali poco prima dell'inizio delle registrazioni, tornando stabilmente nella formazione da met\u00e0 2006.\nNel maggio 2014 viene nominato nella categoria \"Miglior bassista\" alla prima edizione degli Alternative Press Music Awards. Il 14 dicembre 2015 lascia ufficialmente i Paramore, per poi aprire, nel marzo 2016, una causa legale ai danni della band dichiarando di avere diritto a essere considerato suo comproprietario insieme a Hayley Williams (che \u00e8 sempre stata l'unico membro dei Paramore messo sotto contratto dall'Atlantic Records) e a continuare quindi a beneficiare anche dei futuri introiti dei loro lavori e tourn\u00e9e.\nVita privata.\n\u00c8 sposato dal 30 settembre 2011 con Kathryn Camsey. Il 10 agosto 2013 il bassista ha annunciato l'arrivo della loro primogenita. Proprio per questo motivo, nel dicembre 2013 Jeremy viene sostituito dal produttore e bassista Justin Meldal-Johnsen in alcuni show dei Paramore per poter stare vicino alla moglie prima della nascita della loro figlia, Bliss, che viene alla luce il 28 dicembre dello stesso anno.\nInfluenze.\n\u00c8 stato influenzato da Victor Wooten e Marcus Miller. Jeremy cita tra le sue band preferite Deftones, Death Cab for Cutie, Thrice, Sigur R\u00f3s, Paper Route e Mew."}
{"id": "2427070", "revid": "767487", "url": "https://it.wikipedia.org/wiki?curid=2427070", "title": "DFB-Pokal 1952-1953", "text": "La Coppa di Germania 1952-53 fu la 10\u00aa edizione della competizione. Fu la prima edizione della coppa dopo la fine della Seconda guerra mondiale e fu limitata alla Germania Ovest, dopo che la controparte orientale si era gi\u00e0 riattivata anni prima. La finale si gioc\u00f2 l'11 maggio 1953. In finale il Rot-Weiss Essen sconfisse 2-1 l'Alemannia Aachen.\nFinale.\nRot-Weiss Essen(1\u00ba successo)"}
{"id": "2427077", "revid": "348618", "url": "https://it.wikipedia.org/wiki?curid=2427077", "title": "Il re dei torti", "text": "Il re dei torti (\"The King of Torts\") \u00e8 un romanzo di John Grisham, pubblicato in Italia nel 2003.\nTrama.\nUn giovane avvocato, Clay Carter, insoddisfatto del suo lavoro all'Ufficio del patrocinio gratuito e della sua vita sentimentale, accetta la proposta di una misteriosa persona che lavora per una potente ditta farmaceutica: un compenso milionario per lui e per i familiari delle vittime di alcuni omicidi su cui stava lavorando, in cambio del silenzio sulla vera causa che ha scatenato la tragedia. Clay accetta, e svolge bene il compito affidatogli. Il misterioso interlocutore gli propone allora di dare luogo ad un'azione collettiva contro un colosso farmaceutico concorrente, colpevole di avere immesso sul mercato un farmaco dai gravi effetti collaterali non dichiarati. Questa volta l'affare \u00e8 molto pi\u00f9 grosso e Clay si sente in una botte di ferro grazie a informazioni riservate che gli vengono fornite allo scopo. Quindi, nonostante possa gi\u00e0 definirsi ricco, Clay si butta a capofitto nell'impresa, invogliato dalla frequentazione di aerei privati e yacht di altri avvocati, specialisti nell'arricchirsi oltre misura ai danni di industrie colpevoli di prodotti difettosi. Diventa \"il re dei torti\" e inizia per lui una nuova vita, assaporando il successo e arrivando a possedere a sua volta un jet privato. Ma gli eventi ben presto gli presentano il conto..."}
{"id": "2427080", "revid": "1543377", "url": "https://it.wikipedia.org/wiki?curid=2427080", "title": "Thomas Jones (pittore)", "text": "Era allievo di Richard Wilson, e fu conosciuto ai suoi tempi per il suo paesaggismo aderente allo stile e alle convenzioni del suo maestro. La sua fama si \u00e8 per\u00f2 accresciuta nel XX secolo, quando sono venute alla luce opere inconsuete, quelle non destinate alla vendita, o che non avevano incontrato i gusti degli acquirenti. Particolarmente degne di nota sono una serie di vedute di Napoli che egli realizz\u00f2 tra il 1782 e il 1783. \nRompendo con le convenzioni della pittura paesaggistica classica, e privilegiando l'osservazione diretta, i suoi lavori sono proiettati verso lo stile di Camille Corot e della ottocentesca Scuola di Barbizon. La sua autobiografia, \"Memoirs of Thomas Jones of Penkerrig\", rimase inedita fino al 1951 ma oggi \u00e8 riconosciuta come un importante testimonianza del mondo artistico settecentesco.\nBiografia.\nPrimi anni.\nThomas Jones nacque a Trefonnen un villaggio di Cefnllys (ora Powys), nel Radnorshire. Era il secondo di sedici figli del possidente terriero Thomas Jones di Trefonnen e di sua moglie Hannah. Gli anni della sua formazione li pass\u00f2 nella tenuta che suo padre aveva a Pencerrig, presso Builth Wells; per questo motivo ci si riferisce spesso a lui come Thomas Jones, Pencerrig, per distinguerlo dai suoi omonimi. Fu educato dapprima al \"Christ College\" di Brecon, e in seguito a una scuola tenuta da Jenkin Jenkins a Llanfyllin nel Montgomeryshire, prima di proseguire gli studi a Oxford nel 1759, presso il Jesus College. La sua educazione universitaria fu finanziata da uno zio materno, il quale, andando contro i desideri del nipote, desiderava per lui la carriera ecclesiastica. Jones abbandon\u00f2 Oxford dopo la morte di suo zio, nel 1761, privo di quel sostegno economico, e si diede a seguire le proprie inclinazioni dedicandosi alla carriera di artista.\nJones si spost\u00f2 a Londra dove si iscrisse alla scuola di disegno di William Shipley nel novembre 1761. Pur avendo frequentato il corso di disegno dal vivo alla St Martin's Lane Academy, egli rimase insicuro della propria capacit\u00e0 nel saper rendere in maniera convincente le figure dal vero, e nel 1763 egli persuase Richard Wilson, principale paesaggista del tempo, di comuni origini gallesi, a prenderlo come allievo. Giovane dallo spirito pronto e irrequieto, Jones trascrisse nel suo diario come egli, e due altri turbolenti allievi, fossero stati rimbrottati dal maestro con queste parole: \"Gentili signori, non \u00e8 certo questo la maniera per eguagliare Claude\".\nNel 1765 Jones inizi\u00f2 ad esporre alla \"Society of Artists\", l'antesignana della Royal Academy of Arts. \nDal 1769 in poi i suoi paesaggi iniziarono ad adottare la \u201cgrand manner\u201d, diventando ambientazioni per scene tratte dalla storia, dalla letteratura o dalla mitologia, realizzate in collaborazione con John Hamilton Mortimer, che vi dipingeva le parti figurative. Uno dei pi\u00f9 celebri lavori di questo periodo \u00e8 \"The Bard\", ispirato al poema di Thomas Gray. Gli anni 1770 furono un periodi di successi per Jones: fu eletto membro della \"Societ\u00e0 degli Artisti\" nel 1771 e ne fu nominato direttore nel 1773-4. Questo periodo vide anche il manifestarsi della sua anticonvenzionale abitudine a disegnare piccoli schizzi paesaggistici, in tecnica olio su carta, per proprio diletto.\nItalia.\nNel mese di settembre 1776 Jones si imbarc\u00f2 per un viaggio ansiosamente atteso che lo porter\u00e0 in Italia. Le opere che produsse durante quel viaggio si distaccavano enormemente dall'esempio del suo maestro, soprattutto negli acquerelli, in cui svilupp\u00f2 una particolare tavolozza di sfumature variabili del blu. Jones familiarizz\u00f2 con artisti suoi conterranei, espatriati come lui, fra i quali Jacob More, John Robert Cozens e Thomas Banks. La sua prima commessa in Italia fu un paesaggio intitolato \"Lake Albano\u2013Sunset\" per Frederick Hervey, 4\u00ba Conte di Bristol, che divenne il suo pi\u00f9 importante patrocinatore.\nJones visit\u00f2 per la prima volta Napoli nel settembre 1778, quando vi si ferm\u00f2 per cinque mesi. Quindi ritorn\u00f2 a Roma per un po', vivendo in un'abitazione nei pressi della scalinata di Trinit\u00e0 dei Monti, costruita da Salvator Rosa. Nell'aprile 1779 assunse come domestica una vedova danese, Maria Moncke, fuggendo con lei l'anno dopo a Napoli. Questa citt\u00e0, allora la pi\u00f9 grande d'Italia, offriva a un artista pi\u00f9 opportunit\u00e0 di quante non ne promettesse Roma, e Jones vi cerc\u00f2, in particolare, il patronato dell'ambasciatore britannico Sir William Hamilton. Maria partor\u00ec due figlie a Napoli, Anna Maria (nel 1780) ed Elizabetha (nel 1781).\nIl ritorno dall'Italia e il ritiro.\nAvendo saputo della morte del padre nel 1782, Jones, che dopo sei anni trascorsi in Italia avvertiva nostalgia e irrequietezza, si risolse a tornare in Gran Bretagna. Nell'agosto 1783 si mise in viaggio per Londra, con Maria, Anna ed Elizabetha, imbarcati su un brigantino svedese. Giunse a destinazione in novembre solo per trovare molti dei suoi beni distrutti dall'umidit\u00e0, inclusi tutti i suoi studi di natura dal vivo. A Londra Jones cerc\u00f2 di ridare slancio alla carriera pittorica, ma a diminuire il suo impeto vi era una rendita annuale di 300 sterline ereditata dal padre. Nonostante l'esposizione di dieci opere alla Royal Academy dal 1784 al 1798, gi\u00e0 dagl 1785 intu\u00ec che la sua carriera era giunta al termine.\nNei suoi ultimi anni Jones si sent\u00ec sempre pi\u00f9 tentato dal tornare in Galles, specialmente nella prediletta tenuta di Pencerrig, che egli eredit\u00f2 nel 1787, dopo che fratello primogenito John era morto senza lasciare discendenza. Forte del suo ritrovato benessere finanziario Thomas Jones si risolse a sposare Maria Moncke il 16 settembre 1789, una decisione in cui fu anche influenzato dalla sua devota madre. Il matrimonio fu celebrato a Londra, nella St Pancras Old Church. \nJones prese ad interessarsi attivamente alla sua tenuta, usando il suo album di schizzi per registrare i nuovi sviluppi delle tecniche agricole. Nel 1791, egli scrisse perfino un poema, \"Petraeia\", ispirato all'amore per la tenuta di Pencerrig. (\"Cerrig\", che vuol dire 'pietra' in lingua gallese, si traduce in greco con \"petra\"). Il 1791 fu anche l'anno in cui divenne \"High Sheriff\" del Radnorshire.\nThomas Jones mor\u00ec di angina pectoris nel 1803. Il suo corpo fu seppellito nella cappella gentilizia a Caebach, Llandrindod Wells."}
{"id": "2427081", "revid": "102227231", "url": "https://it.wikipedia.org/wiki?curid=2427081", "title": "Wolfgang Egger", "text": "Biografia.\nTerminati gli studi superiori a Sonthofen, si trasfer\u00ec a Milano per frequentare la facolt\u00e0 di design industriale. Nel 1989 Egger consegu\u00ec la laurea e venne immediatamente assunto all'Alfa Romeo, presso il reparto design, dove nel 1993 venne promosso capo del settore design. \nCon la medesima qualifica, nel 1998 passa alla SEAT, dove disegner\u00e0 le linee della Ibiza seconda serie ristilizzata ed anche della C\u00f3rdoba restyling, introdotta nel 1999.\nNel 2001 Egger torna in Italia e precisamente alla Lancia, ma per breve tempo: poco dopo infatti torner\u00e0 all'Alfa Romeo, dove firmer\u00e0 la linea di alcune delle vetture di maggior successo della casa di Arese, come la sportiva 8C Competizione, che verr\u00e0 per\u00f2 prodotta solo a partire dal 2007, quando Egger lascer\u00e0 la casa del Biscione.\nInfatti, a partire dal 1\u00ba maggio di quell'anno, torner\u00e0 in Germania, presso il gruppo Volkswagen, e precisamente alla Audi, dove succeder\u00e0 a Walter de Silva come capo design della stessa, un ruolo che lo vedr\u00e0 responsabile sia del design delle autovetture della casa di Ingolstadt, sia di quello delle sportive della Lamborghini.\nNel 2016 entra in BYD Auto, azienda cinese produttrice di vetture ibride ed elettriche, e nel 2017 diviene direttore del design; il primo modello disegnato \u00e8 la crossover BYD Song DM."}
{"id": "2427082", "revid": "1543377", "url": "https://it.wikipedia.org/wiki?curid=2427082", "title": "Hakuna Matata (brano musicale)", "text": "Hakuna Matata \u00e8 un brano composto dall'artista britannico Elton John per il classico Disney \"Il Re Leone\"; il testo \u00e8 di Tim Rice.\nIl brano.\nProviene dall'album \"The Lion King Soundtrack\", del 1994. \u00c8 cantata da Nathan Lane ed Ernie Sabella, insieme a Jason Weaver e Joseph Williams. Nella versione italiana, scritta da Ermavilo, Tonino Accolla interpreta Timon, mentre lo stesso Ermavilo interpreta Pumbaa. Il ruolo del giovane Simba \u00e8 affidato a George Castiglia e a Roberto Stafoggia quando diventa adulto al termine della canzone. \"Hakuna Matata\" (in swahili \"Non Ci Sono Problemi\") viene cantata dai tre personaggi dopo la fuga di Simba dalle terre del branco: il cucciolo incontra subito il suricato Timon e il facocero Pumbaa, che lo educano a dimenticare tutto e a godersi la vita senza preoccupazioni, attraverso il loro motto \"Hakuna Matata\". Il brano presenta un'andatura movimentata (il tempo \u00e8 4/4) e mette in evidenza l'orchestra, oltre a diversi strumenti inusuali.\nNel 1995, \"Hakuna Matata\" (che \u00e8 diventata anche la canzone d'apertura della serie animata \"Timon e Pumbaa\") \u00e8 stata pubblicata come singolo da Jimmy Cliff; inoltre, ha ricevuto una nomination all'Oscar come migliore canzone (la statuetta \u00e8 stata poi assegnata a \"Can You Feel the Love Tonight\") ed \u00e8 stata inserita al 99\u00ba posto in una lista dell\"'American Film Institute\" contenente le migliori canzoni americane da film. Il brano inoltre appare in diversi contesti, a causa del suo forte impatto nella cultura popolare: ad esempio, fa la sua comparsa nel film \"Toy Story\"."}
{"id": "2427083", "revid": "24763823", "url": "https://it.wikipedia.org/wiki?curid=2427083", "title": "Cefnllys", "text": ""}
{"id": "2427103", "revid": "647919", "url": "https://it.wikipedia.org/wiki?curid=2427103", "title": "OpenOffice Writer", "text": ""}
{"id": "2427105", "revid": "287204", "url": "https://it.wikipedia.org/wiki?curid=2427105", "title": "Cacatua ducorpsii", "text": "Il cacatua di Ducorps (Cacatua ducorpsii) \u00e8 un uccello della famiglia dei Cacatuidi, endemica delle Isole Salomone."}
{"id": "2427111", "revid": "371529", "url": "https://it.wikipedia.org/wiki?curid=2427111", "title": "Masters of War", "text": "Masters of War \u00e8 un brano musicale scritto da Bob Dylan contenuto nell'album \"The Freewheelin' Bob Dylan\" del 1963. Si tratta di una riscrittura, con un nuovo testo, dell'antica canzone folk tradizionale \"Nottamun Town\" nell'arrangiamento della folksinger Jean Ritchie.\nIl brano.\nAnche in questa canzone Bob Dylan sventola la bandiera del pacifismo. Si tratta di una delle pi\u00f9 dure e ferme condanne del militarismo e dell'industria bellica mai messa in musica. A differenza della celeberrima \"Blowin' in the Wind\", che \u00e8 ricca di metafore e di simbolismi, qui Bob Dylan rivolge un'esplicita protesta contro \"I signori della guerra\" per i quali lui non esita ad esprimere l'odio che nutre nei loro confronti; dice appunto: \"\u00abAnd I hope that you die\u00bb\" (\"spero che moriate\") e \"\u00abAnd your death'll come soon\u00bb\" (\"e che la vostra morte sopraggiunga presto\"). Ritiene che per costoro non ci possa essere perdono: \"\u00abAll the money you made will never buy back your soul\u00bb\" (\"tutti i soldi che avete guadagnato non vi basteranno per ricomprarvi l'anima\") e \"\u00abEven Jesus would never Forgive what you do\u00bb\" (\"anche Ges\u00f9 non potrebbe mai perdonare ci\u00f2 che fate\"). Questa canzone divenne un inno dei pacifisti che protestavano per il conflitto in Vietnam. Lo stesso Bob Dylan fu sorpreso dalla rabbia che espresse in questa canzone. Disse a questo proposito: \u00abLa collera \u00e8 una sorta di catarsi, un modo per ottenere un sollievo temporaneo da una sensazione pesante di impotenza che affligge molti che non riescono a capire una civilt\u00e0 che (...) definisce tale atto [la guerra, NdR] un'azione di pace\u00bb.\nComposizione.\nCome gi\u00e0 fatto in occasione di molte altre delle sue prime canzoni, Dylan adatt\u00f2 una melodia di un antico brano tradizionale anglosassone, \"Nottamun Town\", per la composizione di \"Masters of War\" riscrivendo il testo ex-novo. Tuttavia, l'arrangiamento \"preso in prestito\" da Bob era opera della cantante folk Jean Ritchie. All'insaputa di Dylan, essendo stata la canzone presente nella famiglia della Ritchie da intere generazioni, ella pretese di ricevere i diritti di copyright per l'utilizzo del suo arrangiamento. Per risolvere la questione, gli avvocati di Dylan pagarono alla Ritchie la somma di 5,000 dollari a titolo di risarcimento definitivo.\nRegistrazione, ed esecuzioni.\nInizialmente Dylan incise \"Masters of War\" nel gennaio 1963 per la rivista \"Broadside\", che ne pubblic\u00f2 il testo e lo spartito musicale nel numero di febbraio. La canzone venne inoltre registrata nella cantina del Gerde's Folk City in febbraio e per l'editore musicale di Dylan, M. Witmark &amp; Sons, in marzo. La versione demo di Witmark venne inclusa nell'album ' nell'ottobre 2010. La versione presente in \"Freewheelin, registrata il 24 aprile 1963 per la Columbia Records, apparve anche nella raccolta greatest hits \"Masterpieces\" e nel cofanetto \"Biograph\" (1985). Una versione dal vivo, elettrica, registrata al Wembley Stadium di Londra nel 1984, \u00e8 stata inclusa nell'album \"Real Live\" relativo al tour europeo (1985).\nDurante il 1963, Dylan esegu\u00ec la canzone nel corso di tre concerti importanti: il 12 aprile alla Town Hall di New York, il 10 maggio al Brandeis Folk Festival, e il 26 ottobre alla Carnegie Hall. Bob suon\u00f2 il brano anche durante un'esibizione pomeridiana svoltasi nel corso della sua prima apparizione al Newport Folk Festival il 27 luglio 1963. La performance alla Carnegie Hall \u00e8 stata inclusa nel disco ' (agosto 2005), mentre la versione \"Brandeis\" nell'album ' (ottobre 2010). Dopo il '63, Dylan non suon\u00f2 pi\u00f9 versioni acustiche di \"Masters of War\" per oltre trent'anni, sino al concerto di Hiroshima in Giappone del 1994."}
{"id": "2427114", "revid": "287204", "url": "https://it.wikipedia.org/wiki?curid=2427114", "title": "Bangalore Open", "text": "Il Bangalore Open (conosciuto anche come Canara Bank Bangalore Open per motivi di sponsorizzazione) era un torneo femminile di tennis giocato a Bangalore in India. Il torneo inizialmente si giocava a Hyderabad, ma si \u00e8 spostato a Bangalore nel 2006. Il torneo si giocava sul cemento e faceva parte della categoria Tier II."}
{"id": "2427118", "revid": "24764062", "url": "https://it.wikipedia.org/wiki?curid=2427118", "title": "Barbizon School", "text": ""}
{"id": "2427119", "revid": "24764077", "url": "https://it.wikipedia.org/wiki?curid=2427119", "title": "Pittura di paesaggio", "text": ""}
{"id": "2427120", "revid": "24764092", "url": "https://it.wikipedia.org/wiki?curid=2427120", "title": "Veduta", "text": ""}
{"id": "2427121", "revid": "24764106", "url": "https://it.wikipedia.org/wiki?curid=2427121", "title": "Veduta (pittura)", "text": ""}
{"id": "2427124", "revid": "1305772", "url": "https://it.wikipedia.org/wiki?curid=2427124", "title": "The Time Traveler's Wife", "text": ""}
{"id": "2427129", "revid": "1291766", "url": "https://it.wikipedia.org/wiki?curid=2427129", "title": "Williamsburg (Virginia)", "text": "Williamsburg \u00e8 una citt\u00e0 ubicata nella Virginia Peninsula, nella regione di Hampton Roads nel sud della Virginia. Secondo i risultati del censimento del 2000, la citt\u00e0 ha una popolazione di 11.998 abitanti. Confina con le contee di James City e York, ed \u00e8 una citt\u00e0 indipendente. Il \"Bureau of Economic Analysis\" ha unificato la citt\u00e0 di Williamsburg con la Contea di James City ai fini statistici.\nIn origine denominata \"Middle Plantation\", era un insediamento fortificato del 1632 collocato sull'altipiano della penisola di Virginia fra i fiumi James e York. Essa venne ribattezzata Williamsburg quando divenne la capitale della colonia di Virginia, nel 1698, quando questa fu spostata da Jamestown. La citt\u00e0 ricevette l'investitura reale al rango di citt\u00e0 nel 1722, e fu centro degli importanti avvenimenti politici avvenuti in Virginia, che portarono alla guerra d'indipendenza americana.\nWilliamsburg \u00e8 nota come Colonial Williamsburg, per via della restaurata area storica della citt\u00e0, e per l'adiacente \"College di William e Mary\", fondato nel 1693, la seconda pi\u00f9 antica universit\u00e0 degli Stati Uniti. Nelle vicinanze, il precedente ospedale dell'attuale \"Eastern State Hospital\" fondato nel 1770, fu il primo ospedale per la cura delle malattie mentali degli Stati Uniti.\nLo storico triangolo della Virginia, che comprende Jamestown e Yorktown, oltre a Williamsburg, \u00e8 una destinazione turistica molto visitata per il valore storico che riveste nella storia del Paese. Le tre citt\u00e0 sono collegate dalla strada panoramica \"Colonial Parkway\", che in 37 chilometri attraversa il \"National Scenic Byway\" assolutamente non deturpato da installazioni industriali e/o commerciali. L'autostrada gratuita \"Jamestown Ferry\" si trova a sud della \"Colonial Parkway\". La \"Virginia State Route 5\", altra strada scenografica, collega Williamsburg a Richmond.\nMolti automobilisti giungono a Williamsburg tramite la \"Interstate 64\" e la \"Virginia State Route 143\", entrambe in senso est-ovest. Aeroporti si trovano a \"Newport News\" (32 chilometri), \"Richmond\" e Norfolk (80 chilometri entrambi). Sono tutti situati lungo la \"Interstate 64\" e sono tutti aeroporti internazionali. \nStoria.\nPrima dell'arrivo dei coloni inglesi a Jamestown, nella Colonia della Virginia, nel 1607, l'area era per la maggior parte ricoperta di boschi. Essa faceva parte dei territori del gruppo di nativi americani noti come Powhatan. Nel primo periodo coloniale, la navigazione fluviale era l'equivalente delle moderne autostrade. Per facilit\u00e0 di viaggio, e sicurezza da conflitti con i nativi americani, i primi insediamenti coloniali vennero realizzati vicino ai fiumi.\nDal 1630, gli insediamenti inglesi iniziarono a ingrandirsi arrivando a dominare la zona orientale della penisola della Virginia, ed il gruppo di nativi chiamati Kiskiack (pronunciata \"Chiskiack\"), abbandonarono la zona spostandosi in territori pi\u00f9 remoti, ma attaccando in maniera intermittente i nuovi insediamenti. Per assicurare protezione agli agricoltori ed ai pescatori insediati nel sud est della penisola, i coloni costruirono una palizzata attraverso l'intera penisola per proteggersi da improvvisi attacchi da parte dei nativi.\nUbicata al centro della penisola della Virginia, la localit\u00e0 che divenne Williamsburg, era ad una distanza pressoch\u00e9 intermedia fra i due fiumi, con il terreno digradante verso le rive dei fiumi. Vicino Williamsburg, il \"College Creek\" ed il \"Queen's Creek\", due torrenti, convogliavano entrambi le loro acque ad uno dei due fiumi. Fra questi due torrenti, la superficie era ampia soltanto 9 chilometri, molto meno che in altri punti.\nL'area che divenne Williamsburg fu colonizzata nel 1638 e fu chiamata \"Middle Plantation\", prendendo il nome dalla sua posizione sull'altipiano al centro della penisola. La palizzata difensiva, costruita al centro della penisola e completata nel 1634, era una parte integrante della \"Middle Plantation\", sebbene la sua posizione esatta non sia oggi nota. Alcuni resti sono stati recentemente scoperti da una spedizione archeologica sulla \"Bruton Heights School\", adiacenti al sito della casa del Governatore della Virginia John Page.\nJamestown era la capitale originaria della Colonia della Virginia, ma and\u00f2 distrutta dal fuoco in occasione della \"Bacon's Rebellion\" nel 1676. Non appena il Governatore William Berkeley riconquist\u00f2 il controllo, venne costituito un nucleo governativo a 18 chilometri da \"Middle Plantation\", mentre si provvedeva alla ricostruzione del palazzo del governatore a Jamestown. Nel frattempo, i membri del governo si resero conto che la sede temporanea, ubicata sull'altopiano, era pi\u00f9 sicura e pi\u00f9 salubre di Jamestown, infestata da zanzare e piena di acquitrini.\nLa presenza di una scuola d'istruzione superiore era da molto tempo un'aspirazione dei coloni. Un primo tentativo a Henricus fall\u00ec dopo il massacro indiano del 1622. L'ubicazione alla periferia della parte sviluppata della colonia l'aveva lasciata pi\u00f9 vulnerabile agli attacchi. Nel 1680, i coloni tentarono nuovamente di fondare una scuola. Incaricarono il reverendo James Blair, che pass\u00f2 molti anni in Inghilterra, di fare pressioni per ottenere l'autorizzazione reale all'istituzione della nuova scuola. Finalmente giunse la tanto sospirata autorizzazione. La scuola si sarebbe chiamata \"College di William e Mary\", in onore dei monarchi del tempo. Quando il reverendo Blair ritorn\u00f2 in Virginia, la scuola fu costruita in un luogo sicuro, a \"Middle Plantation\", nel 1693. Le classi cominciarono con trimestri provvisori nel 1694, e la costruzione dell'edificio, precursore del \"Wren Building\", venne presto avviata.\nQuattro anni dopo, nel 1698, la sede del governo, ricostruita a Jamestown, bruci\u00f2 completamente per la seconda volta, questa volta accidentalmente. Il governo si trasfer\u00ec di nuovo \"temporaneamente\" a \"Middle Plantation\", ed ora oltre al miglior clima disponeva dell'uso delle installazioni del College. Gli studenti fecero una petizione al governo, e fu deciso, nel 1699, che la capitale coloniale doveva essere trasferita permanentemente a \"Middle Plantation\". Venne pertanto creato un villaggio e \"Middle Plantation\" cambi\u00f2 nome in Williamsburg in onore del re Guglielmo III d'Inghilterra, a seguito dell'elevazione di Williamsburg al rango di citt\u00e0.\nA seguito della designazione a Capitale della Colonia, venne decisa immediatamente la costruzione di un nuovo Campidoglio, e per disegnare la citt\u00e0 venne dato incarico a Theodoric Bland. Il suo progetto utilizz\u00f2 gli edifici esistenti del College e della nuova chiesa in mattoni \"Bruton Parish Church\", come punti focali, e mise il nuovo Campidoglio di fronte al College, costruendo la \"Duke of Gloucester Street\" quale strada di collegamento.\nAlexander Spotswood, che arriv\u00f2 in Virginia come governatore nel 1710, provvide a costruire nuove strade, nuovi edifici per il College, una chiesa, magazzini per lo stoccaggio delle armi e delle munizioni. Nel 1722, alla citt\u00e0 di Williamsburg fu accordata, la patente reale di citt\u00e0 (oggi si crede sia la citt\u00e0 pi\u00f9 antica degli Stati Uniti).\n\"Middle Plantation\" venne inclusa nella Contea di James City, quando essa fu fondata nel 1634, nel momento in cui la colonia aveva raggiunto una popolazione di circa 5.000 abitanti. James City e le altre contee della Virginia cambiarono nome alcuni anni dopo; la Contea di James City divenne poi Contea di James City. La palizzata costruita per difendersi dai nativi, divenne cos\u00ec la linea di confine con la Contea di Charles River, il cui nome divenne Contea di York dopo che re Carlo I aveva perso i favori dei sudditi inglesi. Via via che \"Middle Plantation\" e poi Williamsburg si andarono sviluppando, i confini vennero leggermente modificati. Per la maggior parte del periodo coloniale, il confine tra le due contee fu costituito dalla \"Duke of Gloucester Street\". Da allora, e per circa 100 anni dopo la fondazione della Repubblica di Virginia e degli Stati Uniti, nonostante complicazioni pratiche, la citt\u00e0 rimase divisa tra le due contee.\nWilliamsburg fu il luogo in cui si tent\u00f2 di costruire il primo canale navigabile negli Stati Uniti. Nel 1771, Lord Dunmore, che aveva appena terminato il suo mandato di ultimo governatore reale, annunci\u00f2 un progetto per la costruzione dell'\"Archer's Creek\", che avrebbe dovuto collegarsi, via \"James River\" e \"Queen's Creek\", con lo \"York River\". Questo avrebbe creato una via d'acqua navigabile attraverso la penisola di Virginia , ma il progetto non fu mai completato. Resti di questo canale sono visibili dietro il palazzo del governatore.\nIl primo ospedale psichiatrico degli Stati Uniti venne fondato nella citt\u00e0 negli anni 1770: \"Ospedale pubblico per malati di mente\". Noto oggi come \"Eastern State Hospital\", venne fondato con atto della \"Virginia General Assembly\", il 4 giugno 1770. L'atto autorizz\u00f2 lo stanziamento dei fondi necessari alla costruzione dell'ospedale. Nel 1771, Benjamin Powell costru\u00ec due corpi di fabbrica in \"Francis Street\", vicino al College, capaci di ospitare 24 pazienti. Il progetto comprendeva un cortile per la vita all'aria aperta dei pazienti ed una staccionata che isolasse il complesso dal resto dalla citt\u00e0.\nNell'aprile del 1775 scoppi\u00f2 un incidente fra il governatore Dunmore ed i coloni della Virginia, a causa della polvere da sparo depositata nei magazzini di Williamsburg. Dunmore, temendo una ribellione, ordin\u00f2 ai marines reali di toglier la polvere da sparo dai magazzini. La milizia della Virginia, guidata da Patrick Henry, reag\u00ec al \"furto\" e marci\u00f2 su Williamsburg. Ne segu\u00ec una disputa che vide Dunmore minacciare la distruzione della citt\u00e0 se la milizia avesse attaccato. La questione si risolse con il pagamento della polvere da sparo. Questo episodio fu una prima scintilla che porter\u00e0 alla guerra di secessione.\nA seguito della dichiarazione di indipendenza dalla Gran Bretagna, scoppi\u00f2 la guerra d'indipendenza americana nel 1776. Durante la guerra, la capitale della Virginia venne nuovamente spostata nel 1780, questa volta a Richmond su richiesta dell'allora governatore Thomas Jefferson, che riteneva Williamsburg troppo vulnerabile ad eventuali attacchi delle truppe britanniche. Comunque, durante la guerra di indipendenza, Williamsburg mantenne il suo status come sede di diversi importanti riunioni politiche.\nAvendo perso il Campidoglio dal 1780, Williamsburg vide scemare la sua importanza, anche se non al livello di quanto era avvenuto a Jamestown in precedenza. Un altro fattore fu la viabilit\u00e0: i trasporti, nel XVIII e XIX secolo, si svolsero sempre pi\u00f9 sui fiumi e la posizione in altura di Williamsburg, lontana dalle rotte dei fiumi navigabili, la penalizz\u00f2 seriamente e le ferrovie che iniziarono a essere costruite intorno agli anni 1830, non giunsero ancora in citt\u00e0.\nNonostante la perdita delle attivit\u00e0 legate al governo, il College continu\u00f2 ad espandersi, cos\u00ec come l'ospedale psichiatrico.\nAll'inizio della guerra di secessione (1861\u20131865), gli arruolamenti nell'Esercito Confederato svuotarono il \"College di William e Mary\", ed il 10 maggio 1861 si decise di chiudere la scuola per la durata del conflitto. Il \"Wren Building\" venne utilizzato come caserma confederata e pi\u00f9 tardi come ospedale, prima dai Confederati e poi dalle forze dell'Unione.\nL'area di Williamsburg fu teatro di combattimenti nella primavera del 1862, durante la \"campagna della penisola\" , un tentativo di prendere Richmond dall'est, dalla base di Fort Monroe. Fra il tardo 1861 ed i primi del 1862, il piccolo contingente di difensori Confederati era noto come l\"'Esercito della Penisola\", ed era comandato dal generale John B. Magruder. Egli mise in atto, con successo, artifici che rallentarono gli invasori, nonostante la loro superiorit\u00e0 numerica, e riusc\u00ec a contenere il loro attacco. Il susseguente movimento rallentato delle truppe dell'Unione, fece guadagnare tempo prezioso ai Confederati, consentendo loro il trasferimento della capitale a Richmond.\nAll'inizio del maggio 1862, dopo avere resistito per oltre un mese alle truppe dell'Unione, i difensori si ritirarono con calma dalla Warwick Line, dispiegandosi lungo la penisola fra Yorktown e Mulberry Island). Quando il generale unionista George McClellan si addentr\u00f2 nella penisola per invadere lo spazio lasciato libero dalle forze confederate, una forza di retroguardia di cavalleria Confederata, comandata dal generale James Longstreet e sostenuta dal generale J.E.B. Stuart, rese impraticabile il loro procedere verso Williamsburg. Qui una serie di 14 piccoli fortini ad est della citt\u00e0 e Fort Magruder, posto al congiungimento delle due strade di comunicazione principale, bloccarono le forze dell'Unione. Il disegno e la costruzione di questa linea difensiva erano state realizzate da Benjamin S. Ewell, presidente del \"College di William e Mary\". Egli possedeva una fattoria nella Contea di James City ed era stato arruolato come ufficiale nell'Esercito Confederato dopo che il College era stato chiuso nel 1861.\nNella battaglia di Williamsburg del 5 maggio 1862, i difensori riuscirono a rallentare le forze dell'Unione, per un tempo sufficiente affinch\u00e9 le forze Confederate riuscissero a confluire alla difesa di Richmond.\nNe consegu\u00ec l'assedio di Richmond, culminato nelle battaglie dei Sette Giorni. La campagna di McClellan and\u00f2 a vuoto, e la guerra si trascin\u00f2 per quasi tre anni con grande costo di vite umane e risorse finanziarie per entrambi i contendenti, terminando soltanto nell'aprile del 1865. Nel frattempo, il 6 maggio 1862, Williamsburg venne conquistata dall'Unione. Gli edifici del College vennero utilizzati come quartier generale per il comandante della guarnigione che occupava la citt\u00e0. Il 9 settembre dello stesso anno, alcuni soldati ubriachi misero a fuoco il College, presumibilmente per impedire ai cecchini Confederati di utilizzarlo come copertura. Molti danni vennero inferti alla citt\u00e0 di Williamsburg durante l'occupazione, che ebbe termine nel settembre 1865.\nCirca 20 anni dopo, nel 1881 vennero costruite delle ferrovie che migliorarono il sistema dei trasporti consentendo l'esportazione del carbone estratto dalle miniere della zona. Il prodotto trasportato per ferrovia al porto di Hampton Roads veniva poi inviato per nave ai quattro canti del mondo.\nA seguito degli sforzi del suo presidente, Benjamin Stoddert Ewell, continu\u00f2 l'attivit\u00e0 del \"College di William e Mary\", anche se l'insegnamento venne sospeso, per motivi finanziari dal 1882 al 1886. Dopo il 1886, il College divenne una scuola statale. Ewell rimase a Williamsburg come presidente emerito fino alla sua morte nel 1894.\nAgli inizi degli anni 1890, una societ\u00e0 norvegese-americana che si era precedentemente stabilita negli Stati del centro-ovest degli Stati Uniti, decise di venire in Virginia approfittando della rinascita del dopoguerra e dei terreni a basso costo. Si trasferirono quindi a Williamsburg una grande quantit\u00e0 di cittadini americani di discendenza norvegese, svedese e danese. Qui trovarono un'area che offr\u00ec loro condizioni favorevoli tanto che alcuni di essi divennero ricchi mercanti, imprenditori e proprietari di fattorie. Si realizz\u00f2 cos\u00ec un'immissione di entusiasmo nell'area del vecchio Campidoglio.\nWilliamsburg era ancora una piccola cittadina agli inizi del XX secolo. Vennero realizzate alcune nuove strutture, ma la citt\u00e0 si dimostr\u00f2 molto meno progressista della altre citt\u00e0 della Virginia. La gente sembrava contenta di quello che aveva e non vi erano stimoli a migliorarsi.\nComunque, in questa situazione di generale apatia, si inser\u00ec il sogno di un prete intraprendente che pens\u00f2 di trasformare Williamsburg in un museo vivente. Nei primi anni del XX secolo, il reverendo W.A.R. Goodwin intraprese una delle maggiori operazioni di restauro che siano mai state realizzate negli Stati Uniti. Inizialmente era intenzionato a restaurare la sua Bruton Parish Church. Realizz\u00f2 questo proposito nel 1907, in tempo per il 300\u00ba anniversario della fondazione della Chiesa episcopale degli Stati Uniti d'America in Virginia. Tornato a Williamsburg nel 1923, dopo essere stato per diversi anni a New York, pens\u00f2 che molti altri edifici coloniali avrebbero potuto essere restaurati.\nGoodwin sogn\u00f2 un progetto molto pi\u00f9 ambizioso del restauro della sua chiesa. And\u00f2 alla ricerca di fondi che riusc\u00ec a trovare, presso aziende multinazionali come la Standard Oil e filantropi come John Davison Rockefeller jr e sua moglie Abby Aldrich Rockefeller. Con il ricavato costitu\u00ec la Colonial Williamsburg, che si diede lo scopo di restaurare il centro coloniale della citt\u00e0 e di realizzare un'esposizione storica celebrativa dei patrioti e della storia dei primi coloni americani.\nNel XXI secolo, Colonial Williamsburg ha continuato a migliorare le sue attrazioni. Vi sono oggi sempre nuove attrazioni per polarizzare l'attenzione dei bambini moderni ed offrire migliori documentazioni e testimonianze sulla vita dei primi afro-americani in citt\u00e0. Un secolo dopo il reverendo Goodwin, questo capolavoro \u00e8 ancora in via di continua evoluzione.\nOggi, Colonial Williamsburg \u00e8 la maggiore attrazione turistica della Virginia ed \u00e8 un angolo del triangolo storico con Jamestown e Yorktown unite dal Colonial Parkway.\nIl 5 febbraio 2009, il presidente Barack Obama fece qui il suo primo viaggio a bordo dell'Air Force One per un incontro del Partito Democratico, pronunciando un discorso."}
{"id": "2427137", "revid": "1793900", "url": "https://it.wikipedia.org/wiki?curid=2427137", "title": "Sistema universitario del Texas", "text": "Il sistema universitario del Texas comprende quindici centri educativi texani, di cui otto atenei e sei istituzioni sanitarie; queste ultime vengono chiamate \"The University of Texas Health Science Center\". Il sistema offre anche corsi online.\nAttualmente gli studenti iscritti sono oltre 190.000. La sede principale \u00e8 ad Austin, che ospita 50.000 studenti e pi\u00f9 di 2.700 insegnanti. In essa sono presenti soprattutto facolt\u00e0 legate alla tecnologia e all'informatica."}
{"id": "2427139", "revid": "117132622", "url": "https://it.wikipedia.org/wiki?curid=2427139", "title": "Universit\u00e0 del Texas ad Austin", "text": "L'University of Texas at Austin (nota anche come Austin UT o UT) \u00e8 un'universit\u00e0 pubblica situata ad Austin. \u00c8 considerata l'istituto pi\u00f9 prestigioso del sistema universitario del Texas.\nStoria.\nEssa fu fondata nel 1883 e nel 2007 contava oltre tra studenti iscritti e laureati e tra docenti e personale. Attualmente \u00e8 il pi\u00f9 grande di tutti gli istituti del Texas."}
{"id": "2427143", "revid": "339392", "url": "https://it.wikipedia.org/wiki?curid=2427143", "title": "University of Texas", "text": ""}
{"id": "2427147", "revid": "286134", "url": "https://it.wikipedia.org/wiki?curid=2427147", "title": "Soccer City Stadium", "text": ""}
{"id": "2427148", "revid": "767487", "url": "https://it.wikipedia.org/wiki?curid=2427148", "title": "DFB-Pokal 1953-1954", "text": "La DFB Cup 1953-54 fu la 11\u00aa edizione della coppa. 8 squadre, ossia i cinque vincitori delle coppe interregionali pi\u00f9 il vincitore della coppa dilettantistica e i detentori di campionato e coppa, parteciparono al torneo che termin\u00f2 il 17 aprile 1954. In finale il VfB Stuttgart sconfisse 1-0 il 1. FC K\u00f6ln dopo i tempi supplementari."}
{"id": "2427152", "revid": "59645", "url": "https://it.wikipedia.org/wiki?curid=2427152", "title": "Rorke's Drift", "text": ""}
{"id": "2427154", "revid": "1305772", "url": "https://it.wikipedia.org/wiki?curid=2427154", "title": "Mammoth", "text": "Mammoth vuol dire mammut in lingua inglese e pu\u00f2 riferirsi a:"}
{"id": "2427161", "revid": "1543377", "url": "https://it.wikipedia.org/wiki?curid=2427161", "title": "Deborah Wells", "text": "Biografia.\nDeborah Wells \u00e8, insieme ad Angelica Bella, una delle prime e pi\u00f9 famose pornostar ungheresi degli anni novanta. Debutt\u00f2 nel mondo dell'erotismo all'et\u00e0 di vent'anni, posando nuda per l'edizione tedesca di \"Playboy\", e nel porno qualche tempo pi\u00f9 tardi, in un film prodotto da Teresa Orlowski.\nLavor\u00f2 nell'ambiente dell'hard per sette mesi, fino a quando incontr\u00f2 Christophe Clark, da poco trasferitosi a Budapest, e i due si innamorano. La coppia rimarr\u00e0 insieme fino alla rottura del rapporto nel 1994. Nel frattempo, la Wells aveva trascorso un periodo negli Stati Uniti, lavorando in decine di film porno, ma rifiutando sempre categoricamente di girare scene che comprendessero certe pratiche sessuali, come la sodomia. Successivamente per\u00f2, sul finire degli anni novanta, ceder\u00e0 alle pressioni del business, e girer\u00e0 anche scene anal.\nSullo schermo interpretava spesso il ruolo della signora di classe, aristocratica, data la sua figura alta e snella. Si ritir\u00f2 dal set una prima volta nel 1994 per poi ritornare sui suoi passi e ricominciare a girare nel 1998 sotto la regia di Silvio Bandinelli per alcuni film. Nominata per l'assegnazione di un Hot d'Or nel 1999, mise definitivamente fine alla sua carriera nel 2003.\nIl suo film pi\u00f9 noto resta \"La Venere blu\" dove interpret\u00f2 un pastiche del ruolo appartenuto a Marlene Dietrich nella parodia porno de \"L'angelo azzurro\".\nNel 1990, agli inizi della carriera, lavor\u00f2 anche come ballerina molto svestita, nel programma \"Colpo grosso\", condotto allora da Umberto Smaila."}
{"id": "2427162", "revid": "647919", "url": "https://it.wikipedia.org/wiki?curid=2427162", "title": "Quadraturismo", "text": ""}
{"id": "2427164", "revid": "1870933", "url": "https://it.wikipedia.org/wiki?curid=2427164", "title": "B\u0142a\u017cej Augustyn", "text": "Carriera.\nClub.\nLa carriera professionistica inizia con il Bolton Wanderers nella stagione 2005-06, dove esordisce in FA Cup contro il Doncaster Rovers il 6 gennaio 2007.\nL'anno successivo gli viene offerto un prolungamento di contratto dal manager del Bolton Lee Sammy, ma il calciatore lo rifiuta, ritenendo inaccettabili le opportunit\u00e0 che gli venivano concesse in squadra.\nNel giugno 2007 firma un contratto di quattro anni con il Legia Varsavia.\nNell'agosto 2008 viene girato in prestito al , dove colleziona solo 6 presenze in campionato a causa del grave infortunio del legamento crociato anteriore del ginocchio sinistro in Salernitana-Rimini del 15 novembre 2008.\nIl retrocesso decide di non riscattare il cartellino dal Legia Varsavia e nel giugno 2009 viene acquistato dal Catania, con il quale sottoscrive un contratto quadriennale.\nDebutta in Serie A il 23 agosto 2009 in occasione dell'incontro Catania-Sampdoria.\nNell'agosto del 2011 passa in prestito con diritto di riscatto della met\u00e0 del cartellino al Vicenza. Segna il suo primo gol con la squadra veneta (il primo in carriera in partite ufficiali) il 15 ottobre, nel derby col Verona (2-1). La stagione seguente, scaduto il prestito, fa ritorno al dove rimane fuori dai piani della societ\u00e0 giocando una sola partita in campionato.\nDalla stagione successiva, terminato il contratto con gli etnei, fa ritorno in patria giocando con il G\u00f3rnik Zabrze nella massima serie polacca. A cavallo tra ottobre e novembre Augustyn ha accusato un problema al piede che lo ha costretto ad un mese di assenza. Rientrato, ha dovuto chiudere anzitempo la stagione 2013-2014 con solo 5 presenze all'attivo dopo essersi operato alla caviglia. Nonostante ci\u00f2, ha esteso il suo contratto fino alla stagione seguente.\nIl 18 giugno 2015 viene ufficializzato il suo passaggio agli scozzesi dell'Heart of Midlothian.\nNazionale.\nTra il 2009 e il 2010 ha fatto parte dell'Under-21 polacca, scendendo in campo in 3 occasioni.\nStatistiche.\nPresenze e reti nei club.\n\"Statistiche aggiornate al 13 dicembre 2017.\""}
{"id": "2427172", "revid": "1305772", "url": "https://it.wikipedia.org/wiki?curid=2427172", "title": "Fish Out of Water", "text": "Fish Out of Water (\"pesce fuor d'acqua\" in lingua inglese) pu\u00f2 riferirsi a:"}
{"id": "2427178", "revid": "709565", "url": "https://it.wikipedia.org/wiki?curid=2427178", "title": "Amos (profeta)", "text": "Il suo nome in ebraico significa Amosyah=\" Yahweh solleva\"/\"Yahweh porta\".\nNato in un villaggio non lontano da Betlemme, visse la sua missione al tempo di Geroboamo II (783/82-753 a.C.) nell'VIII secolo a.C. Profeta e scrittore ebbe il merito teologico di ammonire e denunciare un culto corrotto e ridotto a pura esteriorit\u00e0, in un tempo in cui la prosperit\u00e0 cresceva nel regno di Israele.\nVita del profeta.\nIl regno di Israele, dopo la fondazione avvenuta con il re Saul e gli anni di splendore sotto Re Davide e re Salomone, si trov\u00f2 diviso in due entit\u00e0 statali: a nord Israele e a sud il regno di Giuda.\nAmos profetizz\u00f2 al tempo di Geroboamo II, tempo di prosperit\u00e0 notevole (la prosperit\u00e0 materiale fu accompagnata ben presto da una grave decadenza religiosa e morale). Questo profeta semplice, rude e schietto rimase colpito dalla corruzione dilagante che egli individu\u00f2 in due settori soprattutto: l'ingiustizia sociale e la degenerazione del culto. Egli interviene contro tale stato di cose con la forza della parola profetica che da lui erompe implacabile e terribile; il suo ministero non dovette durare pi\u00f9 di un anno. In patria riprese le precedenti occupazioni e attese a riordinare i suoi oracoli.\nAmos, semplice contadino e mandriano, fu chiamato improvvisamente dal Signore mentre seguiva il gregge (come egli stesso informa in ) gli fu affidata la missione di predicare nei due regni e di ammonire il popolo che si era corrotto con il benessere. Particolarmente fece pressioni sui sacerdoti e sui potenti che con la loro astuzia camuffavano abilmente le ingiustizie contro i poveri. Le sue predicazioni contro i costumi del tempo gli procurarono forti inimicizie, visto che fu anche espulso dalla citt\u00e0 di Betel dal re Geroboamo su istigazione del sacerdote Amasia.\nOpera letteraria.\nMolti sono i passi nel suo libro dove si ammonisce il ricco e dove si condanna la religiosit\u00e0 esteriore. Le sue profezie di sventura per una mancata conversione troveranno compimento nell'abbattimento del regno del nord da parte degli Assiri e nella conseguente deportazione del popolo di Israele e dei suoi notabili nel 722 a.C.\nCulto.\nLa Chiesa cattolica ne festeggia la memoria il 15 giugno."}
{"id": "2427180", "revid": "834", "url": "https://it.wikipedia.org/wiki?curid=2427180", "title": "Soldiers Gun", "text": ""}
{"id": "2427182", "revid": "1305772", "url": "https://it.wikipedia.org/wiki?curid=2427182", "title": "Tormented", "text": "Tormented (\"tormentato\" in lingua inglese) pu\u00f2 riferirsi a:"}
{"id": "2427187", "revid": "285718", "url": "https://it.wikipedia.org/wiki?curid=2427187", "title": "Guido d' Ippolito", "text": ""}
{"id": "2427190", "revid": "287204", "url": "https://it.wikipedia.org/wiki?curid=2427190", "title": "Obsessed", "text": ""}
{"id": "2427191", "revid": "1494169", "url": "https://it.wikipedia.org/wiki?curid=2427191", "title": "Affection", "text": ""}
{"id": "2427192", "revid": "1543377", "url": "https://it.wikipedia.org/wiki?curid=2427192", "title": "Bangalore Open 2008", "text": "Il Bangalore Open 2008 \u00e8 stato un torneo di tennis giocato sul cemento.\n\u00c8 stata la 6\u00aa edizione del Bangalore Open ,che fa parte della categoria Tier II nell'ambito del WTA Tour 2008.\nSi \u00e8 giocato al KSTLA Signature Kingfisher Tennis Stadium nella citt\u00e0 indiana di Bangalore.\nCampioni.\nSingolare.\n Serena Williams ha battuto in finale Patty Schnyder, 7-5, 6-3\nDoppio.\n Peng Shuai / Sun Tiantian hanno battuto in finale Chan Yung-jan / Chuang Chia-jung, 6-4, 5-7, 10-8"}
{"id": "2427193", "revid": "123640295", "url": "https://it.wikipedia.org/wiki?curid=2427193", "title": "Professor's Cube", "text": "Il Professor's Cube \u00e8 un puzzle meccanico, una versione 5\u00d75\u00d75 del Cubo di Rubik. Ha alcune caratteristiche in comune sia con l'originale 3\u00d73\u00d73 Rubik's Cube sia con il 4\u00d74\u00d74 Rubik's Revenge e conoscere la soluzione di uno di questi pu\u00f2 aiutare a risolverlo.\nIl nome.\nInizialmente alcune versioni del cubo 5\u00d75\u00d75 venivano vendute da Barnes e Noble con il nome di \"Professor's Cube,\" ma al momento Barnes e Noble vendono cubi chiamati semplicemente \"5\u00d75.\"\nMefferts.com offre delle versioni limitate del cubo 5\u00d75\u00d75 chiamate \"the Professor's Cube.\"\nQuesta versione ha delle piccole piastrelle colorate al posto degli adesivi. Verdes Innovations vende una versione chiamata V-Cube 5.\nStruttura.\nL'originale Professor's Cube inventato da Udo Krell funziona usando un cubo 3\u00d73\u00d73 espanso come parte esterna con i pezzi centrali e gli angoli che sporgono fuori dal centro sferico come nell'identico meccanismo del cubo 3\u00d73\u00d73. Gli spigoli non centrali sono adattati alle dimensioni del cubo e inseriti fra gli angoli. Tutti gli spigoli hanno un pezzo aggiuntivo che si incastra ai pezzi esterni del 3\u00d73\u00d73, e fa in modo che non cadano fuori dal cubo girandone una faccia. I centri sono divisi in due parti (una visibile e una nascosta) che si possono muovere indipendentemente. Questa caratteristica \u00e8 unica del progetto originale.\nLa versione Eastsheen del puzzle usa un diverso meccanismo. I pezzi centrali mantengono fermo il centro vicino agli spigoli centrali, che girando tengono gli spigoli nella posizione corretta. Gli spigoli non centrali tengono gli angoli al posto giusto, e la parte interna degli angoli non arriva al centro di tutto il cubo.\nIl meccanismo del V-Cube 5, inventato da Panagiotis Verdes, ha degli elementi in comune sia con l'originale che con l'Eastsheen. Gli angoli raggiungono il centro del puzzle (come nel meccanismo originale) e i pezzi centrali tengono fermi gli spigoli centrali (come nel meccanismo dell'Eastsheen), permettendo rotazioni veloci e scorrevoli e creando probabilmente la versione pi\u00f9 veloce e pi\u00f9 duratura del puzzle. Diversamente dal design dell'originale 5\u00d75\u00d75, il V-Cube 5 \u00e8 stato progettato apposta per lo speedcubing.\nPermutazioni.\nCi sono 98 pezzi sulla superficie del cubo: 8 angoli, 36 spigoli (di due tipi) e 54 pezzi centrali (48 movibili di due tipi e 6 fissati).\nPer quanto riguarda gli angoli \u00e8 possibile qualunque permutazione, comprese quelle dispari, con il risultato di 8! () possibili situazioni. Sette degli angoli possono essere ruotati indipendentemente e l'ottavo orientamento dipende dai sette precedenti, dando in questo modo 37 combinazioni.\nI 24 spigoli esterni non possono essere capovolti, perch\u00e9 la forma interna di questi pezzi non \u00e8 simmetrica. Ogni permutazione degli spigoli esterni \u00e8 possibile, comprese le permutazioni dispari, formando 24! situazioni possibili. I 12 spigoli centrali possono essere capovolti. Undici di questi possono essere capovolti e mossi indipendentemente, con il risultato di 12!/2 \u00d7 211 o 12! \u00d7 210 possibilit\u00e0. In totale ci sono 24! \u00d7 12! \u00d7 210 possibilit\u00e0 per gli spigoli interni e per quelli interni messi insieme.\nQuesto d\u00e0 un numero totale di permutazioni di\nIl numero intero \u00e8 precisamente possibili permutazioni.\nAlcune variazioni del Professor's Cube hanno uno dei pezzi centrali con un logo stampato che pu\u00f2 essere orientato in quattro modi diversi. Questo incrementa il numero delle permutazioni a formula_2, sebbene ogni orientamento di questo pezzo pu\u00f2 essere considerato corretto.\nDurabilit\u00e0.\nL'originale Professor's Cube \u00e8 chiaramente pi\u00f9 delicato rispetto al Cubo di Rubik 3\u00d73\u00d73 a causa del numero molto pi\u00f9 grande di parti mobili. Non \u00e8 adatto per lo speedcubing. Sarebbe meglio che il puzzle non venisse forzato eccessivamente e che prima di effettuare una rotazione le parti siano bene allineate fra di loro per prevenire danni, \u00e8 molto probabile rompere un pezzo a causa del fatto che non sia ben allineato. Se ruotato quando non \u00e8 bene allineato i pezzi interni potrebbero incastrasi con gli angoli facendoli saltare fuori. Si pu\u00f2 facilmente ovviare a questo problema girando la faccia di dietro nella sua posizione precedente, facendo tornare i pezzi al loro posto originale.\nForza eccessiva potrebbe causare la rottura completa delle piastrelle colorate. Sia l'Easthseen che il V-Cube 5 sono progettati con differenti meccanismi per rimediare alla fragilit\u00e0 del progetto originale.\nRisoluzione.\nLe persone in grado di risolvere velocemente puzzle come questo di solito preferiscono la strategia di avvicinare gli spigoli con gli stessi colori formando delle strisce, e i centri in un blocco di un unico colore. Questo permette al cubo di essere velocemente risolto con lo stesso metodo del cubo 3\u00d73\u00d73. Come illustrato nell'immagine i centri, gli spigoli centrali e gli angoli formano un cubo equivalente ad un 3\u00d73\u00d73. Per questo motivo anche in questo cubo possono verificarsi due errori di parit\u00e0 di cui uno in comune con il 4x4x4 .\nUn altro modo di risolvere il cubo usato di frequente \u00e8 quello di risolvere prima gli spigoli del cubo. Gli angoli possono essere messi a posto successivamente, e i centri si risolvono alla fine con un algoritmo simile a quello usato nel cubo 4\u00d74\u00d74.\nRecord.\nI record del mondo sono:"}
{"id": "2427195", "revid": "1629429", "url": "https://it.wikipedia.org/wiki?curid=2427195", "title": "The Moment", "text": ""}
{"id": "2427197", "revid": "1305772", "url": "https://it.wikipedia.org/wiki?curid=2427197", "title": "Real Love", "text": "Real Love (\"vero amore\" in lingua inglese) pu\u00f2 riferirsi a:"}
{"id": "2427198", "revid": "287204", "url": "https://it.wikipedia.org/wiki?curid=2427198", "title": "Malev Hungarian Airlines", "text": ""}
{"id": "2427199", "revid": "1543377", "url": "https://it.wikipedia.org/wiki?curid=2427199", "title": "Hush Hush (Pussycat Dolls)", "text": "Hush Hush \u00e8 una canzone delle Pussycat Dolls, incluso nella prima edizione del loro secondo album in studio \"Doll Domination\" del 2008.\nIl brano.\nOriginariamente \"Hush Hush\" era una lenta ballata, in seguito rielaborata in un uptempo dance, ispirata alla canzone di Gloria Gaynor del 1978 \"I Will Survive\", e ribattezzata \"Hush Hush, Hush Hush\". La canzone \u00e8 stata inclusa nella seconda versione dell'album \"Doll Domination\", \"Doll Domination 2,0\".\nNonostante il singolo non fosse stato ancora pubblicata ufficialmente, il brano ha debuttato nella classifica russa airplay Grafico, alla posizione 38, e, infine, ha raggiunto la prima posizione. \"Hush Hush\" \u00e8 diventata la quarta canzone di un artista statunitense a raggiungere la posizione numero uno in Russia (la precedente era \"Hot N Cold\" di Katy Perry).\nPubblicazione del singolo.\n\u00c8 stato confermato che entrambe le versioni del brano saranno pubblicate come singolo, il 12 maggio 2009, nelle radio e su cd. Il sito Amazon.com ha rivelato che la copertina promozionale del singolo non riportava come nei precedenti singoli la dicitura \"The Pussycat Dolls\", ma \"The Pussycat Dolls ft. Nicole Scherzinger\", cos\u00ec come gi\u00e0 avvenuto nel precedente singolo \"Jai Ho\", facendo speculare sulla possibilit\u00e0 di una rottura del gruppo, confermate da alcune tensioni sul palco del concerto di Britney Spears, dove le Pussycat Dolls aprivano le esibizioni. Ci\u00f2 nonostante Robin Antin, manager del gruppo, ha smentito ogni voce ed ha confermato la pubblicazione del terzo album del gruppo.\nIl video musicale.\nIl video della canzone \u00e8 stato girato in 2 giorni, il 5 e 6 maggio. Nel video hanno partecipato il blogger Perez Hilton e Carmen Electra. Il video inizia con la Scherzinger in una vasca da bagno, ma subito dopo, nel ritornello si unisce alle altre doll per cantare in una casa con delle scale ispirate al famoso capolavoro dell'artista Escher. Nella seconda strofa sono tutte, comprese le Guest Star, in un pub con un dee-jay alle prese con casseforti musicali. Alla fine durante il pezzo \"I Will Survive\" si vede Nicole Scherzinger vestita in oro stile anni ottanta, il video finisce con tutte le doll mentre si vede una casa in lontananza.\nClassifiche.\na La versione di \"Hush Hush\" presente nell'album \u00e8 entrata nelle classifiche russe nel 2008 grazie all'airplay radiofonico, dato che un singolo fisico non \u00e8 mai stato pubblicato in quel territorio.\nb Il singolo non \u00e8 andato oltre quella posizione nella Pop 100, dato che \"Billboard\" ha abolito la classifica e da luglio 2009 sar\u00e0 sostituita dalla \"Mainstream Top 40\"."}
{"id": "2427200", "revid": "287204", "url": "https://it.wikipedia.org/wiki?curid=2427200", "title": "Swing (film)", "text": ""}
{"id": "2427205", "revid": "599013", "url": "https://it.wikipedia.org/wiki?curid=2427205", "title": "Luca Banchi", "text": "Carriera.\nClub.\nInizia ad allenare nelle squadre giovanili del Basket Grosseto; in seguito \u00e8 vice allenatore alle Forze Armate Vigna di Valle e all'Affrico Firenze. Dal 1987 al 1999 allena la squadra juniores del Basket Livorno, con cui vince 3 titoli nazionali nel 1995, 1996, 1997.\nViene promosso a capo allenatore del Basket Livorno in Serie A2. Nel 1999 fa il suo esordio su una panchina della massima serie guidando la Pallacanestro Trieste per un biennio, prima di tornare a Livorno, nel frattempo promossa in Serie A. Seguiranno due esperienze in Legadue a Trapani e Jesi.\nNel 2006 diventa il vice allenatore dell'esordiente Simone Pianigiani alla Mens Sana Siena, con cui vince 6 scudetti consecutivi (dal 2006-07 al 2011-12), 5 Supercoppe italiane (dal 2007 al 2011), 4 Coppe Italia (dal 2009 al 2012).\nNel giugno 2012 subentra allo stesso Pianigiani nel ruolo di capo allenatore della Mens Sana. Il 10 febbraio 2013 vince al Forum di Assago la Coppa Italia, grazie alla vittoria in finale su Varese per 77-74, mentre il 19 giugno successivo vince anche il suo primo scudetto da capo allenatore, anche se poi sar\u00e0 revocato, come la Coppa Italia, per illeciti amministrativi della societ\u00e0.\nIl 1\u00ba luglio 2013 passa ufficialmente alla guida dell'Olimpia Milano, che conduce alla conquista del suo ventiseiesimo scudetto. Prima di lui, nessun allenatore era riuscito a vincere uno scudetto con l'Olimpia al suo primo anno di permanenza a Milano. Con questo successo ha inoltre replicato l'impresa di Carlo Recalcati, unico allenatore capace di vincere due scudetti consecutivi con due squadre diverse. Il 25 giugno 2015, dopo una stagione negativa, dove Milano ha perso la finale di Coppa Italia ed \u00e8 stata eliminata nella semifinale play-off (in entrambi i casi dalla Dinamo Sassari), viene sollevato dall'incarico. Per la stagione 2015-16 al posto di Banchi viene ingaggiato come allenatore Jasmin Repe\u0161a. Il 25 maggio 2017 viene annunciato come nuovo allenatore dell'Auxilium Pallacanestro Torino con cui conclude il girone di andata della stagione 2017-18 al quinto posto in classifica centrando la qualificazione alle Final Eight di Coppa Italia, oltre a raggiungere le TOP 16 di EuroCup. Il 15 gennaio 2018 rassegna le dimissioni da capo allenatore della squadra per divergenze con la dirigenza.\nIl 3 marzo 2018 viene ingaggiato dal con un contratto fino alla fine della stagione che terminer\u00e0 con la seminifinale play-off della Bundesliga e il dodicesimo posto in Eurolega.\nIl 1\u00ba luglio 2018 viene ingaggiato come capoallenatore dal AEK Atene militante nella Basketball Champions League dove arriva ai quarti di finale e nella semifinale playoff del campionato ellenico.\nL'anno successivo cambia ancora nazione firmando un contratto annuale con il club russo del , dove rimane fino al 15 dicembre 2019.\nIl 20 ottobre 2021 viene chiamato sulla panchina della Victoria Libertas Pesaro subentrando al dimissionario Aza Petrovic. \nNazionale.\nHa guidato la Nazionale Under-20 nel 2001, con cui ha vinto il \"Challenge Round\" disputato in Ucraina. Nello stesso anno ha vinto la medaglia di bronzo alla guida della Nazionale sperimentale ai XIV Giochi del Mediterraneo. Nel 2004 ha centrato il secondo posto ai Mondiali Militari in Croazia con Nazionale di categoria."}
{"id": "2427212", "revid": "114453897", "url": "https://it.wikipedia.org/wiki?curid=2427212", "title": "Jerry Sohl", "text": "Biografia.\nHa scritto sceneggiature per le serie televisive \"Ai confini della realt\u00e0\" (come ghost writer di Charles Beaumont), \"Alfred Hitchcock presenta\", \"The Outer Limits\", \"Star Trek\" e sceneggiature cinematografiche. \u00c8 inoltre autore di romanzi e opere su scacchi e bridge.\nSposato nel 1943, ha avuto un figlio e due figlie."}
{"id": "2427216", "revid": "767487", "url": "https://it.wikipedia.org/wiki?curid=2427216", "title": "Tapio Rautavaara", "text": "Biografia.\nRegistr\u00f2 un totale di 310 canzoni, alcune delle quali sono diventate famose, come \"Isois\u00e4n olkihattu\", \"Reppu ja reissumies\" e \"Korttipakka\".\nCome atleta vinse la medaglia d'oro nella specialit\u00e0 del lancio del giavellotto ai Giochi della XIV Olimpiade di Londra con la misura di 69,77; in precedenza aveva ottenuto la medaglia di bronzo ai campionati europei di atletica del 1946 ad Oslo con la misura di 66,40 m."}
{"id": "2427218", "revid": "729019", "url": "https://it.wikipedia.org/wiki?curid=2427218", "title": "Beriev Be-2", "text": "Il Beriev Be-2, originariamente designato Beriev KOR-1 (in caratteri cirillici \u0411\u0435\u0440\u0438\u0435\u0432 \u0411\u0435-2 e \u0411\u0435\u0440\u0438\u0435\u0432 \u041a\u041e\u0420-1) era un idroricognitore biplano a scafo centrale, imbarcato e catapultabile, progettato dall'OKB 49 diretto da Georgij Michailovi\u010d Beriev e sviluppato in Unione Sovietica negli anni trenta.\nImpiegato negli anni successivi dall'Aviacija Voenno-Morskogo Flota, l'aviazione navale della sovietica Voenno-Morskoj flot SSSR, venne realizzato per sostituire il precedente pari ruolo Heinkel HD 55, ridesignati KR-1 e prodotti anche su licenza, e per equipaggiare i nuovi incrociatori di Classe Kirov fino allo scoppio della seconda guerra mondiale. Furono ritirati dal servizio nel 1942.\nStoria del progetto.\nIl KOR-1, com'era originalmente designato, deve la sua origine nei primi anni trenta per l'esigenza da parte della marina militare sovietica di sostituire i KR-1, i tedeschi Heinkel HD 55, oramai considerati superati, sulle unit\u00e0 della flotta sovietica che gi\u00e0 operavano in missioni di ricognizione nel mar Baltico.\nTecnica.\nIl Be-2 era un idrovolante interamente metallico di impostazione generale classica, biplano monomotore e biposto, caratterizzato dalla configurazione a galleggiante centrale, una soluzione tecnica non molto usata.\nLa fusoliera presentava due abitacoli separati, aperti ed in tandem, l'anteriore occupato dal pilota ed il posteriore per l'osservatore. Posteriormente terminava in un impennaggio cruciforme monoderiva dotata di piani orizzontali controventati.\nLa configurazione alare era biplana con le ali superiore ed inferiore, quest'ultima l'unica dotata di alettoni, dalla stessa apertura, collegate tra loro da un paio di montanti a doppia T integrati da tiranti in fili d'acciaio e, la superiore, alla fusoliera tramite un robusto castello tubolare. Le ali erano inoltre ripiegabili all'indietro per mantenere l'ingombro laterale quando non era utilizzato.\nIl galleggiamento era assicurato da un grande galleggiante centrale, collegato alla parte inferiore della fusoliera da un castello tubolare, integrato da due altri galleggianti equilibratori di dimensione minore collegati sotto all'ala inferiore tramite una struttura tubolare.\nLa propulsione era assicurata da uno Shvetsov M-25, un motore radiale 9 cilindri a singola stella e raffreddato ad aria, copia dello statunitense Wright R-1820 prodotta su licenza, capace di erogare una potenza di 700 CV (515 kW). Il motore era posto sul muso, racchiuso da una cappottatura che differ\u00ec dal prototipo per l'apertura anteriore libera in luogo di quella finestrata ed abbinato ad un'elica bipala, precedentemente tripala, a passo variabile in due posizioni regolabile a motore fermo.\nL'armamento era costituito da 3 mitragliatrici ShKAS calibro 7,62\u00a0mm, due rivolte in avanti in caccia e posizionate ai lati della fusoliera e la terza collocata su un supporto brandeggiabile per la postazione posteriore riservata all'osservatore/mitragliere."}
{"id": "2427220", "revid": "61051", "url": "https://it.wikipedia.org/wiki?curid=2427220", "title": "Beriev KOR-1", "text": ""}
{"id": "2427221", "revid": "287204", "url": "https://it.wikipedia.org/wiki?curid=2427221", "title": "Bor Trieste", "text": "La Bor Trieste \u00e8 una societ\u00e0 polisportiva di Trieste. La sezione pallavolistica femminile milit\u00f2 in Serie A negli anni sessanta.\nStoria della societ\u00e0.\nLa \"\u0160portno Zdru\u017eenje - Unione Sportiva Bor\" fu fondata il 21 giugno del 1959 da Jo\u017ee Cesar come punto di aggregazione per la minoranza slovena residente a Trieste. Tra gli sport praticati attualmente dall'associazione ci sono l'atletica leggera, il tennistavolo, la pallacanestro (l\"'Associazione Pallacanestro Club Bor\", fondato nel 1965, milita in Serie C Dilettanti) e la pallavolo, sport nel quale raccolse i risultati pi\u00f9 importanti.\nLa squadra maschile, oggi scomparsa, raggiunse la Serie B negli anni Sessanta. La squadra di pallavolo femminile (dal 1990 \"Odbojkarsko Dru\u0161tvo - Associazione Pallavolo\") milit\u00f2 in Serie A nelle stagioni 1965-66 e 1966-67. Gioca oggi in Serie D e vanta un fiorente settore giovanile."}
{"id": "2427222", "revid": "547034", "url": "https://it.wikipedia.org/wiki?curid=2427222", "title": "Diictodon", "text": "Il diictodonte (gen.\"Diictodon\") era un minuscolo animale appartenente ai dicinodonti vissuto durante il Permiano in Sudafrica e in alcune regioni dell'Asia.\nLa talpa del Permiano.\nStrettamente imparentato coi giganti triassici come il \"Placerias\" o il \"Kannemeyeria\", a differenza di essi, questo terapside era molto piccolo, solo 50 cm, e viveva in tane sotterranee a forma di spirale, comportandosi similmente alle talpe attuali. Queste tane, oltre a rifugio da tempeste di sabbia e predatori come il \"Gorgonops\", facevano anche da \"dispensa\":a causa infatti del clima arido, gli animali dovevano sfruttare le minime risorse possibili e cos\u00ec, assieme alle scorte di cibo per i periodi pi\u00f9 aridi, il dictodonte aveva sviluppato un efficace apparato digerente, traendo energia anche da piccoli bocconi. \nEra un erbivoro e usava le zampe e le zanne per scavare sottoterra o cercare i tuberi e radici di cui si nutriva.\nNella cultura di massa.\nIl \"Diictodon\" appare nella serie televisiva \"Primeval\"; compare anche nel terzo episodio del documentario della BBC \"L'impero dei mostri\"."}
{"id": "2427226", "revid": "15756", "url": "https://it.wikipedia.org/wiki?curid=2427226", "title": "Etichettatura di manutenzione", "text": "L'etichettatura di manutenzione \u00e8 una norma che regola le indicazioni sui prodotti tessili per fornire indicazioni al consumatore all'uso.\nIn particolare le istruzioni per la manutenzione sono indicate da simboli, in modo da essere comprensibili indipendentemente dalla lingua.\nIn Italia, l'etichettatura di manutenzione mediante segni grafici \u00e8 stata recepita con la norma UNI EN 23758/94, versione ufficiale della norma Europea EN 23758/93 che recepiva la norma internazionale ISO 3758/91.\nL'etichetta \u00e8 composta da cinque simboli che sintetizzano i trattamenti a cui un tessuto pu\u00f2 o non pu\u00f2 essere sottoposto: lavaggio ad umido, candeggio con cloro, stiratura, lavaggio a secco, asciugatura.\nLe etichette per la cura furono introdotte per la prima volta il 1 \u00b0 gennaio 1984, usando un linguaggio e simboli semplici. Successivamente, il 1 \u00b0 luglio 1997, le iscrizioni sulle etichette di cura furono rimosse e fu fatto solo l'uso di simboli. Istituito nel 1963, il lavoro di GINETEX sulle etichette per la cura \u00e8 stato approvato dai paesi europei nel 1975."}
{"id": "2427234", "revid": "767487", "url": "https://it.wikipedia.org/wiki?curid=2427234", "title": "Episodi di Moonlighting (quarta stagione)", "text": "La quarta stagione di Moonlighting \u00e8 stata trasmessa negli Stati Uniti nel biennio 1987-'88."}
{"id": "2427238", "revid": "125969565", "url": "https://it.wikipedia.org/wiki?curid=2427238", "title": "Chris Wood (calciatore)", "text": "Assieme a David Murphy e Marlon King, \u00e8 il primatista di reti (2) con la maglia del Birmingham City nelle competizioni calcistiche europee.\nCaratteristiche tecniche.\nGioca prevalentemente come centravanti, forte fisicamente e molto forte nel gioco aereo, si dimostra abile nel saper difendere palla e far salire la squadra, inoltre \u00e8 un buon finalizzatore.\nCarriera.\nClub.\nDopo aver mosso i primi passi in tre diverse societ\u00e0 calcistiche neozelandesi, si trasferisce in Inghilterra, al , dove si mette in mostra nella squadra riserve. Nell'aprile 2009 gli infortuni occorsi ad alcuni titolari gli spalancano le porte della prima squadra, venendo convocato per la partita di Premier League al Fratton Park contro il . Partito inizialmente dalla panchina, subentra a partita in corso, diventando il quinto calciatore neozelandese a giocare in Premier League.\nAlla fine del stagione 2008-2009 ottiene il suo primo contratto da professionista, firmando un accordo di due anni con un'opzione per altri due anni con i \"Baggies\". Nel dicembre 2009 firma un altro contratto della durata di 3 anni e mezzo con un'opzione per un ulteriore anno. Il 15 settembre 2009 segna il suo primo gol da professionista, con un poderoso tiro dalla distanza, nella vittoria per 3-1 contro il . Il 2 gennaio 2010 segna il suo secondo gol nella vittoria per 2-0 sull', sette minuti dopo il suo ingresso in campo, nel terzo turno di FA Cup.\nDopo aver girato in prestito per diverse squadre inglesi, , , , e , nel 2013 viene acquistato dal . Dopo una breve parentesi in prestito all', nel 2015 passa a titolo definitivo al , con il quale tra il 2015 e il 2017 realizza 41 reti in 83 gare di campionato.\nIl 21 agosto 2017 passa al , societ\u00e0 neopromossa in Premier League, per una cifra attorno ai 16 milioni, firmando un contratto quadriennale.\nDopo quattro stagioni e mezza, il 13 gennaio 2022 viene ceduto a titolo definitivo al per 30 milioni di euro.\nNazionale.\nNel 2007 rappresenta la nazionale neozelandese Under-17, partendo spesso da titolare, nel Mondiale di categoria dello stesso anno. Dopo una serie di prestazioni significative con il suo club, l'allenatore della nazionale maggiore Ricki Herbert lo convoca per la Confederations Cup 2009 in Sudafrica.\nDebutta in nazionale il 3 giugno 2009, nell'amichevole disputata prima della manifestazione, contro la Tanzania.\nNel maggio 2010 viene convocato per il Mondiale 2010, risultando, a 18 anni, il pi\u00f9 giovane tra i convocati neozelandesi.\nNel 2012 prende parte alla Coppa d'Oceania, che vede la Nuova Zelanda eliminata in semifinale. Nello stesso anno partecipa anche ai Giochi Olimpici di Londra.\nNel 2016 \u00e8 tra i convocati per la Coppa d'Oceania, che si conclude con la vittoria della Nuova Zelanda ai tiri di rigore contro la Papa Nuova Guinea. Un anno dopo partecipa con gli \"All White\" alla FIFA Confederations Cup, giocando tutte e tre le partite e segnando un gol nella sconfitta per 2-1 contro il Messico.\nNel 2021 prende parte ai Giochi Olimpici di Tokyo.\nStatistiche.\nPresenze e reti nei club.\n\"Statistiche aggiornate al 14 gennaio 2022.\""}
{"id": "2427240", "revid": "287204", "url": "https://it.wikipedia.org/wiki?curid=2427240", "title": "L'anomalia", "text": "L'anomalia (\"The Anomaly\") \u00e8 un romanzo di fantascienza del 1971 dello scrittore statunitense Jerry Sohl.\nIl romanzo fu pubblicato in italiano a partire dal 1973.\nTrama.\nUn'astronave passa nei pressi della Terra lanciando milioni di spore nell'aria. Una di queste trova un caldo rifugio.\nNancy Bradford, che a seguito di un aborto ha subito un'isterectomia, si sveglia nel cuore della notte.\nDopo poco tempo annuncia al marito Lyle di essere incinta, di un maschio.\nI medici non possono far altro che diagnosticare una gravidanza isterica e suggerire di traslocare in un ambiente pi\u00f9 tranquillo. I coniugi si spostano in montagna, ma la situazione non migliora e, un giorno, Nancy partorisce, anche se il medico che la visita subito dopo diagnostica un aborto spontaneo vero e proprio, seppure il marito gli racconti dell'isterectomia.\nNancy invece annuncia di avere un bel bimbo, che solo lei per\u00f2 riesce a vedere. Si rende conto che c'\u00e8 qualcosa di strano in questo, ma lo affronta come una semplice anomalia rispetto ai parti normali. Si fa comunque ricoverare in una clinica psichiatrica, dove il bimbo, invisibile a tutti, cresce, si sviluppa e mangia. Da tutti Nancy viene ritenuta una tranquilla pazza che riesce a ingannare tutti consumando abiti per bambini, scarpe, cibo in pi\u00f9. Lyle non sa pi\u00f9 cosa fare.\nUna fotografia di quello che dovrebbe essere il bambino, presa di nascosto, mostra solo un grappolo d'uva gigante. Nancy invece continua a vederci il figlio.\nIl marito nasconde allora la foto all'interno di un libro sulla natura e Nancy riesce a capire che \u00e8 Gilgri, il figlio, ad averle alterato la mente.\nGilgri le spiega di essere un alieno e di essersi impiantato nel suo corpo. La considera comunque come la vera madre. Mostratosi al padre, che finalmente comprende gli atteggiamenti di Nancy, poco prima della ripartenza verso il suo mondo d'origine, fa dono di un nuovo utero alla madre, e i due coniugi avranno un bambino in ricordo di Gilgri."}
{"id": "2427259", "revid": "4175", "url": "https://it.wikipedia.org/wiki?curid=2427259", "title": "Ivan Vicelich", "text": "Giocava come terzino o centrocampista.\nHa vinto il premio come calciatore dell'Oceania dell'anno per la stagione 2009.\nDetiene il record di presenze con la sua nazionale, con 88 partite giocate.\nBiografia.\nNase a Auckland in una famiglia di origine croata. La sua prima squadra nelle giovanili \u00e8 il Massey AFC. Esordisce in campionato nel Waitakere United, ma \u00e8 con il Central United che coglie i primi successi, giocando anche (col franchise New Zealand Knights) nel campionato australiano. Successivamente gioca alcuni anni nella massima serie olandese. \nRientra in Nuova Zelanda soprattutto per motivi familiari nell'Auckland City (di cui fa parte il suo storico club Central United) in cui resta 8 anni (salvo un breve prestito allo Shenzhenshi Zuqiu Julebu) e con cui vince 6 OFC Champions League. Al termine della carriera da giocatore resta nell'Auckland City come vice allenatore.\nAll'attivit\u00e0 di calciatore affianca quella di titolare di un grande negozio di articoli sportivi.\n\u00c8 sposato e ha due figli."}
{"id": "2427262", "revid": "1812835", "url": "https://it.wikipedia.org/wiki?curid=2427262", "title": "Cincinnati Kid", "text": "Cincinnati Kid \u00e8 un film del 1965 diretto da Norman Jewison, con Steve McQueen e Edward G. Robinson.\nTratto da un romanzo di Richard Jessup, sceneggiato da Ring Lardner Jr. e Terry Southern, il film venne iniziato da Sam Peckinpah, che fu licenziato dopo 4 giorni di riprese per contrasti con il produttore Martin Ransohoff.\nJoan Blondell vinse il National Board of Review Award come migliore attrice non protagonista, titolo per il quale fu candidata anche al Golden Globe.\nTrama.\nAnni 30, Eric Stoner, detto Cincinnati Kid, \u00e8 un giovane cinico e astuto, ritenuto il pi\u00f9 bravo giocatore di poker di New Orleans. Quando arriva in citt\u00e0 il vecchio Lancey Howard, considerato il \"re del poker\" nonch\u00e9 \"Il Campione\", la sfida tra i due \u00e8 inevitabile."}
{"id": "2427264", "revid": "47767", "url": "https://it.wikipedia.org/wiki?curid=2427264", "title": "Marcel Mouloudji", "text": "Il padre di Marcel, algerino, originario di Sidi A\u00efch in Cabilia, lavor\u00f2 come agricoltore e fu iscritto al Partito Comunista.\nBiografia.\nAffetto sin dalla nascita da un leggero strabismo, si iscrisse insieme al fratello in un movimento giovanile. Nel 1935 incontr\u00f2 Sylvain Itkin, direttore del \"Gruppo del mese di ottobre\", un'organizzazione affiliata alla Federazione dei lavoratori del teatro di Francia. Egli partecip\u00f2 alla vita sociale del \"Fronte popolare\" nel 1936, e visse in \"semi-nascondigli\" durante la seconda guerra mondiale. Mouloudji raccont\u00f2 poi la sua esperienza nel libro \"Enrico \u00e8 il prezzo della Pl\u00e9iade\" (1945).\nNel 1938 apparve nel film \"Gli scomparsi di Saint Agil\" di Christian-Jaque. Nel cabaret, cant\u00f2 Boris Vian (\"Le D\u00e9serteur\") o Jacques Pr\u00e9vert, che imperson\u00f2 nel film \"Les eaux troubles\" (1949) di Henri Calef, e partecip\u00f2 a \"Ribellione\", 1945) e \"Siamo tutti assassini\" (1952) di Andr\u00e9 Cayatte.\nNel 1958 fece la sua ultima apparizione al cinema in \"Raffiche sulla citt\u00e0\", di Pierre Chenal, un film ispano-svedese, \"Llegaron dos hombres\".\nGrazie a Jacques Canetti, il famoso agente e operatore della Tre cabaret Baudets, che condusse Mouloudji al successo, registr\u00f2 \"Come un piccolo papavero\" (\"Comme un p'tit coquelicot\"), che ottenne il \"Grand Prix du Disque\" nel 1953 e il \"Prix Charles Cros\" nel 1952 e 1953. Il successivo \"Un giorno si vedr\u00e0\" (\"Un jour tu verras\"), del 1954, \u00e8 tratto dal film \"Il letto\".\nIn Italia, nel 1965 la sua canzone \"Le mal de Paris\" fu scelta come sigla per la prima serie dello sceneggiato televisivo \"Le inchieste del commissario Maigret\".\nLouise Fouquet, detta \"Lola\", fu sua moglie e suo agente dal 1943 al 1969. Ebbe due figli: Gr\u00e9gory Mouloudji, da Lilia Lejpuner nel 1960, e Annabelle Mouloudji (anche lei cantante) da Nicolle Tessier nel 1967. Lilianne Patrick fu la sua ultima compagna.\nNel 1976 registr\u00f2 con il fisarmonicista Marcel Azzola un'antologia di musette: \"Et \u00e7a tournait\". Nel 1980 pubblic\u00f2 l'album \"Inconnus Inconnues\" e tenne numerosi concerti in tutto il Paese. Da allora per\u00f2 dedic\u00f2 pi\u00f9 tempo per scrivere e dedicarsi alla pittura, il suo primo amore. Torn\u00f2 sul palco nel 1987 presso l'Elys\u00e9e Montmartre.\nA 70 anni, nel 1992, una pleurite compromise parzialmente la sua voce. Nel marzo 1994 venne invitato al Festival Chorus di Hauts-de-Seine, vicino a Parigi, per un concerto-omaggio. Diede un ultimo \"recital\" vicino a Nancy nel mese di aprile.\nMor\u00ec il 14 giugno 1994, quando aveva molti progetti in corso, tra cui la stesura delle sue memorie, 50 anni dopo il primo volume e un nuovo album. \u00c8 sepolto nel cimitero di P\u00e8re-Lachaise a Parigi.\nCover delle canzoni di Mouloudji da altri musicisti.\nDiversi artisti e i suoi figli hanno interpretato canzoni da Marcel Mouloudji nell'album \"Hommage \u00e0 Mouloudji, En souvenir des souvenirs...\" : tra i primi si annoverano Louis Ch\u00e9did, Alain Chamfort, Jil Caplan, Annabelle &amp; Gr\u00e9gory Mouloudji e altri."}
{"id": "2427267", "revid": "1573940", "url": "https://it.wikipedia.org/wiki?curid=2427267", "title": "Picea sitchensis", "text": "Il peccio di Sitka (Picea sitchensis []) \u00e8 una specie di peccio, appartenente alla famiglia delle Pinaceae originaria della costa occidentale dell'America del Nord (Columbia Britannica in Canada e Washington, California, Alaska e Oregon negli Stati Uniti). \n\u00c8 di gran lunga il peccio che raggiunge le pi\u00f9 grandi dimensioni, nonch\u00e9 la quinta conifera pi\u00f9 grande al mondo (dopo la sequoia gigante, la sequoia sempreverde, il kauri neozelandese e il cedro rosso occidentale) e la terza per altezza (dopo la sequoia sempreverde e l'abete di Douglas). Pu\u00f2 raggiungere infatti i 50-70 metri d'altezza (eccezionalmente oltre 90 metri), con un diametro del tronco fino a 5 metri (eccezionalmente 6-7 metri).\nEtimologia.\nIl nome generico \"Picea\", utilizzato gi\u00e0 dai latini, potrebbe, secondo un'interpretazione etimologica, derivare da \"Pix picis\" = pece, in riferimento all'abbondante produzione di resina. Il nome specifico \"sitchensis\" fa riferimento all'isola di Sitka in Alaska, dove venne collezionato il primo esemplare della specie.\nDescrizione.\nPortamento.\n\u00c8 un albero maestoso e slanciato che raggiunge i 65-80 m di altezza con fusto monopodiale e dritto che pu\u00f2 misurare 4-4,5 m di diametro; la chioma \u00e8 piramidale o conica, con i primi rami ad un'altezza di 30-40 metri negli esemplari pi\u00f9 anziani. I rami del primo ordine sono lunghi e si diramano orizzontalmente, quelli del secondo ordine, anch'essi lunghi, sono slanciati e talvolta pendenti; i virgulti sono snelli, flessibili, di colore inizialmente marrone molto chiaro, poi marrone-arancione o giallastro, superficialmente rigati e solcati. I pulvini sono lunghi 1-1,5 mm, disposti a 90 gradi sui germogli.\nFoglie.\nLe foglie sono aghiformi, rigide e pungenti, lunghe 15\u201325 millimetri, con sezione trasversale appiattita, quasi quadrangolare. La faccia superiore \u00e8 di colore verde scuro tendente al blu, con due o tre sottili linee di stomi, quella inferiore \u00e8 di colore verde chiaro tendente al bianco, con due fitte bande di stomi. Gli aghi sono disposti radialmente, nei rami superiori affollati sopra il germoglio, disposti a pettine nella parte inferiore. Le gemme vegetative sono ovoidali-coniche, acute o ottuse, lunghe 4-5 mm, lievemente resinose alla base; hanno perule triangolari, ottuse, marroni chiare, persistenti per parecchi anni. \nFiori.\nSono strobili maschili inizialmente rossi-rosa poi giallastri a maturazione, ascellari e fitti, lunghi 2-3,5 cm.\nFrutti.\nI coni femminili sono cilindrici-oblunghi, inizialmente eretti poi pendenti, lunghi 5\u20139 cm e larghi 2-3 cm, con punte ottuse; di colore inizialmente verde giallastro o verde, marrone pallido o marrone giallastro a maturazione, hanno corti peduncoli, obliqui o ricurvi. I macrosporofilli sono molto sottili, rombici e talvolta irregolari, lunghi 1-1,5 cm, con superficie finemente striata, glabra, e apici irregolarmente dentellati; le brattee sono piccole, ligulate e lanceolate, lunghe 5-8 mm, incluse ma spesso visibili con i macrosporofilli completamente aperti. I semi sono ovoidali, lunghi 2-3,5 mm, di colore marrone, con una parte alata ovata-oblunga, lunga 6-10 mm, giallastra.\nCorteccia.\nLa corteccia, di colore grigio scuro, \u00e8 sottile e tende a staccarsi in scaglie circolari di 5\u201320 centimetri di diametro.\nGrandi esemplari.\nOltre un secolo di disboscamento ha risparmiato solo una porzione della foresta di Sitka. Gli alberi pi\u00f9 alti vennero tagliati prima che potessero essere effettuate misurazioni accurate. Alberi che superano i 90 metri possono essere osservati nella riserva della riserva del parco nazionale dell'anello del Pacifico e nel Carmanah Walbran Provincial Park sull'isola di Vancouver, nella Columbia Britannica (il \"Charmanah Giant\", con i suoi 94 metri, \u00e8 l'albero pi\u00f9 alto del Canada), nel parco nazionale di Olympic (Washington) e nel parco nazionale di Redwood (California); in quest'ultimo sito almeno due alberi raggiungono i 96 metri. Il \"Queets Spruce\" \u00e8 il pi\u00f9 grande al mondo con un volume totale di 298 mc, un'altezza di 58,2 metri e diametro del fusto 5,39 m. Si trova vicino al fiume Queets nel parco nazionale di Olympic, a circa 26\u00a0km dall'oceano pacifico.\nDistribuzione e habitat.\nIl peccio di Sitka \u00e8 nativo della costa occidentale dell'America del Nord, in una fascia che va dall'isola Kodiak a nord fino a Fort Bragg nella California settentrionale. L'ampiezza dell'areale \u00e8 di alcuni km dalla costa del Pacifico nelle zone pi\u00f9 a sud per arrivare anche ad 80\u00a0km in Oregon e nello stato di Washington.\nVegeta a quote comprese tra 0 e 1200 m, sempre in prossimit\u00e0 dell'Oceano Pacifico, su suoli di natura eterogenea ma caratterizzati da uno spesso strato di humus. Il clima dell'habitat \u00e8 molto umido (precipitazioni annuali comprese tra 1300 e 3750 mm), con inverni non eccessivamente cruenti. Si rinviene generalmente in foreste miste a prevalenza di conifere quali \"Tsuga heterophylla\", \"Pseudotsuga menziesii\", \"Thuja plicata\", \"Chamaecyparis lawsoniana\", \"Xanthocyparis nootkatensis\", \"Abies amabilis\", \"A. lasiocarpa\" e \"Tsuga mertensiana\". Tra le caducifoglie si annoverano \"Alnus rubra\" (lungo i corsi d'acqua) e \"Acer macrophyllum\" (negli avallamenti). \nTassonomia.\nIbridizza naturalmente con \"P. glauca\" dando vita a un taxon accettato (\"Picea \u00d7 lutzii\") dove gli areali delle due specie si sovrappongono; gli studi su queste aree di introgressione dimostrano che vi fu una prima colonizzazione da parte di \"P. sitchensis\" durante la deglaciazione pleistocenica, con successiva introgressione di \"P. glauca\" proveniente per dispersione dalle aree-rifugio di Alaska e Canada orientale. Un'altra ibridizzazione naturale avviene con \"P. engelmannii\" nell'area del bacino del fiume Chilliwak in Columbia Britannica; questo ibrido potrebbe in futuro riscontrarsi in altre zone dove i due areali sono contigui ma non \u00e8 ancora stato osservato finora a parte la zona sopracitata.\nSinonimi.\nSono riportati nove sinonimi:\nUsi.\nIl peccio di Sitka \u00e8 di grande importanza per la produzione di legname e per l'industria cartaria. Il suo legno \u00e8 largamente usato per la fabbricazione di strumenti musicali (pianoforti, violini, arpe, chitarre), in quanto ha un'ottima resistenza, abbinata a leggerezza, inoltre l'assenza di nodi lo rende un ottimo conduttore del suono. \u00c8 particolarmente adatto per l'alberatura delle navi a vela e per parti in legno di aerei da turismo. Le punte di rami appena spuntati sono usate per la produzione di birre aromatizzate e possono essere bollite per produrre sciroppi.\nGi\u00e0 nella prima met\u00e0 del 1800 il peccio di Sitka fu trapiantato con successo in Europa e in Nuova Zelanda. \u00c8 ormai naturalizzato in Gran Bretagna e Irlanda, dove fu introdotto nel 1831. In Norvegia fu introdotto nei primi anni del 1900 e si stima che attualmente vi siano circa 50.000 ettari di foresta impiantati con questa specie.\nIn seguito \u00e8 stato introdotto in alcune zone dell'Islanda, Polonia, Germania, Austria e Francia, soprattutto per la sua crescita veloce in terreni poveri (in condizioni ideali pu\u00f2 crescere di 1,5 metri all'anno) e per la sua resistenza in aree esposte, nelle quali pochi altri alberi potrebbero sopravvivere.\nConservazione.\nIl peccio di Sitka occupa numeroso vasti tratti delle foreste costiere sia nel continente che nelle isole, ed \u00e8 una specie \"pioniera\" in grado di ricolonizzare facilmente zone gi\u00e0 disboscate; per questo motivo viene classificata come specie a rischio minimo nella Lista rossa IUCN."}
{"id": "2427268", "revid": "1565227", "url": "https://it.wikipedia.org/wiki?curid=2427268", "title": "Scalinata di Trinit\u00e0 dei Monti", "text": ""}
{"id": "2427270", "revid": "767487", "url": "https://it.wikipedia.org/wiki?curid=2427270", "title": "Episodi di Moonlighting (quinta stagione)", "text": "La quinta stagione di Moonlighting \u00e8 stata trasmessa negli Stati Uniti nel biennio 1988-'89."}
{"id": "2427272", "revid": "3330", "url": "https://it.wikipedia.org/wiki?curid=2427272", "title": "Tommaso Cagnoli", "text": ""}
{"id": "2427277", "revid": "960832", "url": "https://it.wikipedia.org/wiki?curid=2427277", "title": "Oldsmobile Toronado", "text": "La Toronado era una coup\u00e9 a due porte prodotta dalla casa automobilistica statunitense Oldsmobile dal 1966 al 1992 in pi\u00f9 serie.\nIl nome del modello \u00e8 un neologismo derivato dal termine Tornado.\nIl contesto.\nIl progetto nacque nei tardi anni cinquanta dalla divisione Cadillac-Buick della General Motors; l'auto forse sarebbe potuta essere la sostituta della Buick Riviera, in realt\u00e0 quando la si progett\u00f2, le idee al riguardo, erano piuttosto vaghe.\nDi certo si sa che la sopracitata divisione GM stava sin dalla met\u00e0 degli anni '50 pensando ad un'auto a trazione anteriore.\nIl \"design\" della Toronado 1966 (la prima), risale ad un progetto di David North del 1962 chiamato \"flame red car\".\nTale progetto, quando fu fatto, era fine a se stesso, un puro esercizio di stile, rimasto abbandonato, finch\u00e9 torn\u00f2 utile nel momento in cui la GM decise di produrre la sua trazione anteriore con marchio Oldsmobile (era il marchio d'avanguardia).\nNacque cos\u00ec la Toronado, mossa del generoso e prestante motore 425 (7.0 litri) Super Rocket V8 da 385 CV.\nLa trasmissione era affidata al cambio automatico \"turbo hydramatic 400\" a tre rapporti.\nPer l'occasione la Firestone svilupp\u00f2 uno pneumatico specifico misura 8.85x15 denominato TFD \"toronado front drive\", oggi fuori produzione.\nLa Toronado fu un discreto successo, il primo anno se ne vendettero 40.963 esemplari.\nNel 1967 l'auto ricevette un cospicuo quanto poco visibile aggiornamento:\nle prese d'aria sopra i fari anteriori sparirono, per migliorare l'aerodinamica, cos\u00ec come la griglia a liste cromate lasci\u00f2 il posto di una pi\u00f9 moderna reticolata.\nMolte le novit\u00e0 nascoste: i freni, vero punto debole, finora 4 piccoli tamburi, furono dotati di una pompa a doppio circuito e si rese possibile l'installazione di freni a disco sulle ruote anteriori come accessorio; furono modificate anche le sospensioni rese pi\u00f9 stabili i confortevoli. Fu la prima auto venduta al pubblico a poter montare gli airbag.\nL'auto pesante 2.300\u00a0kg era in grado di accelerare da 0 a 100\u00a0km/h in circa 7,5 secondi, coprire il 1/4 di miglio in appena 16 secondi con una velocit\u00e0 d'uscita di 150 km/h e raggiungere una velocit\u00e0 massima di quasi 220\u00a0km/h.\nLa prima serie: 1966\u20131970.\nQuando la Toronado venne presentata, nell'autunno 1965, fece scalpore. Essa si differenziava sotto molti aspetti rispetto a quanto abitualmente offerto all'epoca sul mercato statunitense. In primo luogo, questa coup\u00e9 di lusso si caratterizzava per l'imponente carrozzeria. Inoltre, la vettura era dotata di trazione anteriore. Era l'auto pi\u00f9 grande fino ad allora dotata di trazione anteriore e, in America, la prima auto a trazione anteriore da quasi 30 anni (le ultime furono le Cord 810 e 812 prodotte dalla Cord, finita in bancarotta nel 1937).\nCon il motore V8 da 7,0 litri, raggiungeva la velocit\u00e0 massima di 217\u00a0km/h, impressionante per l'epoca. Gli scettici dubitavano che la trazione anteriore potesse essere adeguata per un'auto di grandi dimensioni, ma i test dimostrarono che la Toronado, in confronto ad altre auto americane del periodo, aveva una buona tenuta di strada.\nInizialmente quest'auto fu molto popolare tra gli acquirenti americani. Nel 1966 furono vendute pi\u00f9 di 40.000 Toronado. All'epoca era uno dei veicoli tecnicamente pi\u00f9 impressionanti sul mercato americano. Nel 1966 furono introdotte le versioni Base e Deluxe. Caratteristiche della prima serie erano il frontale con griglia bassa, i fari a scomparsa e il portellone. La vettura era alimenta da un 7,0 litri V8 con 385 CV e trasmissione automatica \"Turbo-Hydramatic\" con tre rapporti.\nNel 1968 ci fu un facelift: la griglia frontale venne notevolmente allargata ed i fari vennero integrati ottenendo cos\u00ec un design pi\u00f9 tradizionale. Il motore da 7,0 litri fu sostituito da un nuovo 7,5 litri V8 con potenza di 375 CV o, in opzione, da 400 CV. L'allestimento Deluxe venne ribattezzato Toronado Custom.\nQuesta serie rimase in produzione fino all'estate del 1970. Ne furono prodotti 143.134 esemplari.\nBasandosi su di una Toronado del 1966, il famoso conduttore Jay Leno ha realizzato una versione speciale dotata di tecnologie meccaniche moderne. Rimanendo invariata a livello estetico, la vettura presenta un propulsore 425 V8 potenziato a 1.070 CV e un telaio derivato dalla Chevrolet Corvette C5. Numerose componenti sono state sostituite con versioni pi\u00f9 moderne realizzate dalla GM Performance Parts, e sono stati impiegati anche molle e ammortizzatori Blistein e pneumatici Bridgestone Redline che avvolgono dei cerchioni in alluminio.\nLa seconda serie: 1971\u20131978.\nLa Toronado seconda serie aveva una pi\u00f9 convenzionale carrozzeria a tre volumi con fari a vista, ma manteneva la trazione anteriore. Inizialmente era offerta nell'allestimento Base e nella pi\u00f9 lussuosa variante Toronado Brougham. La vettura era equipaggiata da un 7,5 litri V8 con potenza ridotta a 350 CV. Nel 1972, dopo l'introduzione della misura di potenza mediante standard SAE, il motore fu dichiarato da 253 CV. Nel 1973, in seguito alle leggi entrate in vigore negli USA, la Toronado venne dotata di paraurti anteriore.\nA partire dal modello del 1974 \u00e8 stato introdotto anche il paraurti posteriore; la lunghezza della vettura, a causa dei paraurti, aument\u00f2 di 17\u00a0cm arrivando a 578\u00a0cm. L'allestimento Brougham fu dotato di tettuccio in vinile. La potenza del motore fu ridotta a 233 CV. Nel 1975 l'allestimento Base venne rinominato in Toronado Custom, mentre l'allestimento Brougham mantenne il suo nome. I doppi proiettori rotondi furono sostituiti da altri di forma rettangolare.\nNel 1976 la potenza del 7,5 litri V8 venne ulteriormente ridotta a 218 CV. A partire dal modello del 1977 fu introdotto il motore 6,6 litri V8 da 203 CV. L'allestimento Base venne eliminato dalla gamma. Nel 1978 la potenza del 6,6 litri fu ridotta a 193 CV. Con i modelli del 1977 e del 1978 venne introdotta una versione speciale detta XSR (in seguito denominata XS) con tetto apribile elettricamente.\nLa Oldsmobile produsse 267.000 esemplari della Toronado seconda generazione, di cui 5166 XS/XSR.\nLa terza serie: 1979\u20131985.\nIl modello del 1979 fu sviluppato sulla cosiddetta Piattaforma E di General Motors in comune con Cadillac Eldorado e Buick Riviera. Rispetto alla serie precedente, la nuova Toronado era pi\u00f9 corta di quasi mezzo metro, pi\u00f9 stretta di 20 centimetri e pi\u00f9 leggera di ben 400 chilogrammi. La Toronado veniva offerta in un unico allestimento denominato Brougham; il motore era un 5,7 litri V8 o, con sovrapprezzo un Diesel V8.\nPer il modello del 1980 \u00e8 stata modificata la griglia del radiatore mediante l'introduzione di barre trasversali cromate. La motorizzazione base era un 5 litri V8; a un costo aggiuntivo erano disponibili un V8 di cilindrata maggiore e un Diesel. \nNel 1981 venne reso disponibile un 4,1 litri V6.\nNel 1984 fu introdotto un pacchetto di accessori di lusso detto Caliente che offiva, per un costo addizionale di 2.195 dollari, tetto in vinile con finiture cromate tipo landau, sedili in pelle e cruscotto elettronico.\nNel 1985 non fu pi\u00f9 disponibile il motore V6, continu\u00f2 invece l'offerta del pacchetto Caliente.\nDella Toronado di terza generazione sono stati prodotti oltre 300.000 pezzi.\nLa quarta serie: 1986\u20131992.\nLa tarda estate 1985 ha visto il debutto dell'ultima serie della Toronado avente una lunghezza ridotta a 4,80 metri. La vettura era costruita sulla nuova piattaforma E/K comune anche a Buick Riviera, Cadillac Eldorado e Cadillac Seville.\nEra in programma un'unica versione, la Toronado Brougham, spinta da un motore 3,8 litri V6 con trasmissione automatica a quattro rapporti.\nNella primavera del 1986 ci fu una versione speciale per il ventesimo anniversario della Toronado contraddistinta da una vernice speciale e numerosi accessori. Questa generazione di Toronado \u00e8 stata caratterizzata dal ritorno dei fari a scomparsa.\nNel 1987 il motore V6 fu potenziato di 10 CV arrivando a 152 CV. Nella primavera del 1987 apparve il modello Toronado \"Trofeo\", un'altra versione speciale di impatto sportivo, con griglia frontale nera, fendinebbia e minigonne laterali. Dal 1988 la Toronado \"Trofeo\" entr\u00f2 nella gamma offerta regolarmente. Contemporaneamente la potenza del motore fu aumentata a 167 CV.\nIl modello del 1990 aveva una carrozzeria completamente nuova della lunghezza di 509 centimetri. La ragione di ci\u00f2 \u00e8 stato il calo di consensi rispetto alla serie precedente, poich\u00e9 l'attuale veniva ritenuta di dimensioni troppo piccole per un'auto di classe superiore.\nNel 1991 la potenza del motore fu portata a 172 CV e nel 1992 furono montati di serie ABS e airbag per il passeggero.\nLa produzione dell'ultima serie della Toronado cess\u00f2 nel maggio 1992 con 86.700 esemplari prodotti."}
{"id": "2427278", "revid": "38120", "url": "https://it.wikipedia.org/wiki?curid=2427278", "title": "Regina di Cuori", "text": ""}
{"id": "2427289", "revid": "7969", "url": "https://it.wikipedia.org/wiki?curid=2427289", "title": "Romano Pontifici eligendo", "text": ""}
{"id": "2427299", "revid": "1305772", "url": "https://it.wikipedia.org/wiki?curid=2427299", "title": "Echelon Corporation", "text": "La Echelon Corporation \u00e8 un'azienda che progetta reti di controllo per collegare macchine e altri dispositivi elettronici, con scopi di rilevamento, monitoraggio e controllo.\nAttivit\u00e0.\nIn Italia la Echelon Corporation ha collaborato con Enel fornendo le sue competenze tecnologiche (\"advanced meter management\", AMM) per sostituire i vecchi contatori elettromeccanici del consumo di energia elettrica con moderni contatori elettronici (oltre 27 milioni di utenze) che consentono una lettura dei consumi \"automatica\" e una gestione a distanza dei contratti. L'innovazione che permette tariffe di tipo multiorario con possibili risparmi.\nLa piattaforma Lonworks di Echelon per la creazione di reti di controllo \u00e8 stata commercializzata nel 1990 per l'uso nelle abitazioni, nei trasporti e nel mercato della domotica. Dal dicembre 2008 \u00e8 uno standard internazionale (ISO/IEC 14908). Tutti i dispositivi che rispettano lo standard possono comunicare tra di loro.\nPresentato nel 2003 il \"Networked Energy Services system\" (NES) \u00e8 un sistema aperto per misurazioni nel campo delle infrastrutture.\nLe risorse tecnologiche di Echelon sono attualmente utilizzate nell'illuminazione pubblica a Oslo (Norvegia), Qu\u00e9bec (Canada) e in numerose citt\u00e0 della Francia e Germania. Siti dimostrativi si trovano ad Anchorage in Alaska e in California a San Francisco e San Jose.Recentemente la Echelon ha vinto la gara per la fornitura del sistema NES a diverse centinaia di migliaia di clienti in Svezia e nei Paesi Bassi.\nLa Echelon Corporation ha sede a San Jose (California) con uffici in Cina, Francia, Germania, Italia, Hong Kong, Giappone, Corea del Sud, Paesi Bassi e Regno Unito."}
{"id": "2427301", "revid": "729019", "url": "https://it.wikipedia.org/wiki?curid=2427301", "title": "Muscolo stilofaringeo", "text": "Nell'anatomia umana il muscolo stilofaringeo o stilo-faringeo, fa parte dei muscoli della faringe. Il muscolo, una lunga striscia fibrosa, si trova fra il muscolo costrittore medio della faringe e poco pi\u00f9 distante al legamento stiloiodeo.\nAnatomia.\nOrigina dalla faccia interna del processo stiloideo insieme con i muscoli stiloglosso e stiloioideo andando cos\u00ec a costituire il \"fascio di Riolano\" (o \"fascio dei muscoli stiliani\"). Decorre in dentro e in avanti raggiungendo la parete laterale della faringe. A questo punto i suoi fasci divergono andando ad inserirsi al margine laterale dell'epiglottide, al margine superiore della lamina della cartilagine tiroide e al margine superiore dell'arco cricoideo.\nFunzioni.\nSi tratta di un muscolo elevatore della laringe e della faringe.\nDerivazione embriologica.\nIl muscolo stilofaringeo embriologicamente deriva dall'apparato faringeo e in particolare dal III arco."}
{"id": "2427302", "revid": "204012", "url": "https://it.wikipedia.org/wiki?curid=2427302", "title": "Muscolo costrittore medio della faringe", "text": ""}
{"id": "2427315", "revid": "1793900", "url": "https://it.wikipedia.org/wiki?curid=2427315", "title": "Colonial Williamsburg", "text": "Colonial Williamsburg \u00e8 il distretto storico della citt\u00e0 indipendente di Williamsburg.\nStoria e descrizione.\nEsso \u00e8 costituito da molti degli edifici costruiti dal 1699 al 1780, che formavano il centro della citt\u00e0 coloniale capitale della Virginia. La capitale si trova al centro del confine fra le due contee originarie dello Stato della Virginia, \"James City Shire\" (ora Contea di James City), e \"Charles River Shire\" (ora Contea di York). Per gran parte del XVIII secolo, Williamsburg fu il centro del governo, dell'educazione e della cultura della Colonia di Virginia. Fu qui che Thomas Jefferson, Patrick Henry, James Monroe, James Madison, George Wythe, Peyton Randolph, e dozzine di altri, aiutarono a crescere la democrazia in Virginia e negli Stati Uniti d'America.\nIl motto della \"Colonial Williamsburg\" \u00e8 \"ci\u00f2 che il futuro pu\u00f2 imparare dal passato.\" L'Area Storica vuol essere un'interpretazione di una citt\u00e0 americana coloniale, con esposizioni, comprese dozzine di edifici autentici o accuratamente ricostruiti, del tempo della guerra d'indipendenza americana. Fra gli edifici preminenti della Williamsburg Coloniale figurano la \"Taverna di Raleigh\", il \"Campidoglio\", il \"Palazzo del Governatore\", e la \"Bruton Parish Church\". Piuttosto che realizzare semplicemente uno sforzo per preservare le antichit\u00e0, la combinazione di restauro esteso e ricreazione dell'intera citt\u00e0 coloniale, facilita la realizzazione dell'atmosfera del tempo facendo, al contempo, comprendere l'ideale dei leader rivoluzionari americani del XVIII secolo. Gli interpreti lavorano e vestono come una volta, e usano la grammatica e la dizione coloniale, anche se gli accenti non sono dell'epoca.\nL'area storica \u00e8 situata immediatamente a est del \"College di William e Mary\", che venne fondato a \"Middle Plantation\" nel 1693. Il College, voluto fortemente dai coloni, fu un fattore chiave nel trasferimento della capitale della Virginia a Williamsburg nel 1698 e della sua ridenominazione in onore del re Guglielmo III d'Inghilterra subito dopo. La nuova citt\u00e0 venne realizzata all'esterno, rispetto al \"Wren Building\" del College, posto al termine occidentale della \"Duke of Gloucester Street\", dove ancora oggi si trova, di fronte al Campidoglio dove operarono i legislatori.\nWilliamsburg coloniale \u00e8 la maggior fonte di turismo dell'area di Williamsburg. \u00c8 divenuta anche una pietra di paragone per molti capi di stato e di governo, compreso il presidente degli Stati Uniti, che qui si sono confrontati. Nel 1983, gli Stati Uniti ospitarono la prima \"Conferenza economica mondiale\" nella \"Williamsburg Coloniale\". Williamsburg Coloniale \u00e8 divenuta una destinazione turistica e popolare per visitatori statunitensi e stranieri. Jamestown e Yorktown, gli altri due punti del \"Triangolo Storico\", sono collegate a \"Williamsburg Coloniale\" dal \"National Park Service\"."}
{"id": "2427323", "revid": "729019", "url": "https://it.wikipedia.org/wiki?curid=2427323", "title": "Muscolo salpingofaringeo", "text": "Il muscolo salpingofaringeo \u00e8 un muscolo della faringe.\nAnatomia.\nIl muscolo, lungo e sottile, si ritrova sotto il canale faringo-timpanico scendendo affianca il muscolo palatofaringeo finendo nella faringe."}
{"id": "2427325", "revid": "1745361", "url": "https://it.wikipedia.org/wiki?curid=2427325", "title": "Lombroso (disambigua)", "text": ""}
{"id": "2427326", "revid": "599013", "url": "https://it.wikipedia.org/wiki?curid=2427326", "title": "Marcello Perazzetti", "text": "Carriera.\nLaureato in matematica, \u00e8 stato insegnante.\nNella sua carriera d'allenatore si possono ricordare: le 2 promozioni in A1 della squadra femminile di Pescara 1980-81), la promozione in A2 della Facar Pescara (1985-86), la promozione sempre in Serie A2 della Coop Ferrara (1990-91) e quella, sempre in A2 della Partenope Napoli nel 1996-97."}
{"id": "2427329", "revid": "767487", "url": "https://it.wikipedia.org/wiki?curid=2427329", "title": "Javier Girotto", "text": "Biografia.\nJavier Edgardo Girotto nasce a Cordoba nel 1965. Si avvicina alla musica grazie al nonno materno A.L.Caroli, direttore di banda, suonando prima il rullante, poi il clarinetto piccolo in Mi bemolle, nella Infanto Juvenil de Cordoba e nella banda di Villa del Rosario, per poi passare a quello in Si bemolle. Il passaggio, per un clarinettista, al saxofono \u00e8 naturale. Scelto il sax contralto, comincia a frequentare Buenos Aires, in cerca di qualcuno che lo avvii al jazz, purtroppo senza fortuna. Rientrato a Cordoba forma i suoi primi gruppi di ispirazione jazzistica, dedicandosi anche alla musica commerciale dei cosiddetti \u201cCuartetos\u201d. A sedici anni intraprende gli studi classici, iscrivendosi al Conservatorio Provincial De Cordoba e non esistendo la cattedra di sassofono, si iscrive ai corsi di clarinetto e flauto raggiungendo il compimento medio in entrambi gli strumenti. Parallelamente agli studi in conservatorio forma e collabora con diversi gruppi, tra cui i Vertiente, un mix di fusion e folklore argentino, i Jazz 440.\nA 19 anni vince una borsa di studio del Berklee College of Music e gli si spalancano finalmente le porte del mondo del jazz. Resta nella prestigiosa scuola bostoniana per quattro anni, diplomandosi in Professional Music \u201cCum Magna Laude\u201d. I quattro anni statunitensi sono proficui, un periodo in cui ha approfondito gli studi di composizione e arrangiamento e di sax e improvvisazione con maestri del calibro di Joseph Viola, George Garzone, Hall Crook e Jerry Bergonzi, imparando poi, \u201cil mestiere\u201d, suonando con Danilo P\u00e9rez, George Garzone, Hall Crook, Bob Moses, Herb Pomeroy e tanti altri musicisti da cui ha raccolto una scintilla della loro esperienza.\nL'avventura italiana di Javier Girotto inizia a 25 anni, per curare alcuni affari della sua famiglia, di origini pugliesi, (il tramite della cittadinanza italiana) decidendo in breve tempo, di iniziare in questa nazione la sua carriera professionale. Anche in Italia alterna la collaborazione con gruppi di musica commerciale, latina, con la formazione di diversi gruppi jazz, con cui comincia la sua indefessa attivit\u00e0 di compositore e arrangiatore. La sua prima formazione romana \u00e8 \u201cTercer Mundo\u201d, insieme ad Horacio \u201cEl Negro\u201d Hernandez, sui binari del latin jazz, un sestetto formato da piano, basso, percussioni, batteria, tromba e sax, seguito a ruota dai \u201c\u201dSix Sax, un quartetto di saxofoni, con basso e batteria, composto da Rosario Giuliani e Tony Germani all'alto, Gianni Savelli al tenore, Javier al baritono, Marco Siniscalco al basso e Pietro Iodice alla batteria, col quale incide il suo primo cd \u201cHomenaje\u201d nel 1995 con special guest Bob Mintzer e Randy Brecker. In questo stesso periodo nasce il gruppo per il quale i sax soprano e baritono di Girotto sono maggiormente conosciuti, Aires Tango, con Alessandro Gwis al pianoforte, Marco Siniscalco al basso e Michele Rabbia alla batteria e percussioni, in un connubio delle ragioni del tango con quelle del jazz che, partendo dal piacere legato all'ascolto degli stilemi della musica argentina, rassicura l'ascoltatore nell'affrontare le \u201crapide\u201d della \u201cdiversit\u00e0\u201d dei suoi soli. Con Aires Tango incide ben 10 dischi e nel 2009 festeggiano 15 anni di vita con il loro disco \u201c10/15\u201d (appunto per indicare 10\u00ba disco e 15 anni di vita del gruppo) gemme di un percorso in cui Girotto \u00e8 stato accompagnato sempre dal plauso incondizionato del pubblico, che lo ha incoraggiato ad \u201caprire\u201d il progetto alla voce di Peppe Servillo e all'orchestra sinfonica.\nRoberto Gatto lo chiama a far parte del suo quintetto con cui incide 2\u00a0cd. Poi la pianista romana Rita Marcotulli lo inserisce nel progetto The woman next door, omaggio della musicista al regista Fran\u00e7ois Truffaut. Marcotulli e Girotto daranno vita ad altri progetti in duo. Nel 2004 ha pubblicato l'album \"L'amico di C\u00f3rdoba\", con Natalio Mangalavite e Peppe Servillo (voce solista degli Avion Travel) e nel 2009 \"F\u00f9tbol\" con la partecipazione di Toni Servillo e Fausto Mesolella.\nHa fatto parte poi dell'Essential Team di Pippo Matino. Infinite le collaborazioni passate e presenti con Antonello Salis, Roberto Gatto, Paolo Silvestri, Paolo di Sabatino, Enrico Rava, Stefano Bollani, Fabrizio Bosso, Salman Rushdie, Nada, Lello Arena, Leo Gullotta, Neri Marcor\u00e8, Mercedes Sosa, Paolo Damiani, Paolo Fresu, Toni Servillo e altri ancora.\nNel 2000 inizia la sua collaborazione con la prestigiosa ONJ, l'Orchestre National du Jazz di Parigi (Francia).\nNel 2006 Forma insieme al Paolo Silvestri Ensemble e Luciano Biondini quello che sarebbe la continuazione del disco \u201cAnniversario\u201d fatto con Aires Tango e l'orchestra sinfonica di Sofia, registrando il primo album per la Giotto Music.\nNel frattempo con la PMJO (Parco della Musica Jazz Orchestra\u00a0\u2013 Auditorium di Roma), registra il disco \u201c\u201d con composizioni originali di Girotto, arrangiati da Luigi Giannatempo.\nNel 2007 \u00e8 ospite dei Marea nell'album \"Deserto rosso\".\nNella stagione 2007-2008 ha partecipato allo spettacolo \"Uomini in frac\", della Piccola Orchestra Avion Travel, insieme a musicisti come Danilo Rea che si \u00e8 alternato al pianoforte con Rita Marcotulli, Furio Di Castri, Gianluca Petrella e Cristiano Carcagnile, eseguendo alcune canzoni di Domenico Modugno; lo spettacolo \u00e8 stato allestito per festeggiare i cinquant'anni di Nel blu dipinto di blu.\nNel dicembre 2008 viene invitato dalla Jazz Orchestra of the Concertgebouw di Amsterdam per una tourn\u00e9e in tutti i Paesi Bassi presentando questo progetto de big band e nell'agosto del 2010 sar\u00e0 ospite della WDR big band (della radio di Colonia \u2013 Germania) per un progetto \u201cJazz tango\u201d insieme a Gary Burton e Marcelo Nisinman.\nNel 2011 fonda la propria etichetta discografica JG records.\nNel 2017 collabora al progetto \u201cDe Sica/Fellini in Musica\u201d ideato dal compositore Davide Cavuti: il progetto \u00e8 un omaggio ai due compositori cinematografici Alessandro Cicognini e Nino Rota eseguite in trio con Cavuti alla fisarmonica, Girotto al sassofono e con Paolo di Sabatino al pianoforte .\nNel 2017 va in scena con \u201cMediterranean Symposium - 10th Anniversary\u201d, spettacolo musicale che festeggia la decennale collaborazione con il duo jazz dei Marea, composto da Andrea Dess\u00ec e Massimo Tagliata. La collaborazione Marea-Girotto viene rinnovata nel 2018 con l'uscita di un nuovo album assieme: \"Paradise\".\nNel 2021 partecipa al brano \"\u00c8 sempre colpa sua\" della rock band \"Damablue\" in qualit\u00e0 di artista featuring."}
{"id": "2427335", "revid": "682976", "url": "https://it.wikipedia.org/wiki?curid=2427335", "title": "Vassallo minore", "text": ""}
{"id": "2427338", "revid": "1543377", "url": "https://it.wikipedia.org/wiki?curid=2427338", "title": "Richard D. James Album", "text": "Richard D. James Album \u00e8 un album del musicista irlandese Richard D. James, pubblicato nel 1996 con lo pseudonimo Aphex Twin.\nL'album, integralmente registrato con l'utilizzo di sintetizzatori digitali e software virtuali, gener\u00f2 clamore fra la critica, tanto da essere inserito in 40\u00aa posizione nella classifica dei \"Migliori album degli anni '90\"\nL'album contiene una serie di suoni provenienti dal minicomputer Sinclair ZX Spectrum: uno proveniente da un programma lettore di cassette audio, e altri effetti sonori presenti nel gioco \"Jetpac\". Il rumore presente nel brano \"Carn Marth\" \u00e8 il suono del caricamento dati del gioco \"Sabre Wulf\", mentre la traccia \"Peek 824545201\" contiene la parte iniziale di \"Starstrike 3D\". Nel brano \"Logan Rock Witch\" James ha campionato il suono di un giocattolo per bambini utilizzandolo come batteria. Molti dei brani, tra cui il singolo \"Girl/Boy Song\" contengono suoni di chitarre alterati e distorti.\nLa versione inglese dell'album \u00e8 stata accorciata rispetto alla versione originale, la cui durata era di un'ora, presumibilmente perch\u00e9 James riteneva che qualcosa di cos\u00ec lungo sarebbe risultato noioso e ne avrebbe deconcentrato dall'ascolto approfondito.\nUtilizzo in spot pubblicitari.\nMolti brani dell'album sono stati utilizzati in diversi spot pubblicitari inglesi. \"To Cure a Weakling Child\" \u00e8 stato usato per una campagna pubblicitaria della compagnia di telefonia mobile Orange SA sulle reti televisive britanniche.\nIl brano \"4\" \u00e8 stata utilizzato in uno spot pubblicitario anti-droga e per gli Special Olympics dal Governo statunitense, mentre \"Girl/Boy song\" in uno spot della Bank of America.\nLa critica.\nMolti critici musicali parlarono dell'album. Il \"Pitchfork\" recitava \u00ab\"43.5 minuti di puro genio elettronico\"\u00bb. \nJason Fine del \"Rolling Stone\" commentava che l'album \u00ab\"combina fortissimi bassi con frammenti melodici e rumori casuali in un elegante e inquietante pop futuristico\"\u00bb\nTitoli dei brani.\n\"Carn Marth\" \u00e8 spesso, anche se in modo non corretto, chiamato \"Corn Mouth\" a causa della grafia sbilenca di James sulla track-list. Il brano prende il nome da una collina in Cornovaglia, nel Regno Unito. \"Logan Rock Witch\" \u00e8 anche una famosa roccia trovata in Cornovaglia (Logan Rock), ed \u00e8 anch'essa vittima di errori di ortografia (a causa della scritta sul retro) come \"Logl / Rock Witch\" o \"Logon Rock Witch\". \"Goon Gumpas\" \u00e8 un villaggio situato nei pressi di Redruth. I brani \"INKEY $\" e \"Peek 824545201\" prendono il nome da parole chiave del linguaggio di programmazione BASIC Sinclair Spectrum."}
{"id": "2427340", "revid": "2110845", "url": "https://it.wikipedia.org/wiki?curid=2427340", "title": "Ren\u00e9e Lebas", "text": "Biografia.\nDa bambina visse nel quartiere della Bastiglia, con i suoi genitori, ebrei rumeni immigrati in Francia, con la sua sorella minore. Nel tardo 1930, stesse amicizia con Nathan Korb e con Francis Lemarque in futuro.\nIntraprese numerosi lavori: dattilografa, ballerina, giornalista, prima di vincere nel 1937 in una radio gancio organizzato dal Radio City. incomincia come ad esibirsi nei cabaret a La Conga,in \"rue de la Fontaine\". Vi incontra Raymond Asso. Registr\u00f2 il suo primo album nel 1939 e firm\u00f2 un contratto con Path\u00e9 nel maggio 1940.\nNel giugno 1940 i nazisti sono a Parigi. Vietata dalla occupante, and\u00f2 in zone libere. Essa si trasferisce a Cannes nel 1941, accompagnato sul palco dal pianista Michel Emer. compose e scrisse \"D'l'autre c\u00f4t\u00e9 de la rue\" (\"Sulla l'altra parte della strada.\") Paolo Misraki propose di creare \"Insensiblement\"\".\nNel luglio 1942, il dramma, della sua sorella pi\u00f9 giovane e di suo padre morti nel rastrellamento del V\u00e9l d'Hiv. Su consiglio di Francesco Carco decise di rifugiarsi in Svizzera, a Losanna.\nRegistra, nel 1942, e \"Insensiblement\". \"L'altra parte della strada\" eseguita per la Radio Suisse Romand, un pensiero circa la situazione in Francia.\nNel 1943 registr\u00f2: \"14 luglio\", il famoso \"anti-Jean Gilles Vilard esilio\" e il brano scritto da Fran\u00e7ois Reichenbach, anch'egli in esilio in Svizzera.\nAlla liberazione torn\u00f2 in Francia. E fu la prima a registrare un disco in studio a Parigi. Lei decise di verificare sul palco alla ABC e il Th\u00e9\u00e2tre de l'\u00c9toile nel 1964. Poi ritorn\u00f2 agli europei, a Alhambra e Bobino.\n\u00c8 circondata da scrittori e musicisti di eccezione. ad eccezione di Norbert Glanzberg e Wal-Berg. Emil Stern ha composto nel 1946 \"Dove sei amore mio?\" (\"O\u00f9 es-tu mon amour?\"), (testo di Eddy Marnay). Lo stesso autore e compositore rende la canzone \"Fontana\" dia \"Varsavia\" con il tema della \"Shoah\".\nCrea \"La Mer\" di Charles Trenet. L\u00e9o Ferr\u00e9, ancora sconosciuta nel 1948, registr\u00f2 la\" Terra gira\".\nElla canta con Charles Aznavour, Jacques Brel, Francesco Carco, Francis Lemarque, Boris Vian.\nRegistr\u00f2 \"Grazie tre volte\" (\"Trois fois merci\"), senza successo, Jacqueline catture Francesco fino al colpo di Stato, il record e \"di fatto un tubo!\"(en faite une tube!)\nHa dato il suo ultimo concerto nel 1963 e ha deciso di dedicarsi alla produzione di cantanti, tra cui Regine e Serge Lama."}
{"id": "2427352", "revid": "125983982", "url": "https://it.wikipedia.org/wiki?curid=2427352", "title": "Barbara Gonzaga", "text": "Biografia.\nBarbara detta \"Barbarina\" era figlia di Ludovico II Gonzaga, marchese di Mantova dal 1444 al 1478, e di Barbara di Brandeburgo. Suo nonno materno era Giovanni l'Alchimista, erede dell'elettore del Brandeburgo Federico I.\nIl 12 aprile 1474 a Mantova venne data in sposa a Eberardo V di W\u00fcrttemberg detto \"il Barbuto\", che era succeduto nel 1459 al fratello Ludovico II di W\u00fcrttemberg-Urach, conte di W\u00fcrttemberg-Urach. Con queste nozze si consolid\u00f2 la vocazione filogermanica, imperante all'epoca nella corte mantovana in quanto sostenuta dalla Marchesa Barbara, artefice altres\u00ec delle nozze tra il figlio ed erede Federico con la principessa bavarese Margherita. Nel mese di Luglio Barbara abbandon\u00f2 per sempre la corte di Mantova, trasferendosi nella sua nuova patria.\nCon il matrimonio, Barbara divenne quindi contessa consorte di W\u00fcrttemberg-Urach e risiedette nel castello di Urach. Successivamente, grazie al trattato di M\u00fcnsingen del 1482 che riuniva le due contee di W\u00fcrttemberg-Stoccarda e W\u00fcrttemberg-Urach, divenne nel 1495 la prima duchessa consorte di W\u00fcrttemberg.\nBarbara non riusc\u00ec a dare un erede maschio al ducato di W\u00fcrttemberg. In ventidue anni di matrimonio infatti mise al mondo soltanto una bambina, morta in fasce.\nOltre tutto, la duchessa non riusc\u00ec mai ad ambientarsi in W\u00fcrttemberg, la cui corte appariva arretrata se confrontata con quella mantovana. Nel corso della sua vita Barbara sper\u00f2 quindi di poter far ritorno nella sua citt\u00e0 natale, ricongiungendosi alla propria famiglia. Ma questa speranza rimase sempre irrealizzata, anche dopo la morte del marito nel 1496. Tuttavia, fu proprio Barbara ad introdurre nel Ducato, grazie all'influenza da lei esercitata sul consorte, la cultura rinascimentale italiana.\nDifatti Eberardo divenne un entusiasta ammiratore della cultura italiana, proprio a seguito dell'ispirazione fornitagli dalla moglie.\nQuando Eberardo mor\u00ec, a Tubinga il 25 febbraio 1496, al ducato succedette suo nipote Eberardo II.\nBarbara fu sepolta nella chiesa del convento domenicano di Kirchheim unter Teck. Durante la demolizione del convento nel 1537, i suoi resti vennero per\u00f2 dispersi.\nDiscendenza.\nBarbara ed Eberardo ebbero una bambina:"}
{"id": "2427357", "revid": "547992", "url": "https://it.wikipedia.org/wiki?curid=2427357", "title": "Quotidiano di Sicilia", "text": "Il Quotidiano di Sicilia \u00e8 un quotidiano italiano edito a Catania.\nPubblicato cinque volte alla settimana da marted\u00ec a sabato, \u00e8 diffuso in edicola e on-line.\nTrent'anni di inchieste.\nIl \"Quotidiano di Sicilia\", fondato nel 1979 con il nome di Sicilia Imprenditoriale da Carlo Alberto Tregua, \u00e8 rimasto fedele al suo progetto originario, ovvero effettuare inchieste giornalistiche in materia di economia, istituzioni, ambiente, no profit e consumo, posizionandosi in un'area dell'informazione non trattata dai quotidiani generalisti.\nIn trent'anni, il cuore pulsante dell'informazione della testata si \u00e8 rinnovato ed \u00e8 cresciuto, pur mantenendo come cavallo di battaglia della propria proposta d'informazione l'inchiesta, da sempre considerata il banco di prova del giornalista, il genere nobile con cui confrontarsi.\nLinea editoriale e dati tecnici.\nLa redazione conta sul lavoro di dieci giornalisti e di oltre cento collaboratori esterni, che fanno inchieste e servizi in tutta la Sicilia.\nOgni giorno sono presenti nove pagine provinciali, cio\u00e8 quelle di tutti i capoluoghi siciliani.\nUno dei punti di forza del giornale economico \u00e8 costituito dai Forum ai quali hanno partecipato, nel corso degli anni, ospiti delle quattro sedi di Catania, Palermo, Messina e Caltanissetta, oltre millenovecento rappresentanti di istituzioni nazionali, regionali e locali.\nArchivio Sint.\nIl \"Quotidiano di Sicilia\" ha messo a disposizione del pubblico il proprio archivio dal 1979 sul proprio sito ufficiale."}
{"id": "2427366", "revid": "767487", "url": "https://it.wikipedia.org/wiki?curid=2427366", "title": "Catherine Sauvage", "text": "Inizi\u00f2 la sua carriera dopo una battaglia con il cancro. Visse con Pierre Brasseur a Parigi e si spos\u00f2 nel 1997.\nCatherine Sauvage, dopo otto anni di pianoforte, canto e recitazione, L\u00e9o Ferr\u00e9, che comprende tra l'altro Canaille Parigi e delle sementi di ananar. Nel 1954, vinse il\" Premier Prix du Disque\" per la canzone \"L'uomo di Ferr\u00e9\". Il tour in \"Canada,\" incontra \"Gilles Vigneault\" dare il mio paese, Il Corvo, la Manikoutai.\nGeorges Brassens disse: \"Lei non canta, morde\", e anzi la sua banter, il suo tono sempre costretto il suo talento per l'interpretazione di un grande interprete della canzone francese.\nCant\u00f2 e popolarizzar\u00f2 L\u00e9o Ferr\u00e9, Pr\u00e9vert, Gainsbourg, Bertolt Brecht. Ricevette il \"Prix de l'Acad\u00e9mie du Disque Charles Cros\".\nConosciuta all'estero come una grande cantante francese, trionf\u00f2 nelle scene di Beirut, Citt\u00e0 del Messico, Tokyo.\nNel 1992 registr\u00f2 un album in omaggio a Jacques Pr\u00e9vert. La sua ultima tappa fu l'aspetto per il Francofolies de La Rochelle, nel luglio 1994.\nInoltre svolse il teatro lo scambio di Paul Claudel, Il caucasica\" Chalk Circle\" di Bertolt Brecht, Friedrich V del Frank D\u00fcrrenmatt3.\nCatherine Sauvage amata in radio. Lei fu una cantante e produttrice di Radio Ginevra nel 1947."}
{"id": "2427367", "revid": "729019", "url": "https://it.wikipedia.org/wiki?curid=2427367", "title": "Carlo Alberto Tregua", "text": "Dalla sua fondazione \u00e8 direttore del \"Quotidiano di Sicilia\".\nBiografia.\nGiornalista economico e finanziario dal 1977, editorialista dal 1980 del quotidiano \"La Sicilia\", Carlo Alberto Tregua ha maturato diverse esperienze in campo economico, aziendale e amministrativo. Dottore commercialista e revisore ufficiale dei conti, \u00e8 stato esperto della programmazione della Regione siciliana. \n\u00c8 stato, inoltre, componente del Comitato amministrativo dei fondi regionali Irfis, mediocredito per l'industria, componente della giunta della Camera di commercio di Catania e componente del comitato direttivo del Consorzio Asi di Messina.\nHa pubblicato studi e diciassette libri in materia di economia, finanza, politica, istituzioni e impresa."}
{"id": "2427375", "revid": "111433", "url": "https://it.wikipedia.org/wiki?curid=2427375", "title": "Thomas O. Paine", "text": "Carriera scientifica.\nPaine inizi\u00f2 la sua attivit\u00e0 scientifica come ricercatore associato presso l'Universit\u00e0 di Stanford tra il 1947 e il 1949, dove intraprese studi sulle leghe resistenti ad alte temperature e metalli allo stato liquido in supporto ai programmi di sviluppo di reattori nucleari navali. Nel 1951 si trasfer\u00ec presso il \"Meter and Instrument Department\" di Lynn (Massachusetts) dove assunse il ruolo di direttore dello sviluppo di materiali. Nel 1956 il laboratorio da lui diretto ricevette l'\"Award for Outstanding Contribution to Industrial Science\" dell'Associazione Americana per l'Avanzamento della Scienza.\nAmministrazione NASA.\nPaine fu l'Amministratore della NASA che vide il volo delle prime sette missioni Apollo con 20 astronauti che orbitarono attorno alla Terra, 14 attorno alla Luna e 4 atterrare sulla sua superficie. Paine fu inoltre uno dei principali promotori e organizzatori degli sforzi che portarono i Messaggi di Speranza dell'Apollo 11."}
{"id": "2427377", "revid": "31886", "url": "https://it.wikipedia.org/wiki?curid=2427377", "title": "Max Gibson", "text": "Maxine \"Max\" Gibson \u00e8 un personaggio immaginario della serie televisiva a cartoni animati \"Batman of the Future\"; \u00e8 una compagna di classe e amica di Terry che dopo aver appreso il suo segreto lo aiuter\u00e0 nella sua lotta contro il crimine, sia tramite ricercatrice informativa (come Oracolo per l'originale Batman), sia tramite sostegno morale; il che l'accomuna al ruolo che il personaggio di Alfred Pennyworth ricopriva per Bruce Wayne.\nIn Italiano \u00e8 doppiata da Lorella De Luca.\nBiografia del personaggio.\nInfanzia.\nMax \u00e8 senz'altro nata a Gotham ma ha origini Afroamericane: della sua vita non si sa quasi nulla, i suoi genitori si sono separati molto tempo prima che lei nascesse e non li ha mai conosciuti profondamente ne ha mai passato molto tempo con loro. Ha una sorella maggiore con cui convive e a cui \u00e8 molto legata, nonostante questa non sia mai a casa poich\u00e9 lavora fino a tardi; durante la serie Terry si reca spesso a casa dell'amica ed i due sono sempre soli nell'appartamento, il che fa ipotizzare che i genitori lavorino all'estero o che comunque non vivano con lei e la sorella.\nLa scoperta dell'identit\u00e0 di Batman.\nMax frequenta l'Hamilton Hight school ed \u00e8 da tempo molto amica di Dana, Blade e Chelsea; conosce Terry solo nel suo episodio d'esordio \"Hidden Agenda\", in cui \u00e8 la stessa Dana a presentare i due. Max rivela subito di essere una grande fan di Batman e del suo ritorno in citt\u00e0, riveler\u00e0 inoltre la sua idea che dietro il manto del cavaliere oscuro vi sia una persona differente dal primo; inoltre mostra loro un programma di sua invenzione con cui conta di riuscire a tracciare virtualmente (immettendo i dati di tutti i cittadini di Gotham) una mappa sulla possibile identit\u00e0 del nuovo Batman; idea che fa inizialmente rabbrividire Terry ma che finisce per considerare molto remota.\nQuando la scuola sar\u00e0 vandalizzata dai Jokers, il senso di responsabilit\u00e0 della ragazza la porta a riconfigurare il programma perch\u00e9 rintracci i Jokers ma, per un errore di comunicazione col software, il nome di Terry McGinnis compare tra le identit\u00e0 dei possibili seguaci del clown del crimine. Convinta che Terry faccia parte della banda gli mander\u00e0 un E-mail in cui gli fissa un appuntamento alla fontana del parco di Gotham per tentare di parlargli e provare a redimerlo. All'appuntamento si presentano proprio i Jokers, che la tenevano d'occhio per ordine del loro capo Terminal: a soccorrerla \u00e8 Batman, presentatosi all'appuntamento per discutere con lei; i due mettono KO l\u00ecintera banda di Clown, scoprendo anche la vera identit\u00e0 di Terminal, che Max credeva essere Terry. Consapevole di questo nuovo dato, la ragazza comprender\u00e0 da s\u00e9 chi si nasconde dietro la maschera di Batman.\nLa collaborazione con Batman.\nLa giovane non terr\u00e0 il segreto per s\u00e9 molto a lungo, infatti riveler\u00e0 il mattino seguente allo stesso Terry di esserne al corrente e gli offrir\u00e0 il suo aiuto nella crociata contro il crimine; sulle prime il ragazzo non \u00e8 molto fiducioso ma poi, quando Max lo salver\u00e0 dall'ennesima sfuriata di Dana fornendogli una scusa alla mancata presenza la notte scorsa, Terry si convincer\u00e0 dell'utilit\u00e0 della ragazza per continuare a tenere la sua identit\u00e0 segreta al pubblico.\nDa allora i due diverranno ottimi amici e compagni d'avventure e, sebbene la serie non lo mostri esplicitamente, pare chiaro che la loro sia qualcosa di pi\u00f9 di una semplice amicizia, sebbene l'affetto per Max non arrivi a somigliare nemmeno vagamente a quello provato da Terry per Dana.\nBruce, inizialmente non condivider\u00e0 affatto che Max si esponga a tanti rischi, n\u00e9 che conosca il segreto di Terry.\nTra i pi\u00f9 grandi successi ottenuti da Terry grazie al suo aiuto abbiamo la cattura di Spellblinder, che i due scoprono servirsi di una particolare tecnologia militare al fine di assuefare le persone e spingere a compiere crimini per lui e la cattura di Curar\u00e9, cui assister\u00e0 per la prima (e non ultima) volta direttamente.\nMax avr\u00e0 inoltre il merito di disinnescare un potente ordigno nucleare situato in citt\u00e0 dal terrorista Mutro Botha.\nDurante la sparizione di Terry, dovuta al cedimento di un tunnel sotterraneo che ne causa l'intrappolamento, la ragazza si recher\u00e0 in suo soccorso assieme a Bruce Wayne, a fine missione l'anziano Batman, sembra riconoscere un certo rispetto per la ragazza, la quale \u00e8, da allora, ufficialmente accettata come assistente.\nPoteri e abilit\u00e0.\nMax non ha alcun'abilit\u00e0 sovraumana o superumana ma in fondo \u00e8 proprio questo il suo punto di forza, quello di essere solo una persona comune che riesce a superare le difficolt\u00e0 con umorismo, senza mai cadere troppo nel panico e mantenendo il sorriso sulle labbra. Caratteristica peculiare del personaggio \u00e8 proprio il coraggio che l'aiuta a superare le crisi e a non gettare mai la spugna; grazie a ci\u00f2 \u00e8 divenuta la degna consulente ed assistente di Terry.\n\u00c8 inoltre un'ottima hacker ed un'esperta di computer, tanto da bypassare senza problemi parecchi software sofisticatissimi e possiede inoltre un'intelligenza spiccata ed una memoria fotografica oltre ad essere una brillante detective. Se la cava bene anche come medico, dato che la si \u00e8 vista spesso curare le fratture di Terry.\nNonostante stia per lo pi\u00f9 nelle \"retrovie\", Max \u00e8 comunque una ragazza parecchio atletica, perfettamente capace di difendersi e di affrontare piccole battaglie assieme a Terry; inoltre \u00e8 parecchio abile a sfruttare i vantaggi del terreno circostante quando combatte, usando spesso oggetti all'apparenza innocua come armi improvvisate."}
{"id": "2427380", "revid": "184755", "url": "https://it.wikipedia.org/wiki?curid=2427380", "title": "Osmolita", "text": "Un osmolita \u00e8 un componente chimico responsabile per il fenomeno dell'osmosi.\nSciolto come soluto in una soluzione acquosa \u00e8 responsabile della diminuzione di concentrazione di molecole d'acqua nell'unit\u00e0 di volume (meccanismo, questo, alla base del processo d'osmosi)."}
{"id": "2427382", "revid": "287204", "url": "https://it.wikipedia.org/wiki?curid=2427382", "title": "Gran Premio del Brasile 1987", "text": "Il Gran Premio del Brasile 1987 \u00e8 stato il 437\u00ba Gran Premio di Formula 1 della storia, corso il 12 aprile 1987 sul tracciato di Jacarepagua (successivamente intitolato a Nelson Piquet). Fu la gara d'esordio del Campionato mondiale di Formula 1 1987.\nQualifiche.\nNon si presentarono le due vetture della Ligier, impegnata a rivedere la vettura per installare il motore Megatron al posto dell'Alfa Romeo, il team Larrousse per ritardi nella costruzione della vettura da parte della Lola. La March anch'essa in ritardo si present\u00f2 con una vettura di Formula 3000 al solo scopo di evitare sanzioni pecuniarie; la vettura non sarebbe stata in grado di terminare la gara per la ridotta dimensione del serbatoio.\nResoconto.\nLe qualifiche furono dominate dalla Williams, con motore Honda, e videro Nigel Mansell conquistare la Pole position davanti al compagno Nelson Piquet. Terzo fu Ayrton Senna con la Lotus\nGara.\nResoconto.\nIl numero totale di macchine iscritte fu di 23, ma nel giorno della corsa la March diede forfait per rottura dell'unico motore a disposizione (in ogni caso non avrebbe potuto terminare la gara) e le macchine alla partenza furono 22. Al via Piquet fu il pi\u00f9 veloce e prese la testa della corsa davanti a Senna, mentre Mansell fece una brutta partenza, ostacolato insieme ad Alain Prost dalle Benetton di Teo Fabi e Thierry Boutsen. La leadership di Piquet non dur\u00f2 a lungo: gi\u00e0 al settimo giro il brasiliano dovette fermarsi ai box con il motore surriscaldato a causa dell'entrata nel radiatore di sporco proveniente dal tracciato. Ritorn\u00f2 in pista undicesimo, lasciando Senna a condurre la gara su Mansell (che nel frattempo aveva rimontato fino alla seconda posizione); anche quest'ultimo per\u00f2 dovette fermarsi ai box per un motivo analogo a quello di Piquet. Torn\u00f2 in pista dietro al brasiliano.\nSuccessivamente anche Senna dovette rientrare ai box, per problemi allo sterzo della sua Lotus, lasciando a Prost il comando della gara. Quando il francese rientr\u00f2 per il cambio gomme il comando della gara fu preso temporaneamente da Thierry Boutsen su Benetton, dopo il rientro per la seconda sosta di Piquet. Da quel momento Prost riprese definitivamente il comando della gara, mai minacciato in quanto la strategia di Prost fu di due soste, mentre quelle dei rivali Senna e Piquet era di tre.\nLa gara di Mansell fu compromessa pi\u00f9 avanti a causa di una foratura ad uno pneumatico, che lo releg\u00f2 in settima posizione. Al 51\u00ba giro Senna sub\u00ec un guasto al motore, che ne provoc\u00f2 il ritiro e la perdita della seconda posizione, a favore del connazionale Piquet. Prost vinse davanti al brasiliano e al suo compagno di squadra Stefan Johansson. Quarto fu Gerhard Berger, davanti a Boutsen e Nigel Mansell, a completare la zona punti.\nRisultati.\nTra parentesi le posizioni valide per il \"Jim Clark Trophy\", per le monoposto con motori N/A"}
{"id": "2427390", "revid": "203463", "url": "https://it.wikipedia.org/wiki?curid=2427390", "title": "Peccio di Sitka", "text": ""}
{"id": "2427393", "revid": "1776051", "url": "https://it.wikipedia.org/wiki?curid=2427393", "title": "Ercole (DC Comics)", "text": "Ercole (conosciuto anche come Eracle) \u00e8 un fittizio dio olimpico nell'universo DC Comics basato sull'eroe greco omonimo.\nAppare per la prima volta su \"All Star Comics n. 8\" (dicembre 1941) in una storia di Wonder Woman, ed \u00e8 stato creato da William Moulton Marston e Harry G. Peter, nella prima di diverse incarnazioni.\nLa moderna versione Post-Crisi sulle Terre infinite la si deve a George P\u00e9rez in \"Wonder Woman\" (seconda serie) n. 1.\nInizialmente il suo aspetto era molto simile alla versione Marvel Comics, mentre durante la maxi-serie \"One Year Later\" appare con un aspetto differente, sbarbato e con indosso una corazza e la famosa pelle del Leone nemeo.\nErcole inoltre \u00e8 uno degli dei che ha donato la sua immensa forza all'eroe Capitan Marvel.\nPre-Crisi.\nIn origine Ercole era un personaggio non in continuity, in cui si cimentava in prove di forza col personaggio biblico Sansone o con lo stesso Superman. Nel 1975 una nuova serie vedeva una versione differente di Ercole che viveva avventure in un futuro apocalittico stile Kamandi. Il personaggio venne cancellato dal multiverso DC e sostituito con una versione pi\u00f9 fedele alla figura mitologica nella nuova serie di Wonder Woman post-Crisi.\nPost-Crisi.\nDopo Crisi sulle Terre infinite, la continuity di Wonder Woman venne modificata in una nuova serie scritta e disegnata da George P\u00e9rez; Perez l'ambient\u00f2 in un contesto mitologico, ed Ercole ne prese parte.\nStoria.\nMillenni fa, il dio della guerra Ares vedeva le Amazzoni come un ostacolo per la sua scalata al potere assoluto, decise quindi di reclutare il semidio Ercole per sterminarle: tramite un subdolo inganno, fece credere al semi-dio, durante le sue famose Dodici Fatiche, che la regina delle amazzoni Ippolita stesse infangando la sua reputazione, ritenendolo il \"cane\" di Euristeo. Infuriato, Ercole guid\u00f2 il suo esercito su Themyscira, dove affront\u00f2 Ippolita; ammirato dalle sue capacit\u00e0, Ercole propose al suo esercito di allearsi con le amazzoni, banchettando con loro, ma durante la notte drog\u00f2 le donne e le mise in schiavit\u00f9: lui e i suoi uomini umiliarono e violentarono le donne, e infine egli prese alla regina delle amazzoni la famosa cintura di Gaea. Atena fece in modo di liberare le donne dalla schiavit\u00f9, ma infine le confin\u00f2 sull'isola paradiso, dove costruire una nuova Themyscira, l\u00ec le donne sarebbero divenute immortali ma totalmente isolate dal mondo degli uomini.\nSecoli dopo, ai giorni nostri, dopo che la figlia di Ippolita, la principessa Diana mand\u00f2 a monte i piani di conquista di Ares, il re degli dei Zeus invit\u00f2 la giovane a giacere con lui, ma ella rifiut\u00f2 le attenzioni del dio, in quanto non consenziente: infuriato, Zeus impose a Wonder Woman, come prova di adorazione, di liberare il tesoro di Zeus dalle profondit\u00e0 dell'isola paradiso. Tale tesoro non era altro che Ercole, trasformato in un colossale pilastro di pietra destinato a sostenere il peso di Themyscira per diversi millenni.\nIn questo stato di pietra, fu torturato da diverse creature mitologiche, provando la sensazione di dolore inflitto da loro, ma non essendo in grado di fare nulla al riguardo. Questa punizione gli fu data dalla sua famiglia olimpica per il suo passato di trasgressioni. Per ritornare alla sua forma originale, Ercole preg\u00f2 le Amazzoni di perdonarlo: sebbene alcune di esse provassero ancora odio per il loro passato fatto di stupri e umiliazioni, la maggior parte di loro furono colpite dalla ritrovata umilt\u00e0 di Ercole e la Regina Ippolita chiese di cercare nel loro cuore la forza di perdonarlo, cosa che hanno infine fatto. Quando Ercole torn\u00f2 in forma umana, continu\u00f2 a sopportare l'intero peso dell'isola per evitare che le macerie schiacciassero Ippolita, che giaceva ai suoi piedi svenuta. In quell'occasione Wonder Woman vide in lui quella figura nobile ed eroica di cui parlavano i miti.\nPrima di lasciare il regno mortale per far ritorno all'Olimpo, Ercole scopr\u00ec che non solo Ippolita gli concesse il suo perdono, ma anche il suo amore.\nOne Year Later e Wonder Girl.\nRecentemente (nella serie Un Anno Dopo) Ercole torna nuovamente tra gli uomini, aiutando Wonder Woman nella sua lotta contro Cheetah o Nemesis. Ha anche collaborato con la nuova Wonder Girl, la bionda Cassandra \"Cassie\" Sandsmark a combattere un misterioso \"Killer di Dei\".\nVendicatori/JLA.\nIn \"Wonder Girl\" come detto Ercole appare con un \"design\" completamente diverso, probabilmente per distinguerlo dal suo\ncorrispettivo marvelliano: Perez infatti ritraeva entrambi i personaggi nella medesima maniera, tanto che nel \"crossover\" Vendicatori/JLA Wonder Woman attacca l'Ercole dei Vendicatori scambiandolo per quello DCniano, sebbene questo episodio ha comportato un piccolo errore di continuity, in quanto la principessa Diana aveva gi\u00e0 da anni concesso il suo perdono al semidio greco.\nDa notare come, inversamente, nella versione Marvel Comics Ercole \u00e8 un supereroe, mentre Ippolita \u00e8 descritta come una criminale."}
{"id": "2427395", "revid": "1543377", "url": "https://it.wikipedia.org/wiki?curid=2427395", "title": "Elizabeth (New Jersey)", "text": "Elizabeth \u00e8 una \"city\" degli Stati Uniti d'America, capoluogo della Contea di Union in New Jersey.\nLa citt\u00e0 fu fondata nel 1665 con il nome di \"Elizabethtown\", e nel 1688 divenne la prima capitale del New Jersey. Nel 1855 divenne ufficialmente \"City of Elizabeth\".\nGeografia fisica.\nElizabeth \u00e8 confinante a sud-ovest con Linden, a ovest con Roselle e Roselle Park, a nord-ovest con Union e Hillside, a nord con Newark (nella Contea di Essex). A est la citt\u00e0 \u00e8 attraversata dalla Newark Bay da Bayonne nella Contea di Hudson e Arthur Kill da Staten Island, New York. I confini di Elizabeth, Bayonne e Staten Island, si incontrano in un punto della Shooters Island.\nSecondo lo United States Census Bureau il comune ha un'area totale di , dei quali (10,47%) costituiti da acque interne.\nStoria.\nElizabeth fu fondata nel 1665 dai coloni inglesi e fu battezzata con questo nome in onore della moglie di Sir George Carteret e non di Elisabetta I d'Inghilterra, come pensano in molti. Originariamente chiamata \"Elizabethtown,\" fu parte dell'Elizabethtown Tract. \u00c8 stata anche la prima capitale del New Jersey. Durante la Guerra d'indipendenza americana Elizabeth fu costantemente attaccata dalle forze britanniche che stazionavano a Manhattan e Staten Island.\nIl 13 marzo 1855 fu creata la \"City\" di Elizabeth con un Atto della New Jersey Legislature, accorpando il \"borough\" di Elizabeth (che risaliva al 1740) con la \"township\" di Elizabeth (che si era formata nel 1693), sulla base dei risultati di un referendum tenutosi il 27 marzo 1855. Il 19 marzo 1857 la citt\u00e0 divenne parte della nuova Contea di Union. Il 4 marzo 1861 alcune parti della citt\u00e0 furono prese per formare il comune di Linden.\nLa prima grande industria a Elizabeth, la Macchina da cucire Singer, impieg\u00f2 ben persone. Nel 1895 vide una delle prime industrie automobilistiche: la Electric Carriage and Wagon Company, fondata per produrre le Electrobat, a cui si \u00e8 aggiunto presto un altro costruttore di auto elettriche: Andrew L. Riker. La Electric Boat Company inizi\u00f2 a costruire sottomarini per la United States Navy a Elizabeth, cominciando con il lancio dell'USS Holland (SS-1) nel 1897. Queste imbarcazioni pionieristiche (conosciute come A-Class) furono sviluppate al Lewis Nixon's Crescent Shipyard a Elizabeth trail 1896 ed il 1903.\nElizabeth, per molti anni, \u00e8 cresciuta in parallelo alla citt\u00e0 gemella di Newark, ma ha avuto pi\u00f9 successo nel mantenimento della presenza della classe media ed \u00e8 stata risparmiata dagli scontri degli anni sessanta.\nSociet\u00e0.\nEvoluzione demografica.\nAl censimento del 2000 a Elizabeth vivevano persone, nuclei famigliari e famiglie, la densit\u00e0 di popolazione era pari a abitanti per km quadrato. Il numero di abitazioni era di con una densit\u00e0 media di per km quadrato. La composizione razziale era la seguente: 49,78% bianco, 19,98% afroamericani, 0,48% nativi americani, 2,35% asiatici 0,05% oceaniani, 15,51% di altre razze e il 5,86% di due o pi\u00f9 razze. Gli ispanici di qualsiasi razza erano pari 55,46% della popolazione.\nLa nazione da cui provenivano il maggior numero di abitanti stranieri era la Colombia che con i suoi nativi superava da sola l'unione di quelli provenienti dal Messico e dall'America Centrale che erano , seguivano a grande distanza gli originari di Cuba con persone. Altri grandi gruppi di immigrati erano quelli del Portogallo (), El Salvador (), Per\u00f9 () e Repubblica Dominicana ().\nDei nuclei famigliari il 36,6% aveva figli conviventi sotto i 18 anni, il 42,9% erano coppie sposate conviventi, il 19,1% aveva un capofamiglia donna senza marito presente e il 30,4% erano non-famiglie. Il 24,6% era costituito da persone sole e l'8,4% erano gli ultrasessantacinquenni che vivevano soli.\nLa suddivisione per fasce di et\u00e0 era: 26,3% sotto i 18 anni, 10,8% fra i 18 e i 24 anni, il 33,7% fra i 25 e i 44 anni, il 19,3% fra i 45 e i 64 anni e il 10% erano sopra i 65 anni. Per ogni 100 donne c'erano 98 maschi, per ogni 100 donne sotto i 18 anni c'erano 96,1 maschi.\nCultura.\nMedia e telecomunicazioni.\nWJDM \u00e8 una stazione radio che trasmette in AM () da Elizabeth, in lingua spagnola.\nI residenti di Elizabeth hanno a disposizione una televisione ad accesso pubblico per visualizzare informazioni pubbliche come la bacheca cittadina, incontri dal vivo, informazioni sanitarie o importanti suggerimenti. Il servizio \u00e8 fornito da Cablevisi\u00f3n Local Programming.\nInfrastrutture e trasporti.\nStrade.\nElizabeth \u00e8 fulcro di numerose strade principali, quali New Jersey Turnpike / Interstate 95, Interstate 78, U.S. Route 1/9, U.S. Route 22, Route 27, Route 28, Route 82 and Route 439.\nL'impianto stradale di Elizabeth, anzich\u00e9 sul classico reticolo ha un'impostazione circolare, con strade centrate sulla stazione centrale che si diramano in senso radiale.\nAmministrazione.\nGemellaggi.\nElizabeth \u00e8 gemellata con:"}
{"id": "2427405", "revid": "729019", "url": "https://it.wikipedia.org/wiki?curid=2427405", "title": "A\u00e9rospatiale Epsilon", "text": "L'A\u00e9rospatiale Epsilon (conosciuto anche come TB-30) \u00e8 un addestratore basico, progettato e costruito dall'azienda aeronautica francese A\u00e9rospatiale. \u00c8 un monomotore ad ala bassa a 2 posti in tandem. Pu\u00f2 svolgere anche il ruolo di addestratore per il volo strumentale e acrobatico.\nStoria del progetto.\nIl piccolo aereo francese venne progettato nella seconda met\u00e0 degli anni settanta, dalla SOCATA, un'azienda del gruppo A\u00e9rospatiale. Il nuovo modello fu designato TB-30 e fu sviluppato con la collaborazione dell'Arm\u00e9e de l'air, che in quel periodo era alla ricerca di un velivolo dai costi di esercizio contenuti, da assegnare all'addestramento di base dei suoi piloti.\nL'Epsilon si presenta come un aereo di concezione abbastanza semplice e non pi\u00f9 attuale; ha avuto uno sviluppo travagliato, con modifiche aerodinamiche alle ali, ai piani di coda e l'introduzione di una pinna ventrale.\nIl progetto originario venne affinato nel corso di parecchi anni con una cellula interamente metallica dalla vita di non meno di 10.000 ore di vita operativa.\nIl suo abitacolo di concezione \"tipo aviogetto\" \u00e8 dotato di un'avionica capace di soddisfare l'intera gamma dell'addestramento al volo, compresi il volo strumentale e quello acrobatico.\nIl prototipo effettu\u00f2 il primo volo il 22 dicembre 1979 e fu immesso in servizio nel 1984. Al di l\u00e0 di un consistente ordine (150 esemplari)\ndall'aeronautica francese, il TB-30 Epsilon non ha incontrato un successo nelle vendite all'estero e gli unici operatori militari sono il Portogallo (con 18 macchine montate sul posto), il Togo (4 esemplari) e il Senegal con 2 aeroplani."}
{"id": "2427407", "revid": "92723", "url": "https://it.wikipedia.org/wiki?curid=2427407", "title": "Maced\u00f4nia (Brasile)", "text": ""}
{"id": "2427410", "revid": "767487", "url": "https://it.wikipedia.org/wiki?curid=2427410", "title": "Francesco Mannella", "text": "Carriera.\nGiocatore.\nInizia la sua carriera cestistica nella citt\u00e0 natale, San Giovanni Valdarno, giocando nel ruolo di playmaker. Nonostante l'altezza (1,74\u00a0m), sviluppa un gioco velocissimo ed un buon tiro dalla lunga distanza. Nel 1979 esordisce in Serie A2 con il Fabriano Basket allenata da Alberto Bucci.\nDopo l'esperienza di Fabriano e Reggio Emilia passa alla Pallacanestro Trapani nel 1982, richiesto dal coach Mimmo Trivelli, e ne divenne presto la bandiera e capitano giocando fino al 1995 con tre promozioni (due consecutive) dalla C1 alla A1. Dopo l'esperienza trapanese gioca a Cefalu' e Paceco,dove si stabilisce.\nAllenatore.\nDopo il ritiro dirige da allenatore-giocatore la squadra locale trapanese della A.S. Drepanum Basket. In seguito ha allenato la squadra maltese femminile del Luxol Basketball Club."}
{"id": "2427415", "revid": "339392", "url": "https://it.wikipedia.org/wiki?curid=2427415", "title": "Programmi radiofonici", "text": ""}
{"id": "2427416", "revid": "11266", "url": "https://it.wikipedia.org/wiki?curid=2427416", "title": "Padre Giacinto da Belmonte", "text": ""}
{"id": "2427420", "revid": "1748167", "url": "https://it.wikipedia.org/wiki?curid=2427420", "title": "Palazzo Delfico", "text": "Palazzo Delfico si trova a Teramo, nella via intitolata anch'essa a questa storica famiglia teramana: iniziato verso il 1790 dai fratelli Giamberardino e Melchiorre Delfico, fu portato a termine dopo il 1820, per iniziativa di Gregorio De Filippis Delfico e grazie all'intervento dell'ingegnere Carlo Forti.\nStoria.\nTre cavalcavia, demoliti poi intorno al 1920, collegavano il palazzo al giardino, che conteneva un piccolo orto botanico, impiantato da Orazio Delfico; vi erano conservati inoltre i numerosi reperti archeologici della collezione riunita da Giamberardino. Tra la fine dell'Ottocento e i primi anni del Novecento il palazzo e il giardino ospitarono feste pubbliche e intrattenimenti musicali; dopo la morte di Troiano (1907) e di Filippo (1908) il palazzo fu progressivamente abbandonato dai discendenti, che preferirono trasferirsi nella tenuta di Montesilvano. Dopo una lunga trattativa, nel 1939 il palazzo fu in parte venduto e in parte donato al comune di Teramo; passato in propriet\u00e0 della Provincia di Teramo, dal 2004 il palazzo \u00e8 sede della Biblioteca regionale Melchiorre D\u00e8lfico."}
{"id": "2427424", "revid": "10125", "url": "https://it.wikipedia.org/wiki?curid=2427424", "title": "Libertarismo (Liberalismo)", "text": ""}
{"id": "2427425", "revid": "1305772", "url": "https://it.wikipedia.org/wiki?curid=2427425", "title": "Regina di cuori", "text": ""}
{"id": "2427431", "revid": "599013", "url": "https://it.wikipedia.org/wiki?curid=2427431", "title": "Franco Boselli", "text": "Carriera.\nCresciuto nelle squadre giovanili dell'Olimpia Milano, esordisce in prima squadra nella stagione 1975-76, e rimarr\u00e0 a Milano fino alla stagione 1986-87, per poi passare a Forl\u00ec, Caserta con la quale disput\u00f2 una finale di Coppa delle Coppe e Firenze. Al termine della sua attivit\u00e0 professionistica ha comunque continuato a giocare in categorie minori con i \"Knights Legnano\" ed altre squadre. La sua carriera \u00e8 legata soprattutto al periodo milanese, inizialmente affiancato dal fratello gemello playmaker Dino, dove ha disputato 12 stagioni partecipando alla vittoria di 4 scudetti,1 Coppa Intercontinentale, 1 Coppa dei campioni, 1 Coppa delle coppe, 1 Coppa Kora\u0107 e 1 Coppa Italia. Dotato di una buona visione di gioco, di un buon tiro da fuori e un discreto palleggio, era una guardia piccola, utilizzato soprattutto come sesto uomo, entrando in campo per sostituire ed alternare le guardie titolari, in casi di emergenza anche come playmaker. Nonostante questo ruolo subalterno riusc\u00ec ad emergere in numerose situazioni, considerato per molte stagioni fra i migliori \"sesto uomo\" del campionato italiano.\nEra un beniamino della tifoseria milanese, che lo aveva soprannominato \"il barone\".\nIl fratello Dino fece parte anche della nazionale italiana, partecipando ai campionati europei del 1981."}
{"id": "2427435", "revid": "580197", "url": "https://it.wikipedia.org/wiki?curid=2427435", "title": "Campionato uruguaiano di futsal AMF", "text": " \nIl Campionato uruguaiano di futsal AMF detto anche Campeonato Nacional de clubes, \u00e8 la massima competizione uruguayana di calcio a 5 AMF organizzata dalla Federacion Uruguaya de Futbol de Salon.\nSi tratta di uno dei pi\u00f9 antichi campionati nazionali del sudamerica, l'Uruguay assieme a Paraguay ed Argentina, definisce come \"futsal\" sono ed esclusivamente il gioco che attua la Asociaci\u00f3n Mundial de Futsal. Il campionato ha nella formazione dell'Old Christians del Dipartimento di Colonia la principale vincitrice, con 12 titoli nazionali."}
{"id": "2427439", "revid": "112284959", "url": "https://it.wikipedia.org/wiki?curid=2427439", "title": "Agostino Trionfi", "text": "Fu autore di almeno 36 opere, tra le quali spicca il \"De potestate Ecclesiastica\", dove sostiene i diritti del papa contro l'imperatore.\nBiografia.\nNacque ad Ancona probabilmente intorno al 1275; le notizie sulla sua vita non sono note, anche se \u00e8 stato riportato come nato nel 1243 da Benedetto Trionfi (di una nobile famiglia della regione), e da Ginevra Bompiani, sorella del beato Guglielmo Bompiani, appartenente all'Ordine Eremitano di S. Agostino, da cui venne ben presto indirizzato ad una vita religiosa. A 17 anni entr\u00f2 a far parte dello stesso ordine dello zio materno.\nNotato per il suo ingegno, venne inviato a studiare a Parigi dove fu discepolo di San Tommaso d'Aquino. In seguito, dal 1271, egli stesso insegn\u00f2 Teologia all'universit\u00e0 di quella citt\u00e0. Nel 1274, nonostante la giovane et\u00e0, venne incaricato dal papa Gregorio X di partecipare al Concilio di Lione, in luogo dello stesso Tommaso d'Aquino, deceduto mentre si intraprendeva al viaggio.\nIn seguito vene chiamato a Napoli da Carlo II che lo volle suo teologo e consigliere. Sia lui che il figlio Roberto I si avvalsero delle sue capacit\u00e0 anche per trattare affari di stato presso altri principi. Come segno della propria riconoscenza, moltiplicarono i conventi di Agostiniani nelle Calabrie.\nNella citt\u00e0 campana mor\u00ec a 85 anni di et\u00e0 e venne sepolto nella chiesa di Sant'Agostino, davanti all'altar maggiore. L'epigrafe apposta al suo sepolcro recita: (\"Nell'anno del Signore 1328, il 2 di aprile, 11 indizione, \u00e8 morto il beato Agostino Trionfi di Ancona. Maestro nelle Sacre Scritture, dell'Ordine dei padri eremiti di S. Agostino, vissuto 85 anni. Con il suo ingegno angelico scrisse 36 volumi. Santo in vita e illustre nella scienza, per cui tutti devono prendere ad esempio un uomo siffatto, di specchiata religiosit\u00e0\"). Si tratta tuttavia di una lapide ricostruita e l'attendibilit\u00f9 di tali notizie \u00e8 stata messa in dubbio."}
{"id": "2427444", "revid": "1305772", "url": "https://it.wikipedia.org/wiki?curid=2427444", "title": "Sesto uomo", "text": "Il sesto uomo \u00e8 un ruolo non standard del gioco della pallacanestro.\nIndica il giocatore che, partendo dalla panchina (da cui \"sesto uomo\" in quanto non facente parte del quintetto base), \u00e8 riuscito, confermando nel tempo le sue prestazioni ad alto livello, a dare il maggiore contributo alla squadra. \u00c8 pertanto considerato il \"primo cambio\" nella gestione della squadra. Pur entrando per lo pi\u00f9 a partita iniziata riesce comunque a rimanere in campo per lunghi periodi, utilizzato per la sostituzione e l'alternanza con pi\u00f9 giocatori, rivestendo quindi un ruolo di \"Jolly\". \nMentre in Italia non esiste un riconoscimento ufficiale per questa figura, lasciato al giudizio informale della stampa specializzata, la NBA assegna invece ogni anno un premio al miglior sesto uomo dell'anno. Famosi in questo ruolo sono stati Franco Boselli in Italia e Kevin McHale, Jamal Crawford e Lou Williams (questi ultimi tre volte vincitori del premio prima citato) nella NBA."}
{"id": "2427445", "revid": "159980", "url": "https://it.wikipedia.org/wiki?curid=2427445", "title": "Phaeton rubricauda", "text": ""}
{"id": "2427451", "revid": "55935", "url": "https://it.wikipedia.org/wiki?curid=2427451", "title": "Federico Verdinois", "text": ""}
{"id": "2427453", "revid": "1516566", "url": "https://it.wikipedia.org/wiki?curid=2427453", "title": "Classe Karel Doorman", "text": "Le fregate lanciamissili della Classe Karel Doorman sono delle unit\u00e0 multiruolo olandesi conosciute anche come Classe-M, dove 'M' sta per \"Multi-Purpose fregatten\", cio\u00e8 \"fregate multiruolo\".\nTutte le unit\u00e0 sono state costruite nel cantiere navale KSG di Flessinga.\nCaratteristiche.\nL'armamento artiglieresco di queste unit\u00e0 \u00e8 costituito da un cannone OTO Melara da 76/62mm di fabbricazione italiana con capacit\u00e0 di lotta sia antiaerea che di superficie e per la difesa antiaerea ravvicinata e dai missili da un CIWS Goalkeeper e due mitragliere da 20mm Oerlikon.\nLa dotazione missilistica \u00e8 costituita da due lanciatori quadrupli per missili Harpoon antinave e da un lanciatore VLS a otto celle per missili Sea Sparrow per la difesa antiaerea a medio raggio.\nPer la lotta antisommergibile le navi sono equipaggiate da due lanciasiluri binati da 324mm per siluri Mk 46 che costituiscono anche la dotazione dell'elicottero Lynx.\nServizio.\nLe unit\u00e0 sono entrate in servizio nella Marina Olandese tra il 1991 e il 1995, sostituendo le Kortenaer dismesse.\nSolo due unit\u00e0 sono attualmente in servizio nella Marina Olandese, mentre le altre, dopo aver servito per oltre un decennio sotto la bandiera olandese, sono state vendute a Belgio, Cile e Portogallo.\nLe unit\u00e0 rimaste in servizio nella Marina Olandese sono le fregate \"Van Amstel\" e \"Van Speijk\".\nCile.\nI primi acquirenti stranieri di queste unit\u00e0 furono i cileni.\nNel 2004 le fregate \"Abraham van der Hulst\" e \"Tjerk Hiddes\" vennero vendute al Cile e ribattezzate rispettivamente \"Blanco Encalada\" (FF-15) e \"Almirante Riveros\" (FF-18), con la prima delle due unit\u00e0 entrata in servizio nella marina cilena il 16 dicembre 2005 e la seconda il 18 aprile 2007.\nI cileni hanno sostituito l'elicottero \"Linx\" con un elicottero Cougar.\nI cileni acquistarono insieme alle due unit\u00e0 anche due fregate della classe L del tipo antiaereo.\nBelgio.\nIl governo belga il 20 luglio 2005 decise l'acquisto di due unit\u00e0 della Classe-M per rimpiazzare due unit\u00e0 della Classe Wielingen in via di dismissione ed in procinto di essere vendute alla Bulgaria. Il 21 dicembre dello stesso anno le fregate \"Karel Doorman\" e \"Willem van der Zaan\" vennero vendute al \"Belgio\" e ribattezzate rispettivamente \"Leopold I\" (F-930) e \"Louise-Marie\" (F-931) entrando in servizio nella nuova Marina di appartenenza, la prima il 29 marzo 2007 e la seconda l'8 aprile 2008.\nLa Marina Belga prevede la sostituzione dell'elicottero \"Linx\" con un elicottero NH-90.\nPortogallo.\nIl governo portoghese nel maggio 2006 mostr\u00f2 interesse ad acquistare due unit\u00e0 di questa classe per sostituire due fregate della classe Jo\u00e3o Belo che dismesse dalla Marina Portoghese erano in procinto di essere cedute all'Uruguay, in alternativa a due fregate Classe Oliver Hazard Perry che erano state offerte ai portoghesi dagli Stati Uniti, inviando in Olanda una commissione governativa per valutare le condizioni di acquisto.\nIl contratto per l'acquisto delle fregate \"Van Nes\" e \"Van Galen\" fu siglato il 1\u00ba novembre dello stesso anno. La prima delle due unit\u00e0, ribattezzata \"Bartolomeu Dias (F-333)\", \u00e8 entrata in servizio nella Marina Portoghese il 19 gennaio 2009, mentre per la seconda ribattezzata \"Dom Francisco de Almeida (F-334)\", l'entrata in servizio nella Marinha de Guerra Portuguesa \u00e8 avvenuta il 15 gennaio 2010."}
{"id": "2427454", "revid": "767487", "url": "https://it.wikipedia.org/wiki?curid=2427454", "title": "Civico zero", "text": "Civico zero (anche denominato Civico 0) \u00e8 un film-documentario di Francesco Maselli del 2007 sui temi di immigrazione ed esclusione sociale.\n\u00c8 girato interamente a Roma; \u00e8 diviso in tre episodi che sono storie reali; \u00e8 tratto dal libro \"Il nome del barbone\" di Federico Bonadonna. Gli attori professionisti, accanto ai personaggi reali, sono Ornella Muti e Massimo Ranieri.\nTecnica cinematografica neorealistica.\nFrancesco Maselli applica al film una tecnica neorealistica da lui stesso definita \"realismo lirico\". Essa consiste in taluni elementi ben riconoscibili in tutti e tre gli episodi del film:\nQualcuno dei tre episodi si caratterizza per possedere qualche elemento aggiuntivo di realismo, come il secondo episodio, dove Ornella Muti, parla in rumeno.\nTrama.\nLa trama \u00e8 data da tre episodi che sono storie reali, ciascuno avente un attore professionista, rispettivamente: Letizia Sedrick (episodio I), Ornella Muti (episodio II) e Massimo Ranieri (episodio III).\nEpisodio I: Stella, emigrante etiope.\nStella (Letizia Sedrick) \u00e8 una giovane etiope emigrata a Roma dopo avere attraversato a piedi il deserto. Vive in un container, trova un lavoro in via Marsala e si sposa con Joseph, vecchio compagno africano. La vita della coppia \u00e8 piena di stenti, essendo costretti a spostarsi di citt\u00e0 in citt\u00e0 in cerca di un impiego stagionale.\nEpisodio II: Nina, emigrante rumena.\nNina (Ornella Muti) \u00e8 una donna rumena emigrata in Italia senza permesso di soggiorno. Combatte contro la solitudine e l'esclusione sociale di una classe di donne che, lungi dall'essere integrate, cercano il lavoro di badante in una costrizione che somiglia ad un'opera di accattonaggio presso anziani pensionati della citt\u00e0. Nella ricerca del lavoro uno dei grossi ostacoli \u00e8 la mancata conoscenza della lingua italiana. Grazie all'aiuto di una connazionale, Nina trova un lavoro di badante presso due anziane di 92 e 62 anni, che vivono a Roma nel quartiere Prenestino, completamente sole.\nAlcune frasi di Ornella Muti, che \u00e8 uno dei visi notoriamente pi\u00f9 belli del cinema brillante, e che stavolta ha il viso sofferente di \"Nina\" assorta a pensare mentre \u00e8 rinchiusa in una piccola stanza semibuia, tendono ad esprimere la condizione di abbandono sociale in cui si sentiva la sfortunata donna protagonista della storia raccontata: \nEpisodio III: Giuliano.\nGiuliano (Massimo Ranieri), fruttivendolo di Campo de' Fiori a Roma, alla morte della madre, \u00e8 diventato pazzo, e vaga per la citt\u00e0 senza una meta.\nDistribuzione.\nIl film \u00e8 distribuito dall'Istituto Luce."}
{"id": "2427455", "revid": "317584", "url": "https://it.wikipedia.org/wiki?curid=2427455", "title": "Civico 0", "text": ""}
{"id": "2427456", "revid": "122936583", "url": "https://it.wikipedia.org/wiki?curid=2427456", "title": "Jokers", "text": "I Jokers (in originale Jokerz), sono un gruppo di personaggi della serie televisiva a cartoni animati \"Batman of the Future\".\nSono orde di teppisti che affollano la Gotham di 40 anni nel futuro in cui si svolge la serie; loro caratteristica \u00e8 la venerazione per il criminale psicopatico nemico di Batman da cui prendono nome e caratteristiche: il Joker. I Jokers, oltre a ricalcare atteggiamenti ed umorismo del loro idolo, son soliti vestire con abiti molto simili allo stile clownesco del Joker o di Harley Quinn. In tutto appaiono 3 bande (le prime due nella serie \"Batman of the Future\", l'ultima nel film \"Batman of the Future - Il ritorno del Joker\" e in un episodio della \"Justice League Unlimited\") ma il membro Ghoul nell'episodio speciale \"Ritorno al futuro\" della Justice League afferma che ci sono 9453 Jokers divisi in gruppi pi\u00f9 piccoli.\nApparizioni nella serie.\nLa prima banda di Jokers affrontata da Batman ci viene mostrata sin dal primo episodio della serie e da l\u00ec in poi saranno avversari ricorrenti, ma non eccessivamente di rilievo.\nDi per s\u00e9 son solo un gruppo di teppisti e vandali, vestiti in modo analogo al clown principe del crimine ma molto pi\u00f9 trasandati, le loro attivit\u00e0 sono pi\u00f9 che altro graffitaggio e borseggi, nonch\u00e9 atti violenti che rimandano pi\u00f9 al bullismo che alla criminalit\u00e0. Il capo di questa prima banda mostrataci \u00e8 J-man (vestito come il Joker originale e doppiato in inglese proprio dal creatore della serie, Bruce Timm).\nLa seconda banda di Jokers viene introdotta nell'episodio \"Il segreto\", il loro capo \u00e8 Terminal, distinguibile per il suo inquietante costume quasi scheletrico, un sociopatico e geniale studente della Hamilton Hill High School. A differenza del primo gruppo, questa squadra ha atteggiamenti decisamente criminali ed omicidi, ma \u00e8 composta da un minor numero di persone. Il motivo che muove questi comportamenti non \u00e8 solo la follia, bens\u00ec anche la vendetta: nell'episodio Terminal usa la banda per liberarsi della sua unica concorrente alla borsa di studio: Max Gibson. Nella versione originale Terminal \u00e8 doppiato da Michael Rosenbaum, il giovane Lex Luthor di Smallville e doppiatore di Flash nelle altre serie DCAU.\nL'ultimo gruppo di Jokers noto \u00e8 presentato nel film \"Batman of the Future - Il ritorno del Joker\", capitanati da Chucko, un panciuto ragazzo che indossa una maschera da clown. Il gruppo \u00e8 anche una delle prime bande ad avere un membro che si \u00e8 sottoposto alla mutazione (splicing), Woof l'uomo-iena. Il gruppo vanta anche di avere le Gemelle Dee-Dee, le nipoti di Harley Quinn. Il gruppo ha anche la fortuna di essere capitanata da Joker stesso (o meglio, Tim Drake affetto dal suo DNA), coinvolgendoli in un piano per distruggere la citt\u00e0 con un laser satellitare e di rovinare la vita ad entrambi i Batmen, ma finiscono con l'essere arrestati tutti (meno il braccio forte del gruppo, Bonk, ucciso da Joker, e le Gemelle Dee-Dee, a cui Harley paga la cauzione). La gang far\u00e0 anche una comparsa in un episodio doppio di \"Justice League Unlimited\", chiamato \"Ritorno al passato\" e \"Ritorno al futuro\", all'interno di un futuro alternativo modificato dal tempopirata Chronos, che tramite tecnologia genetica e biomeccanica ha dotato i Jokers di superpoteri (e ha ucciso Chucko dopo aver scoperto che era una spia di Batman, mandandolo all'epoca dell'estinzione dei dinosauri)."}
{"id": "2427460", "revid": "239447", "url": "https://it.wikipedia.org/wiki?curid=2427460", "title": "Admira Wacker", "text": ""}
{"id": "2427461", "revid": "767487", "url": "https://it.wikipedia.org/wiki?curid=2427461", "title": "Dino Boselli", "text": "Carriera.\nCresciuto nelle squadre giovanili dell'Olimpia Milano, esordisce in prima squadra nella stagione 1975-76, e rimarr\u00e0 a Milano fino alla stagione 1980-81, per poi passare a Varese. Dopo un breve rientro a Milano nel 1982, l'anno successivo si trasferisce definitivamente a Varese dove rester\u00e0 fino al 1989 per poi chiudere la carriera professionistica con il Brescia. La sua carriera milanese \u00e8 legata soprattutto al sodalizio con il fratello gemello Franco, pur se costretto al ruolo di playmaker di riserva, schiacciato dalla presenza di Mike D'Antoni, cosa che lo obbliga spesso a spostare il suo ruolo in quello di guardia piccola. Con Milano partecipa alla vittoria di 1 Coppa delle coppe, 1 Coppa Italia, a 2 finali scudetto e 1 finale di Coppa dei Campioni. Con Varese, dove trover\u00e0 maggior spazio, giocher\u00e0 2 Finali di Coppa Italia ed 1 Finale di Coppa Kora\u0107. Dotato di una buona visione di gioco, di ottimi fondamentali nel palleggio e nel controllo della palla e di un buon tiro, giocava di preferenza nel ruolo di playmaker. Fece parte anche della nazionale italiana, partecipando ai campionati europei del 1981, senza diventarne una pedina stabile nel corso degli anni, ma raggiungendo comunque la ragguardevole cifra di 41 presenze.\nTerminata la carriera agonistica, dal 1997 \u00e8 responsabile delle Attivit\u00e0 extra didattiche dell'Universit\u00e0 Carlo Cattaneo-liuc di Castellanza, nonch\u00e9 dirigente sportivo della squadra di basket della stessa universit\u00e0, allenata da un'altra grande vecchia gloria del basket milanese (militante per\u00f2 nella seconda squadra cittadina) Joe Isaac fino alla stagione 2008/09, quindi dall'esordiente Andrea Cegna."}
{"id": "2427463", "revid": "436907", "url": "https://it.wikipedia.org/wiki?curid=2427463", "title": "Nova Rock", "text": "Nova Rock \u00e8 un festival europeo musicale di genere heavy metal e alternative rock, che si svolge nelle campagne di Nickelsdorf, vicino al confine con l'Ungheria, dal 2005. Si tiene tipicamente a met\u00e0 giugno ed \u00e8 il pi\u00f9 grande festival austriaco ed uno dei maggiori festival rock in Europa.\nNelle ultime edizioni hanno partecipato artisti di fama mondiale come Iron Maiden, Rage Against the Machine, Green Day, Incubus, Metallica, Guns N' Roses, Slipknot, Joe Satriani, Faith No More, Gogol Bordello, Placebo, Dimmu Borgir.\nEventi.\nEdizione 2006.\n15 \u2013 17 giugno\nGuns N' Roses, Placebo, Metallica, Tool, Queens of The Stone Age, Massive Attack, Mot\u00f6rhead, Madsen, Billy Talent, Guadalajara, Seeed, Sportfreunde Stiller, Lagwagon, Subway to Sally.\nEdizione 2007.\n15 \u2013 17 giugno\nPearl Jam, The Smashing Pumpkins, Marilyn Manson, Linkin Park, The Killers, Billy Talent, Incubus, The Hives, Flogging Molly, Drowning Pool.\nEdizione 2008.\n13 \u2013 15 giugno\nRage Against the Machine, The Verve, Die \u00c4rzte, Sex Pistols, Beatsteaks, Judas Priest, Incubus, Mot\u00f6rhead, NOFX, In Flames, Rise Against, Disturbed, Bad Religion, Percupine Tree, Anti-Flag, Vanilla Sky.\nEdizione 2009.\n19 \u2013 21 giugno\nMetallica, Die Toten Hosen, Placebo, Faith No More, Slipknot, Nine Inch Nails, Limp Bizkit, Machine Head, Kaiser Chiefs, Guano Apes, Disturbed, Gogol Bordello, Staind, The Gaslight Anthem, Black Stone Cherry.\nEdizione 2010.\n11 \u2013 13 giugno\nGreen Day, Beatsteaks, The Prodigy, Wolfmother, Airbourne, Ska-p, Alice in Chains, Deftones, Bullet for My Valentine, Deichkind, Heaven &amp; Hell, Job for a Cowboy, Rammstein, Slayer, Sportfreunde Stiller, The Sorrow, The Hives, Subway to Sally, Skindred.\nEdizione 2011.\n11 \u2013 13 giugno\nIron Maiden, System of a Down, In Flames, Volbeat, Flogging Molly, Sick of it All, Asking Alexandria, The Darkness, Mot\u00f6rhead, ... ."}
{"id": "2427466", "revid": "120456456", "url": "https://it.wikipedia.org/wiki?curid=2427466", "title": "Rig e furrow", "text": "Il Rig e furrow (in lingua inglese Rig and furrow) era un tipo coltivazione praticato nelle aree dell'altopiano delle Isole Britanniche, differendo leggermente dal pi\u00f9 comune ridge e furrow dal quale esso sembra essere stato modellato, attraverso lo scavo per mezzo della vanga o badile piuttosto che dall'aratro.\nLa tecnica miglior\u00f2 il drenaggio creando l'innalzamento delle aree di coltivazione e i \"furrows\" (solchi o avvallamenti) per portare via l'acqua. Il sistema dei campi a strisce medievali determin\u00f2 che i \"rigs\" fossero lunghi e sottili. \nIl sistema venne applicato durante i periodi medievali e post-medievali specialmente nella Scozia dove gli esempi di paesaggi \"corrugati\" sopravvivono oggi in alcune aree dovuti ai \"rigs\" innalzati e ai profondi \"furrows\"."}
{"id": "2427471", "revid": "640277", "url": "https://it.wikipedia.org/wiki?curid=2427471", "title": "Phaethon", "text": "Phaethon \u00e8 un genere di uccelli acquatici, unico genere della famiglia Phaethontidae e dell'ordine Phaethontiformes.\nDescrizione.\nI fetonti possono misurare dai 76\u00a0cm ai 102\u00a0cm di lunghezza, e hanno un'apertura alare di 94\u2013112\u00a0cm. Il piumaggio \u00e8 prevalentemente bianco con le penne timoniere centrali della coda molto allungate. Le tre specie hanno differenti combinazioni di macchie nere sulla faccia, sul dorso e sulle ali. I becchi sono grossi, robusti e leggermente incurvati, con colori che vanno dal rosso acceso al giallo. Hanno grandi teste e colli corti e massicci. I piedi sono palmati; le zampe sono poste molto indietro nel corpo, tanto da rendere loro impossibile camminare: se devono spostarsi sul terreno sono costretti a strisciare spingendosi avanti con i piedi.\nBiologia.\nI fetonti, lontani dal colonie riproduttive, sono in genere uccelli solitari o che si spostano in coppia. Durante il periodo riproduzione i fetonti si esibiscono in spettacolari evoluzioni di corteggiamento. Per parecchi minuti, gruppi di 2-20 individui volano l'uno attorno agli altri in grandi circoli verticali, facendo ondeggiare da parte a parte le lunghe penne della coda. Se alla femmina piace la presentazione si accoppier\u00e0 con il maschio nel suo futuro nido. Occasionalmente capitano liti tra maschi per la difesa della partner e del nido. Esso \u00e8 in genere una buca o una crepa su terreno spoglio, dove la femmina depone un uovo bianco chiazzato di bruno. Il periodo d'incubazione \u00e8 di 40-46 giorni, nei quali entrambi i genitori si alternano alla cova, anche se \u00e8 la femmina ad occuparsene maggiormente. Il maschio invece si occupa di portare il cibo per nutrire la femmina al nido.\nIl pulcino nasce con un piumino grigio. Viene lasciato solo al nido mentre i genitori cercano il cibo e viene nutrito due volte ogni tre giorni fino alla comparsa delle penne, che avviene dopo 12-13 settimane dalla schiusa. I giovani inizialmente non sono in grado di volare e galleggiano sull'oceano per parecchi giorni per perdere peso prima del primo volo. I pulcini hanno una crescita relativamente lenta se comparata ad altri uccelli marini e tendono ad accumulare grasso mentre sono giovani. Questo, insieme al fatto che la nidiata \u00e8 composta da un solo uovo, sembra essere un adattamento allo stile di vita pelagico dove il cibo \u00e8 spesso raccolto in grandi quantit\u00e0, ma \u00e8 anche difficile da trovare.\nI fetonti si nutrono di pesci e molluschi, soprattutto pesci volanti e calamari.\nIl tipico verso \u00e8 un fischio alto, acuto, stridulo ma dissonante, o una specie di scoppiettio. Vengono mandati spesso in rapida serie durante le evoluzioni di corteggiamento nelle colonie.\nSistematica.\nPrecedentemente i fetonti erano classificati tra i Pelecaniformi, in seguito la tassonomia di Sibley-Ahlquist li posizionava tra i Ciconiiformi. Le recenti ricerche tuttavia hanno dimostrato che i fetonti e la famiglia preistorica Prophaethontidae non erano imparentati con nessuno degli ordini precedenti, per cui essi sono stati separati nel nuovo ordine dei Phaethontiformes, lontanamente imparentati con i Procellariiformes.\nIl Congresso ornitologico internazionale (aprile 2012) riconosce le seguenti specie:\nDistribuzione.\nLe tre specie di fetonti abitano tutte le zone tropicali degli oceani. In particolare il fetonte beccorosso frequenta l'oceano Atlantico, l'oceano Indiano e l'oceano Pacifico orientale; il fetonte codarossa vive nell'oceano Indiano e nel Pacifico occidentale e centrale; il fetonte codabianca infine abita tutti e tre gli oceani ad eccezione del Pacifico orientale."}
{"id": "2427472", "revid": "352448", "url": "https://it.wikipedia.org/wiki?curid=2427472", "title": "Ridge and furrow", "text": ""}
{"id": "2427474", "revid": "21880", "url": "https://it.wikipedia.org/wiki?curid=2427474", "title": "Phaethontidae", "text": ""}
{"id": "2427477", "revid": "352448", "url": "https://it.wikipedia.org/wiki?curid=2427477", "title": "Rig and furrow", "text": ""}
{"id": "2427479", "revid": "122670982", "url": "https://it.wikipedia.org/wiki?curid=2427479", "title": "Municipio di Boston", "text": "Il Municipio di Boston (\"Boston City Hall\" in inglese) \u00e8 la sede del governo della citt\u00e0 di Boston, in Massachusetts (Stati Uniti d'America). Esso comprende gli uffici del sindaco di Boston e del Comune di Boston.\nL'edificio fu costruito nel 1968 ed \u00e8 un controverso ed importante esempio di stile architettonico brutalista. \u00c8 stato progettato dagli architetti Kallmann McKinnell &amp; Knowles, insieme agli ingegneri Campbell, Aldrich e Nulty e alla LeMessurier Associates.\nAssieme alla circostante piazza, il municipio fa parte del complesso Centro di Governo complesso, nato come sforzo di riprogettazione urbana nel 1960.\nStoria.\nIl municipio di Boston fu progettato da Gerhard Kallmann (professore della Columbia University) e Michael McKinnell (studente laureato alla Columbia), che hanno cofondato la Kallmann McKinnell &amp; Knowles, la quale vinse un concorso internazionale in due fasi nel 1962 per la sua realizzazione. Il loro progetto fu selezionato tra 256 progetti partecipanti da una giuria di architetti e imprenditori di primo piano.\nIl progetto partiva da disegni pi\u00f9 convenzionali rispetto alla maggior parte degli altri concorrenti (caratterizzati per lo pi\u00f9 da coperture di forme geometriche pure con eleganti pareti), in quanto introducevano una struttura articolata che esprimeva le funzioni interned dell'edificio con robuste forme concrete a sbalzo. Antistante all'ampia piazza di mattoni, il municipio fu progettato per creare un luogo aperto ed accessibile per il governo della citt\u00e0, con le attivit\u00e0 pubbliche pi\u00f9 utilizzate situate tutte ai piani inferiori e collegate direttamente alla piazza. I principali spazi civici, tra cui la sala del Consiglio comunale, la biblioteca e l'ufficio del sindaco, erano ad un livello superiore, mentre gli uffici amministrativi sono stati alloggiati sopra questi, dietro le staffe ripetitive dei piani superiori.\nIn un'epoca in cui la monumentalit\u00e0 era vista come un attributo appropriato per l'architettura governativa, gli architetti cercarono di creare una forte affermazione della democrazia civica moderna, collocando l'edificio all'interno del centro storico di Boston.\nCaratteristiche.\nGli architetti si rifecero ai precedenti di Le Corbusier, in particolare al convento di Santa Maria de La Tourette di \u00c9veux (Francia), con i suoi piani superiori a sbalzo, la struttura in cemento armato a vista ed una simile interpretazione degli spazi pubblici e privati, ma furono anche attirati dall'esempio medievale e rinascimentale dei municipi italiani e degli spazi pubblici, oltre che dalle strutture di granito audaci del XIX secolo di Boston (compreso il mercato Quincy di Alexander Parris che si trova immediatamente ad est).\nMolti degli elementi architettonici sono stati visti come astrazioni di elementi di design classici, come le casse e l'architrave sopra le colonne di cemento. Kallmann, McKinnell, e Knowles collaborarono con altri due studi di architettura di Boston e uno studio di ingegneria per realizzare il municipio di Boston dal 1963 al 1968.\nI progettisti divisero i municipio in tre sezioni, sia esteticamente e anche dall'uso. La parte pi\u00f9 bassa dell'edificio, con la base di mattoni faccia a vista parzialmente costruito su una collina, si compone di quattro livelli di dipartimenti di governo della citt\u00e0, dove il pubblico ha un accesso ampio. La parte in mattone si trasferisce sostanzialmente verso l'esterno di questa sezione ed \u00e8 affiancato da materiali come piastrelle cava all'interno. L'uso di questi prodotti in terracotta si riferisce alla posizione dell'edificio su una delle storiche vie di Boston, tra cui la piazza lastricata in mattoni e anche alla storica architettura di Boston che utilizzava i mattoni, come \u00e8 possibile vedere nell'attiguo blocco di Sears Crescent e negli edifici del Blackstone Block in tutta Congress Street.\nLa parte intermedia del Municipio ospita i pubblici funzionari: il sindaco, i membri del consiglio comunale e la sala consiliare. La scala di grandi dimensioni e la sporgenza di questi spazi interni all'esterno, invece di seppellire la loro profondit\u00e0 all'interno dell'edificio, rivela queste importanti funzioni pubbliche al passante e creano un collegamento visivo e simbolico tra la citt\u00e0 e il suo governo. L'effetto \u00e8 quello di una piccola citt\u00e0 di strutture in calcestruzzo, riparata a sbalzo sopra la piazza: grandi forme che ospitano importanti attivit\u00e0 civiche. I cantilever sono sostenuti da colonne esterne, distanziate alternativamente a 4,37 metri e 8,74 metri, che sono in acciaio rinforzato.\nI piani superiori contengono gi spazi per gli uffici della citt\u00e0, utilizzati da funzionari non visitati frequentemente dal pubblico, come ad esempio i servizi amministrativi e di pianificazione. Questa natura burocratica si riflette nei tipi di finestra standardizzati, separati da pinne in calcestruzzo prefabbricato, con un piano aperto tipico dei moderni edifici per uffici. La successiva recinzione di gran parte di questo spazio in uffici isolati \u00e8 invece dovuto a problemi di ventilazione di questi piani.\nLa parte superiore della base in mattoni \u00e8 stato progettato come un cortile sopraelevato, che unisce il quarto piano del municipio con la piazza. A causa di problemi di sicurezza, tuttavia, i funzionari della citt\u00e0 negli ultimi anni hanno bloccato l'accesso al cortile e le scale esterne per Congress Street e la piazza. Il cortile \u00e8 occasionalmente aperto per eventi (come la celebrazione del vittoria del campionato dei Boston Celtics nel 1986). Dopo l'11 settembre 2001 la sicurezza \u00e8 stata ulteriormente aumentata: l'ingresso nord del municipio di fronte alla piazza \u00e8 stato barricato con barriere jersey e rastrelliere per le biciclette. Tutti i visitatori che entrano gli ingressi anteriori e posteriori devono passare attraverso i metal detector.\nIl municipio \u00e8 stato costruito utilizzando principalmente gettate di cemento in opera e prefabbricati di cemento Portland e alcune in muratura. Circa la met\u00e0 del calcestruzzo utilizzato per la costruzione \u00e8 stato prefabbricato, con circa 22.000 componenti, e l'altra met\u00e0 \u00e8 stata realizzata in situ. Tutto il calcestruzzo utilizzato nella struttura, esclusa quella delle colonne, \u00e8 mescolato con una roccia lucente e grossolana. Poich\u00e9 la maggior parte dell'edificio \u00e8 creato utilizzando calcestruzzo, prefabbricati e gettate di cemento, tali elementi sono distinguibili tra loro per i diversi colori e texture. Ad esempio, gli elementi costruiti in loco sono caratterizzati da venature marcate e sgranate perch\u00e9 il calcestruzzo \u00e8 stato versato in telai di legno di abete per plasmarlo, mentre gli elementi prefabbricati, quali travi e supporti, sono stati fissati in stampi in acciaio per ottenere superfici pulite e lisce. Questa distinzione pu\u00f2 anche essere vista nel fatto che l'esterno costruito con opere in loco sono fatte col cemento di primo tipo, leggermente colorato, mentre i componenti prefabbricati di uso esterno col cemento di secondo tipo, di colore scuro. La base dell'edificio \u00e8 scuro con mattoni, tegole di cava gallese, pareti di mogano e cemento scuro. Nelle sale, il colore generale si illumina, poich\u00e9 fu utilizzato calcestruzzo leggero."}
{"id": "2427484", "revid": "958185", "url": "https://it.wikipedia.org/wiki?curid=2427484", "title": "Lazy bed", "text": "Il lazy bed o lazybed (\"lett\". \"fondo pigro\") \u00e8 un metodo di coltivazione \"a porche\" formate col badile. Piuttosto simile al cord rig, i banchi di terreno paralleli di ridge e furrow sono scavati dal badile, sebbene i \"lazybed\" abbiano banchi pi\u00f9 grandi, fino a 2.5 m in larghezza, con stretti canali di drenaggio fra loro.\nBench\u00e9 ampiamente estinto, questo sistema pu\u00f2 ancora essere trovato nelle zone delle Ebridi, dove i \"lazybed\" sono conosciuti come \"feannagan\" in lingua gaelica scozzese, e nell'Irlanda occidentale. In questi luoghi, il metodo usato \u00e8 normalmente quello di sollevare le zolle di torba e applicare concime d'alga (desalinizzata) per migliorare il suolo. Venivano in queste regioni coltivate spesso patate, fino a che la \"Phytophthora infestans\" non fece avvizzire la patata causando la cosiddetta Grande carestia irlandese (\"potato famine\") nelle Highlands (1846-1857) e Irlanda (1845-1852).\nIl lazybed venne usato nelle zone meridionali della Britannia dal periodo post-romano fino a quello post-medievale, in molta parte dell'Irlanda e Scozia fino al XIX secolo quando con l'avvento della meccanizzazione agricola i terreni vennero spianati."}
{"id": "2427486", "revid": "216538", "url": "https://it.wikipedia.org/wiki?curid=2427486", "title": "Liechtenstein Museum of Fine Art", "text": ""}
{"id": "2427487", "revid": "838137", "url": "https://it.wikipedia.org/wiki?curid=2427487", "title": "Cord rig", "text": "Il Cord rig \u00e8 il nome dato dagli archeologi ad un sistema di coltivazione praticato nella preistoria e successivamente nell'altopiano britannico. I badili erano usati per scavare banchi di terreno rialzato per la coltivazione con canali di drenaggio correnti lungo i fianchi. \nDove sopravvive, esso \u00e8 costituito da \"ridges\" paralleli di terreno di circa 1 m larghi e 0.15 m alti. Nei campi i \"ridges\" sono separati da bassi \"furrows\" di circa 0.5 ettari o circa 1 acro (4.000 m2). La presenza di \"cord rig\" suggerisce la vicinanza di insediamenti che possono essere identificati dalla fotografia aerea.\nNel Northumberland, un esempio di \"cord rig\" \u00e8 stato identificato passante sotto il Vallo di Adriano, e perci\u00f2 precedente a questo."}
{"id": "2427489", "revid": "326822", "url": "https://it.wikipedia.org/wiki?curid=2427489", "title": "Lost in Space (film)", "text": ""}
{"id": "2427490", "revid": "486946", "url": "https://it.wikipedia.org/wiki?curid=2427490", "title": "Una giungla di avventure per Kimba", "text": ""}
{"id": "2427491", "revid": "287204", "url": "https://it.wikipedia.org/wiki?curid=2427491", "title": "Nemestrinoidea", "text": "Nemestrinoidea \u00e8 una superfamiglia di Insetti dell'ordine dei Ditteri, sottordine Brachycera. Comprende due piccole famiglie di brachiceri primitivi tradizionalmente incluse nella coorte degli Orthorrhapha. La collocazione tassonomica secondo un criterio filogenetico \u00e8 invece ancora controversa.\nDescrizione.\nPur trattandosi di un gruppo relativamente piccolo, la morfologia dei Nemestrinoidea \u00e8 eterogenea, soprattutto raffrontando le due famiglie. Alcuni caratteri sono presenti anche nell'infraordine dei Tabanomorpha o, pi\u00f9 in generale, nei Brachiceri inferiori non inclusi nell'infraordine dei Muscomorpha.\nCaratteri condivisi con i Brachiceri inferiori non Muscomorpha sono la presenza dell'arolio pulvilliforme nei pretarsi e la suddivisione della radio in quattro rami, per la presenza della biforcazione R4+5. Dalla generalit\u00e0 dei non Muscomorpha si distinguono per la morfologia delle antenne, tipicamente aristate, per lo sviluppo della costa, che non si estende oltre l'apice dell'ala.\nIl corpo \u00e8 pubescente, tozzo e compatto, soprattutto negli Acroceridae. Il capo \u00e8 ben sviluppato ed evidente nei Nemestrinidae, piccolo e parzialmente nascosto dallo sviluppo del torace negli Acroceridae. Gli occhi sono ben sviluppati, confluenti al vertice (capo oloptico nella generalit\u00e0 dei maschi dei Nemestrinidae e di entrambi i sessi degli Acroceridae. Il torace \u00e8 ampio ma poco convesso nei Nemestrinidae, fortemente convesso negli Acroceridae. In entrambe le famiglie la conformazione della nervatura alare presenta specificit\u00e0 che, unitamente ad altri caratteri, rendono questi insetti di facile identificazione rispetto alle altre famiglie di ditteri. In particolare, nei Nemestrinidae \u00e8 caratteristica la conformazione \"anomala\" delle nervature posteriori, che tendono ad assumere un percorso parallelo al margine dell'ala e a confluire verso l'apice dell'ala, mentre un sistema di nervature che prende origine dalla cellula basale tende ad assumere un percorso obliquo attraversando diagonalmente la regione remigante verso il margine posteriore; negli Acroceridae la struttura della nervatura pu\u00f2 variare, secondo il genere, per la semplificazione delle ramificazioni longitudinali o per la presenza di una nervatura trasversale radio-mediale supplementare con chiusura di una o due cellule r5. L'alula \u00e8 ben sviluppata negli Acroceridae, poco rilevata nei Nemestrinidae. L'addome \u00e8 ampio, spesso marcato da colori in contrasto a bande trasversali, con estremit\u00e0 posteriore tendenzialmente acuta nei Nemestrinidae e larga e ottusa negli Acroceridae.\nBiologia.\nGli adulti dei Nemestrinoidea si nutrono di nettare, fatta eccezione per alcuni Nemestrinidae che hanno apparato boccale rudimentale. In altri Nemestrinidae le appendici boccali raggiungono uno sviluppo in lunghezza tale da raggiungere i nettarii di fiori con la corolla tubulosa molto lunga; questi insetti, insieme ad alcuni Tabanidi, sono gli unici impollinatori di alcune piante della regione afrotropicale appartenenti a diverse famiglie (Orchidaceae, Iridaceae e Geraniaceae).\nLe larve sono parassitoidi a spese di altri artropodi. Quelle degli Acroceridae sono associate generalmente ai Ragni, quelle dei Nemestrinidae sono associate prevalentemente agli Ortotteri, di cui sono importanti agenti di controllo naturale, e ai Coleotteri Scarabeidi. Caratteristica tipicamente primitiva, condivisa con la maggior parte dei Brachiceri inferiori \u00e8 la pupa anoica.\nFilogenesi ed evoluzione.\nLa filogenesi dei Nemestrinoidea \u00e8 controversa. (1973) e (1989) ritenevano i Nemestrinoidea monofiletici sulla base dell'etologia larvale, mentre diversi Autori (, , ), negli anni novanta, ne sostenevano la parafilia. Fra le indagini pi\u00f9 recenti, un'analisi cladistica pi\u00f9 complessa condotta da \"et al.\" e basata sull'acquisizione dei molteplici studi condotti nell'ultimo trentennio del XX secolo, ha portato all'elaborazione di un cladogramma in cui i Nemestrinoidea risultano mononofiletici e posizionati come ramo pi\u00f9 primitivo del clade dei Muscomorpha \"sensu Yeates &amp; Wiegmann\".\nL'origine di entrambe le famiglie \u00e8 stimata ad un'epoca che si colloca fra il Giurassico medio e il Giurassico inferiore e fossili di Nemestrinidae sono datati al tardo Giurassico.\nSistematica.\nStoricamente Acroceridae e Nemestrinidae erano inclusi, come tutti i Brachiceri inferiori, nel raggruppamento degli Orthorrhapha, fondamentalmente sulla base della biologia della ninfosi e dello sfarfallamento. Con l'applicazione della cladistica alla tassonomia, la posizione sistematica di questi ditteri divenne problematica e ancora oggi \u00e8 incerta la sua effettiva collocazione.\n (1973), sulla base del parassitoidismo delle larve, raggrupp\u00f2 le famiglie Acroceridae, Nemestrinidae e Bombyliidae nella superfamiglia dei Nemestrinoidea, posizionandola nei Tabanomorpha all'interno dell'infraordine Homoeodactyla. Nei decenni successivi \u00e8 stata messa in evidenza la distanza dei Bombyliidae, in senso filogenetico, dagli Acroceridae e dai Nemestrinidae, ma resta irrisolto il problema della collocazione tassonomica della superfamiglia. Pur essendoci un largo consenso sulla suddivisione della superfamiglia nelle due famiglie degli Acroceridae e dei Nemestrinidae, gli inquadramenti tassonomici ricorrenti in letteratura, dagli anni ottanta ad oggi, si attestano su tre differenti posizioni:"}
{"id": "2427492", "revid": "352448", "url": "https://it.wikipedia.org/wiki?curid=2427492", "title": "Lazybed", "text": ""}
{"id": "2427494", "revid": "33689", "url": "https://it.wikipedia.org/wiki?curid=2427494", "title": "Run rig", "text": "Il Run rig, o runrig, era un sistema di ripartizione del terreno agricolo usato nella Gran Bretagna settentrionale e occidentale, specialmente nella Scozia. Il sistema continu\u00f2 ad essere usato nel XX secolo nelle Ebridi. In Irlanda, un sistema simile venne chiamato rundale.\nUn'area di terreno vicino alla fattoria veniva coltivata e concimata regolarmente, mentre la terra fuori mano veniva arata per cinque anni prima che le fosse permesso di rimanere incolta.\nIl nome si riferisce al modello caratteristico di ridge e furrow di questo sistema (e di alcuni altri), con \"runs\" (\"furrows\") e \"rigs\" (\"ridges\") alternati. \nNelle zone dove la coltivazione con aratura fu abbandonata, lasciando la superficie della terra immutata, la caratteristica topografia corrugata del \"run rig\" \u00e8 ancora visibile. Essa \u00e8 particolarmente ben conservata nel campo da golf delle Braid Hills a Edimburgo."}
{"id": "2427498", "revid": "287204", "url": "https://it.wikipedia.org/wiki?curid=2427498", "title": "Rundale", "text": "Il sistema rundale - parola apparentemente derivata dall'inglese \"to run\" e \"dale\" (valle), originariamente qualcosa separata da (cfr. deal) - era una forma di sistemazione del terreno, rassomigliante alquanto al sistema del comune campo inglese. La terra \u00e8 divisa in appezzamenti discontinui, coltivati e occupati da un numero di proprietari ai quali veniva affittata, collettivamente. Il sistema era comune in Irlanda, specialmente nelle contee occidentali. In Scozia, dove il sistema ugualmente esisteva, venne definito \"run rig\" (da \"run\", e \"rig\" o ridge)."}
{"id": "2427500", "revid": "292452", "url": "https://it.wikipedia.org/wiki?curid=2427500", "title": "Classe Karel Doorman (fregata)", "text": ""}
{"id": "2427503", "revid": "968255", "url": "https://it.wikipedia.org/wiki?curid=2427503", "title": "Earthworks", "text": "In archeologia con il termine earthworks si definiscono le manipolazioni della morfologia del paesaggio aventi una diretta origine antropica, spesso a carattere difensivo o funerario. Conosciuti talvolta come \"lumps and bumps\" (\"lett\". cumuli e cunette), possono essere testimonianza diretta di una struttura (ad es. fossati circolari, motte, etc.) o indicarne la presenza al di sotto la superficie, come nel caso dei tumuli.\nEziologia.\nSono in genere ascrivibili ad interventi di fortificazione degli insediamenti (fortificazioni collinari, motte, fossati perimetrali) o ad espressioni culturali di tipo rituale (cerchi di pietre, menhirs) e funerario (long barrows, dolmen).\nUna accurata indagine di queste tracce ne permette l'interpretazione senza l'uso di metodiche d'analisi invasive, come carotaggi o saggi archeologici. Nell'ambito dell'archeologia medievale e protostorica le evidenze di questi \"earthworks\" hanno un ruolo determinante nella definizione di parametri quali grandezza dell'abitato, disposizione delle strutture e tecniche di realizzazione, oltre a suggerire indizi sulla configurazione del paesaggio antico.\nTipologia.\nGli \"earthworks\" possono variare in altezza da pochi centimetri fino alla dimensione di Silbury Hill a 40 metri. Possono risalire al Neolitico ed estendersi per molte decine di chilometri come Offa's Dyke ed il Vallo Antonino o coprire vaste aree, come Maiden Castle in Dorset.\nGli \"earthworks\" poco profondi sono spesso ben visibili, come i \"cropmarks\", oppure si possono osservare dalle fotografie aeree se prese quando il sole \u00e8 basso nel cielo e le ombre sono molto pronunciate. Similmente, gli \"earthworks\" possono essere pi\u00f9 visibili dopo una gelata o un'irrorazione di luce di neve. Un'accurata indagine sugli \"earthworks\" li rende suscettibili di essere interpretati senza il bisogno di uno scavo."}
{"id": "2427508", "revid": "729019", "url": "https://it.wikipedia.org/wiki?curid=2427508", "title": "Muscolo cricoaritenoideo posteriore", "text": "Il muscolo cricoaritenoideo posteriore \u00e8 un muscolo pari e intrinseco della laringe.\nPosizione e forma.\nIl muscolo \u00e8 dietro la cartilagine cricoidea, ha una forma triangolare e origina dalla fossa della lamina cricoidea per portarsi lateralmente e in alto al processo muscolare della cartilagine aritenoide.\nVascolarizzazione ed innervazione.\nIl muscolo \u00e8 irrorato dagli stessi vasi che vascolarizzano la laringe quindi: arteria laringea superiore, arteria larginea inferiore e arteria cricoidea (rami delle arterie tiroidee superiore ed inferiore).\nIl muscolo cricoaritenoideo posteriore \u00e8 innervato dal nervo laringeo inferiore, ramo del nervo vago.\nAzione.\nI due muscoli tirano indietro i processi muscolari delle cartilagini aritenoidee allontanando e innalzando i processi vocali e dilatando la rima glottidea."}
{"id": "2427509", "revid": "729019", "url": "https://it.wikipedia.org/wiki?curid=2427509", "title": "Muscolo cricoaritenoideo laterale", "text": "Il muscolo cricoaritenoideo laterale \u00e8 un muscolo pari, fonatore e intrinseco della laringe.\nPosizione e forma.\nIl muscolo \u00e8 coperto dalla lamina cricoidea, di forma triangolare origina dal margine superiore dell'arco cricoideo e si porta al processo muscolare della cartilagine aritenoide..\nVascolarizzazione ed innervazione.\nIl muscolo \u00e8 irrorato dagli stessi vasi che vascolarizzano la laringe quindi: arteria laringea superiore, arteria larginea inferiore e arteria cricoidea (rami delle arterie tiroidee superiore ed inferiore).\nIl muscolo cricoaritenoideo laterale \u00e8 innervato dal nervo laringeo inferiore, ramo del nervo vago.\nAzione.\nI due muscoli inclinano medialmente i processi vocali portando avanti e lateralmente i processi muscolari delle cartilagini aritenoidi.\nSvolgono quindi l'azione di muscoli fonatori avvicinando le corde vocali e costringendo la rima glottidea."}
{"id": "2427510", "revid": "70137", "url": "https://it.wikipedia.org/wiki?curid=2427510", "title": "Muscolo aritenoideo", "text": ""}
{"id": "2427512", "revid": "729019", "url": "https://it.wikipedia.org/wiki?curid=2427512", "title": "Muscolo aritenoideo obliquo", "text": "Il muscolo aritenoideo obliquo \u00e8 un muscolo pari e intrinseco della laringe.\nPosizione e forma.\nIl muscolo \u00e8 posto superiormente al muscolo cricoaritenoideo posteriore ed \u00e8 ricoperto dalla mucosa faringea. Origina dal processo muscolare della cartilagine aritenoide di un lato, passa sulla superficie posteriore della cartilagine stessa, incrocia il muscolo controlaterale e si fissa all'apice dell'aritenoide controlaterale.\nVascolarizzazione ed innervazione.\nIl muscolo \u00e8 irrorato dagli stessi vasi che vascolarizzano la laringe quindi: arteria laringea superiore, arteria larginea inferiore e arteria cricoidea (rami delle arterie tiroidee superiore ed inferiore).\nIl muscolo aritenoideo obliquo \u00e8 innervato dal nervo laringeo ricorrente, ramo del nervo vago.\nAzione.\nI due muscoli restringono l'adito laringeo e il vestibolo della laringe."}
{"id": "2427513", "revid": "729019", "url": "https://it.wikipedia.org/wiki?curid=2427513", "title": "Muscolo aritenoideo trasverso", "text": "Il muscolo aritenoideo trasverso \u00e8 un muscolo impari e intrinseco della laringe.\nPosizione e forma.\nIl muscolo \u00e8 parzialmente coperto posteriormente dai muscoli aritenoidei obliqui ed \u00e8 teso fra i margini laterali delle cartilagini aritenoidi.\n\u00c8 l'unico muscolo laringeo impari.\nVascolarizzazione ed innervazione.\nIl muscolo \u00e8 irrorato dagli stessi vasi che vascolarizzano la laringe quindi: arteria laringea superiore, arteria larginea inferiore e arteria cricoidea (rami delle arterie tiroidee superiore ed inferiore).\nIl muscolo aritenoideo trasverso \u00e8 innervato dal nervo laringeo inferiore, ramo del nervo vago.\nAzione.\nIl muscolo avvicina fra loro le cartilagini aritenoidi e la porzione intercartilaginea della rima glottidea."}
{"id": "2427517", "revid": "1543377", "url": "https://it.wikipedia.org/wiki?curid=2427517", "title": "Propriet\u00e0 privata", "text": "La propriet\u00e0 privata \u00e8 una designazione legale per la propriet\u00e0 da parte di entit\u00e0 giuridiche non governative. La propriet\u00e0 privata \u00e8 distinguibile dalla propriet\u00e0 pubblica, che \u00e8 di propriet\u00e0 di un'entit\u00e0 statale, e da una propriet\u00e0 collettiva (o cooperativa), che \u00e8 di propriet\u00e0 di un gruppo di entit\u00e0 non governative. La propriet\u00e0 privata include sia la propriet\u00e0 personale (beni di consumo) che i beni capitali. La propriet\u00e0 privata \u00e8 un concetto legale definito e applicato dal sistema politico di un paese."}
{"id": "2427518", "revid": "125496072", "url": "https://it.wikipedia.org/wiki?curid=2427518", "title": "Propriet\u00e0 pubblica", "text": "La propriet\u00e0 pubblica \u00e8 una propriet\u00e0 dedicata all'uso pubblico ed \u00e8 un sottoinsieme di propriet\u00e0 statali. Il termine pu\u00f2 essere usato sia per descrivere l'uso a cui \u00e8 destinata la propriet\u00e0 sia per descrivere il carattere della sua propriet\u00e0 (posseduta collettivamente dalla popolazione di uno Stato).\nEssa \u00e8 in contrasto con la propriet\u00e0 privata, che appartiene ad una singola persona o ad entit\u00e0 artificiali che rappresentano gli interessi finanziari delle persone, tra cui le corporazioni. La propriet\u00e0 statale, chiamata anche propriet\u00e0 pubblica, \u00e8 propriet\u00e0 privata dello Stato, piuttosto che di un individuo o di una comunit\u00e0."}
{"id": "2427520", "revid": "154893", "url": "https://it.wikipedia.org/wiki?curid=2427520", "title": "Lido di classe", "text": ""}
{"id": "2427522", "revid": "287204", "url": "https://it.wikipedia.org/wiki?curid=2427522", "title": "Citt\u00e0 di Montesilvano Calcio a 5", "text": "LAssociazione Sportiva Dilettantistica Citt\u00e0 di Montesilvano Calcio a 5 \u00e8 stata una squadra italiana di calcio a 5 con sede a Montesilvano, in provincia di Pescara.\n\u00c8 l'unica formazione italiana ad essersi laureata campione d'Europa, avendo vinto la Coppa UEFA (stagione 2010-11). A luglio 2017 la societ\u00e0 ha annunciato la rinuncia alla partecipazione ai campionati nazionali.\nStoria.\nLe origini: Pescara e Angolana.\nLa squadra nasce nel 1984 grazie all'impegno di Oreste Pellegrini e Walter Recinella, iniziando dal campionato regionale di Serie C. Durante la stagione 1989-90 viene promossa alla Serie B nazionale; inizialmente vi rinuncia per problemi di copertura finanziaria, ma grazie a nuovi sponsor la squadra rimaneggiata prende parte al campionato di B. Nella stagione 1990-1991 si guadagna il passaggio in serie A. Nel 1993 la societ\u00e0 effettua una fusione con la Virtus Serena di Citt\u00e0 Sant'Angelo, formando la Polisportiva Virtus Pescara, (tecnico Enzo Trombetta che divenne allenatore della Nazionale), il suo primo presidente fu Vincenzo Marinelli a cui nel 1995 subentrer\u00e0 Domenico De Berardinis. Durante la stagione 1995-96 arriva la qualificazione alla terza fase dei play-off, eliminata poi dalla Lazio anche se la prima partita termin\u00f2 in parit\u00e0 (2-2). Nel 1996 la Virtus Pescara effettua una nuova fusione con la Angolana Sport chiamandosi Polisportiva Angolana, la squadra si trasferisce da Citt\u00e0 Sant'Angelo al PalaRigopiano di Pescara, rimanendo in Serie A nella stagione 1997-98 ai danni del Vesuvio Napoli, concludendo all'undicesimo posto. Nel luglio 1999 la FIGC denomina la squadra A.S. Calcio a 5 Pescara e si annoverano i primi giocatori stranieri: Vicentini, Giustozzi, Petillo. La squadra conquista i playoff scudetto eliminata al secondo turno dal Genzano. Il nuovo allenatore \u00e8 Gerry Berardi, un ex giocatore a lui succeder\u00e0 Andrea Valente, con lui si arriver\u00e0 al primo trofeo: il 30 maggio 2001 vince la Coppa Italia Under 21 e si ripete nella Final Four proprio a Pescara il 10 e 11 giugno vincendo il campionato ai danni dell'Augusta di Adriano Foglia. Solo grazie ad un ripescaggio il Pescara continua la sua permanenza nel campionato di serie A durante l'edizione 2002-03, il nuovo tecnico Fabi\u00e1n L\u00f3pez, e i nuovi giocatori (fra cui l'italo-brasiliano Eduardo Morgado, l'argentino Marcelo Gim\u00e9nez) faranno terminare l'anno con i play-off.\nIl trasferimento a Montesilvano.\nNella stagione 2003-04 alcuni problemi legati all'omologazione del PalaRigopiano fanno in modo che la societ\u00e0 si trasferisca a Montesilvano, chiamandosi Citt\u00e0 di Montesilvano Calcio a 5. In quell'anno arrivano a giocare la finale della Coppa Italia dopo aver eliminato l'Augusta ed il Perugia Calcio a 5, ma perde ai supplementari con il Prato. In campionato la squadra abruzzese giunge terza. Dopo la morte di Corrado Roma, l'amministrazione comunale di Montesilvano decide di intitolare il Palamazzocco al giocatore e allenatore. Il Montesilvano si qualifica per la \"Final Eight\", verr\u00e0 eliminata dal Prato con il punteggio di 3-2.\nLa squadra allenata da Fulvio Colini nella successiva stagione si presenta come una delle pretendenti al titolo di Campione D'Italia, oltre all'ottimo girone di andata chiuso al terzo posto, il Montesilvano il 19 marzo conquista la Coppa Italia battendo per 1-0 la Luparense Calcio a 5 con una rete di Junior al 4' del secondo tempo su assist del nazionale Eduardo Morgado. Si tratta del primo trofeo nella storia della formazione abruzzese che prima di questo momento aveva trionfato solo nella categoria Under 21.\nAll'inizio della stagione 2007-08 il Montesilvano, dopo una gara giocata in grande stile, cede ai tempi supplementari alla Luparense per 5-3, dando l'addio al sogno di mettere in bacheca la prima Supercoppa nazionale, gli abruzzesi, nel corso della gara giocata a San Martino di Lupari, erano rimasti in vantaggio per 3-2 fino a 5 minuti dalla fine dei tempi regolamentari.\nIl Montesilvano dopo due stagioni ad alto livello inizia la stagione 2009-10 nella pattuglia delle squadre di alto livello; raggiunge la seconda piazza in campionato e ribalta il fattore campo laureandosi Campione d'Italia per la prima volta battendo a Conegliano la Marca per 6-1.\nNel 2010 a Montesilvano i trevigiani si impongono per 3 a 0 sui padroni di casa che perdono per la seconda volta la possibilit\u00e0 di vincere la supercoppa italiana. A dicembre vince il girone dell'\u00e9lite-round della Coppa UEFA imbattuto, qualificandosi cos\u00ec alla \"final four\" di Almaty.\nNel 2011 per la prima volta nella sua storia si laurea campione d'Europa vincendo la Coppa UEFA sconfiggendo in semifinale la squadra campione d'Europa nell'edizione precedente, il Benfica per 3 a 0, ed in finale lo Sporting Lisbona con un sonoro 5-2. Con questo storico successo \u00e8 diventata la prima squadra italiana ad aggiudicarsi l'ambito trofeo. Il Montesilvano ha concluso la \"regular season\" al terzo posto (pari punti con la Lazio), mentre l'avventura nei play-off si conclude il 25 maggio al PalaMazzalovo, perdendo cos\u00ec la possibilit\u00e0 di giocare la sua terza finale consecutiva, dopo aver perso gara 2 con la Marca Futsal 5-3 e aver pareggiato al PalaRoma 0 a 0 gara 1.\nIl Montesilvano conclude la stagione al terzo posto con la Luparense, sconfitta in semifinale dal Pescara.\nNell'estate del 2013 i presidenti Iervolino (Citt\u00e0 di Montesilvano) e Barbarossa (Acqua&amp;Sapone) annunciano una unione di intenti che prevede il trasferimento della sede sociale nonch\u00e9 del campo di gioco dell'Acqua&amp;Sapone a Montesilvano, la rinuncia del Citt\u00e0 di Montesilvano all'iscrizione al campionato di serie A e la ripartenza dal campionato di Serie B, il trasferimento di Fabricio Calderolli, Cuzzolino e Mammarella dal Citt\u00e0 di Montesilvano all'Acqua&amp;Sapone, la scissione della formazione femminile del Citt\u00e0 di Montesilvano in una nuova societ\u00e0 indipendente, e l'apposizione dello sponsor \"Acqua&amp;Sapone\" sulle maglie di tutti e tre i \"team\". Per il nuovo corso la societ\u00e0 si affida all'allenatore dell'Under-21 Gianluca Marzuoli a cui viene affidata una rosa formata dai confermati J\u00fanior, Burato, Di Pietro e dagli acquisti di Piero Mazzocchetti dal CUS Chieti, di Andrei Bordignon e Douglas Correia dal Loreto Aprutino, mentre dalla Reggiana giunge Fernando Calderolli, fratello minore di Fabricio. Nella terza categoria nazionale il Citt\u00e0 di Montesilvano inanella 20 vittorie consecutive in altrettante partite, conquistando con cinque giornate di anticipo la promozione in serie A2. La squadra mantiene lo stesso ruolino di marcia anche nella Coppa Italia di categoria, raccogliendo 5 vittorie che le assicurano la vittoria della manifestazione.\nNella stagione successiva in serie A2 i biancazzurri tornano in serie A battendo in finale play off il Pesarofano. In panchina prima Gianluca marzuoli e poi, da gennaio, Antonio Ricci. Il ritorno in serie A \u00e8 dolce e vede il Montesilvano, da matricola, campione d'inverno. Nel girone di ritorno un fisiologico calo. Nei play off arriva una beffarda eliminazione nei quarti di finale a opera del Real Rieti.\nNell'estate 2016 il nuovo ritorno nel campionato cadetto, questa volta per\u00f2 con una squadra giovane e senza ambizioni di classifica; l'allenatore \u00e8 di nuovo Gianluca Marzuoli. Nonostante le tante difficolt\u00e0 arriva una salvezza in largo anticipo con la zona play off a pochi punti. \u00c8 il canto del cigno. Il 19 luglio 2017 la societ\u00e0 rinuncia all'iscrizione al campionato di serie B chiudendo cos\u00ec la sua gloriosa storia.\nRimane ancora attiva la sezione femminile, che disputa le partite presso il Palazzetto dello Sport Santa Filomena di Chieti.\nColori e simboli.\nColori.\nI colori storici del Montesilvano calcio a 5 sono il bianco e l'azzurro.\nStemma.\nIl simbolo del Montesilvano calcio a 5 \u00e8 il gabbiano (\"la caiana\"), che compare anche nel logo societario.\nStrutture.\nPalazzetto.\nIl Montesilvano, gioca le partite casalinghe al PalaRoma di Montesilvano."}
{"id": "2427524", "revid": "599013", "url": "https://it.wikipedia.org/wiki?curid=2427524", "title": "Fiorino Pepe", "text": "Caratteristiche tecniche.\nGiocava come libero o centrocampista.\nCarriera.\nGiocatore.\nDopo alcuni anni in Serie B con le maglie di e Palermo (con cui giunge alla finale di Coppa Italia 1973-1974, pur non scendendo in campo nelle sfida persa ai rigori col Bologna) nell'estate 1976 viene acquistato dal , reduce dalla migliore stagione della sua storia (sesto posto in Serie A e qualificazione alla Coppa UEFA).\nL'annata 1976-1977 \u00e8 tuttavia negativa per i romagnoli, che chiudono la stagione all'ultimo posto; Pepe, pur venendo schierato in soli 14 incontri di campionato per un infortunio subito alla seconda giornata che lo costringe a saltare quasi interamente il girone di andata, va a segno in tre occasioni (all'esordio nella sfida interna con la Fiorentina, quindi al ritorno sempre coi viola e nel 4-0 interno contro la ), risultando il secondo cannoniere della squadra dopo \"Gil\" De Ponti.\nHa segnato la rete del provvisorio 2-0 nell'incontro di ritorno del primo turno di Coppa UEFA 1976-1977 contro i tedeschi orientali del Magdeburgo, che si erano aggiudicati l'incontro di andata nella DDR per 3-0. La sfida termin\u00f2 3-1 per i romagnoli, estromessi dal torneo per la rete decisiva realizzata da J\u00fcrgen Sparwasser.\nPepe inizia al Cesena anche l'annata successiva in Serie B, dove totalizza 4 presenze, quindi nella sessione autunnale del calciomercato passa alla Spal, in Serie C, con cui centra la promozione fra i cadetti. Nell'annata seguente \u00e8 ancora a Ferrara ma senza mai scendere in campo.\nIn carriera ha collezionato complessivamente 14 presenze e 3 reti in Serie A e 179 presenze e 11 reti in Serie B.\nDirigente.\nHa lavorato per sei anni come dirigente alla Tritium, i primi due come Responsabile del settore giovanile e gli ultimi quattro come Responsabile dell'Area Tecnica della prima squadra, lasciando la squadra il 30 giugno 2013 alla scadenza del suo contratto.. \u00c8 osservatore per il Nord del Trapani."}
{"id": "2427526", "revid": "110157", "url": "https://it.wikipedia.org/wiki?curid=2427526", "title": "Mark Buchanan", "text": "\u00c8 stato redattore della rivista scientifica internazionale \"Nature\", a del popolare magazine \"New Scientist\". \u00c8 stato columnist del \"New York Times\". Attualmente \u00e8 autore, con cadenza mensile, di editoriali per il giornale \"Nature Physics\", nonch\u00e9 collaboratore di Newton.\nI libri di Buchanan hanno per argomento le idee della fisica moderna, specialmente nel campo della teoria dei quanti o della fisica dello stato condensato, con particolare enfasi sul tentativo di utilizzare i nuovi concetti elaborati dalla fisica per comprendere altri percorsi e dinamiche, specialmente in biologia o nelle scienze sociali. Fra i suoi temi chiave vi sono la spesso sottovalutata importanza dei fenomeni di emergenza dell'ordine spontaneo o di auto-organizzazione nei sistemi complessi e nei fenomeni collettivi.\nTutto il suo lavoro \u00e8 proteso a divulgare i progressi della scienza moderna presso un pubblico vasto e non specialistico, e a stimolare l'interscambio di idee scavalcando le frontiere interdisciplinari.\nMark Buchanan ha ricevuto a Torino il Premio Lagrange sui sistemi complessi, edizione 2009, nella sezione speciale relativa alla divulgazione scientifica."}
{"id": "2427527", "revid": "287204", "url": "https://it.wikipedia.org/wiki?curid=2427527", "title": "Feature (archeologia)", "text": "Feature in archeologia e soprattutto nello scavo ha diversi significati. Un \"feature\" \u00e8 un insieme di uno o pi\u00f9 contesti rappresentanti alcune attivit\u00e0 umane intrasportabili che hanno generalmente una configurazione verticale in relazione alla stratigrafia del sito.\nLe \"features\" tendono ad essere intrusive o associate ai \"cuts\". Ci\u00f2 non \u00e8 determinante, poich\u00e9 le superfici possono essere riferite come caratteristiche di un edificio e come strutture \"free standing\", che non hanno nessuna parte della costruzione che ne mostri l'evidenza. I Midden (depositi di detriti) sono anche riferiti come delle feature causate dai loro confini distinti. Questo si \u00e8 visto in confronto agli ammassi di livellamento, i quali si estendono oltre una porzione sostanziale di un sito. Il concetto di \"feature\" \u00e8, in un certo grado, indistinto, poich\u00e9 esso cambier\u00e0 in base alla misura dello scavo."}
{"id": "2427528", "revid": "729019", "url": "https://it.wikipedia.org/wiki?curid=2427528", "title": "Arzignano Calcio a 5", "text": "LArzignano Calcio a 5 \u00e8 un'associazione sportiva dilettantistica italiana attiva nel calcio a 5 con sede ad Arzignano.\nStoria.\nL'approdo alle serie nazionali e gli scudetti.\nFondata nel 1994 come Arzignano Grifo Calcio a 5, la squadra scala in breve tempo le categorie regionali, scontrandosi frequentemente con la Luparense con la quale si instaura una sentita rivalit\u00e0 mantenutasi viva anche nei campionati nazionali. Il primo derby \u00e8 lo spareggio di Serie C1 del 1998 quando, sul campo neutro di Verona, i vicentini superano i padovani per 5-3, conquistando l'accesso alla Serie B.\nIl Grifo sale in serie A2 vincendo il proprio girone di Serie B e la Coppa Italia di categoria. Dopo tre anni di Serie A2 arriva a giocarsi la promozione in Serie A ma \u00e8 sconfitta in finale play-off dal Ciampino; la fusione di questa societ\u00e0 con il Gruppo BNL Calcetto comporta tuttavia il ripescaggio proprio del Grifo.\nIl campionato 2003-04 \u00e8 quello del primo scudetto, conquistato battendo in finale il Perugia. Il secondo scudetto per la formazione veneta arriva al termine della stagione 2005-06 sconfiggendo i padovani anche nella Supercoppa nazionale per 5-3.\nIl cammino europeo.\nDue le esperienze europee per l'Arzignano Grifo che debutta in Coppa UEFA il 5 ottobre 2004 a Baku. I biancorossi vengono eliminati dagli sloveni del che vincono lo scontro diretto per 6 a 5. Inutili i successi contro i lettoni del (10-3) e contro i padroni di casa del (6-0).\nIl 13 ottobre 2006 l'Arzignano conquista la qualificazione all'Elite round della Coppa UEFA 2006-07, sconfiggendo per 3-0 gli slovacchi dello Slov Matic Bratislava. Elimina i croati del MNK Split di Robert Jarni e lo Jistebnik Ostrava, e affronta gli spagnoli del Inter venendo sconfitta per le reti di Marquinho e Linares.\nNell'estate del 2007 la societ\u00e0 \u00e8 coinvolta nel doppio tesseramento del giocatore Eduardo Dias con la societ\u00e0 Torino Calcio a 5. La commissione disciplinare della Divisione Calcio a 5 commina 4 punti di penalit\u00e0, oltre a inibire il presidente Andrea Ghiotto fino a tutto il 31 ottobre 2008 oltre alla squalifica per due anni dell'ex vicepresidente della societ\u00e0 Roberto Cazzola. La sentenza \u00e8 stata pubblicata nel C.U. 761 del 13 giugno 2007\nLa Coppa Italia 2009.\nLa prima Coppa Italia della storia della societ\u00e0 viene conquistata nel 2009. Guidata dal tecnico portoghese Polido, la squadra inizia la competizione battendo piuttosto agevolmente (con il punteggio di 4-1) la formazione campana del Napoli Barrese e qualificandosi quindi per le semifinali; semifinali che vedono il derby veneto Arzignano-Marca TV e lo scontro tra i detentori della Luparense e i dominatori della Coppa Italia 2007, il Montesilvano. Il derby veneto si rivela, cos\u00ec come previsto, molto combattuto e vede il Grifo vincente per 4-2 con le doppiette di Jonas e Bizzarri. Nell'altra semifinale la Luparense prevale per 4-1 sul Montesilvano; si terminer\u00e0 quindi col pi\u00f9 classico dei derby veneti del futsal, Grifo-Luparense, la prima Final Eight di Coppa Italia nel Veneto (si gioca infatti a Conegliano).\nLa finale \u00e8 una pubblicit\u00e0 per il futsal: un grande spettacolo si prospetta infatti davanti agli occhi delle oltre 3500 persone presenti alla Zoppas Arena di Conegliano. La partita, combattutissima sotto tutti i punti di vista, vede prevalere l'Arzignano Grifo ai rigori con il punteggio di 7-6 (Regolamentari:2-2, Supplementari:3-3). Insieme ai tifosi, giunti fino a Conegliano da Arzignano, la squadra festeggia la prima Coppa Italia della sua storia, che viene tolta dal petto proprio dai precedenti detentori della Luparense. Nell'estate del 2009 gran parte della dirigenza della societ\u00e0 viene coinvolta in questioni giudiziarie: il presidente Andrea Ghiotto, in particolare, \u00e8 implicato in vicende legate a presunte frodi ed evasione fiscale. Nonostante tutto la societ\u00e0 si iscrive comunque al campionato di A, ma a dicembre \u00e8 costretta a vendere tutti i giocatori migliori e a proseguire il campionato affidandosi ai ragazzi del settore giovanile, concludendo il campionato al penultimo posto e retrocedendo.\nIl nuovo corso.\nTraghettata dai pochi dirigenti rimasti, la societ\u00e0 si iscrive in serie C1 non potendo far fronte a categorie economicamente troppo impegnative; inoltre, come ulteriore segnale di cesura rispetto all'era Ghiotto, viene cambiata la denominazione in Arzignano Futsal. Dopo un primo campionato di assestamento, concluso comunque al secondo posto, la formazione guidata dal neo-presidente Mirco Rossetti e dall'allenatore Marco Boschetto conquista la promozione in serie B. Nell'estate del 2012 si registra un secondo leggero cambio di denominazione, da Arzignano Futsal al pi\u00f9 tradizionale \"Arzignano Calcio a 5\". Nella stagione 2013-14 l'Arzignano vince i play-off di Serie B assicurandosi la promozione in Serie A2. Nel 2015 diventa Real Futsal Arzignano, mantenendo questa denominazione anche due anni pi\u00f9 tardi quando la societ\u00e0 assorbe i concittadini dello Sporting Castello. Nella stagione 2017-18 vince i play-off di Serie A2 facendo cos\u00ec ritorno nella massima serie dopo 9 anni di assenza. Nell'estate del 2020 la retrocessione in Serie A2 convince la societ\u00e0 ad unire le forze con i concittadini dell'Arzignano Team, reduci dal primo campionato di Serie B della propria storia. Mirco Rossetti cede la presidenza a Marco Riva per assumere quella di vicepresidente; inoltre, la societ\u00e0 ritorna a chiamarsi Arzignano Calcio a 5.\nStrutture.\nPalazzetto.\nLa prima squadra e la squadra Under 21 giocano attualmente al PalaTezze, un palazzetto dello sport costruito nel 2004, inaugurato proprio con lo svolgimento della finale scudetto Arzignano Grifo-Perugia, che culmin\u00f2 con la conquista del primo scudetto vicentino. La capienza del PalaTezze \u00e8 di 1300 spettatori (di cui 600 a sedere) che possono essere distribuiti nella tribuna centrale e nelle due curve. Prima della costruzione del PalaTezze, le partite si giocarono al glorioso PalaFortis, che vide le vicende della squadra arzignanese dalla serie C2 fino alla A1. Le altre formazioni giovanili giocano invece al PalaSanBortolo.\nGiocatori.\nGiocatori che hanno fatto la storia della societ\u00e0 biancorossa:"}
{"id": "2427532", "revid": "24771259", "url": "https://it.wikipedia.org/wiki?curid=2427532", "title": "Fisica dello stato condensato", "text": ""}
{"id": "2427536", "revid": "767487", "url": "https://it.wikipedia.org/wiki?curid=2427536", "title": "The Ring of the Ancients", "text": "The Ring of the Ancients (\"L'anello degli antichi\" dall'inglese) \u00e8 il settimo album in studio del gruppo musicale power metal vicentino White Skull. \u00c8 l'ultimo album con Gustavo \"Gus\" Gabarr\u00f2 alla voce.\nIl tema portante sul quale si basa il disco sono i Celti.\nL'album \u00e8 un concentrato di heavy metal e power metal, con qualche chiaro elemento thrash metal. Il primo singolo estratto \u00e8 \"Ninth Night\", del quale \u00e8 stato anche girato un video musicale."}
{"id": "2427537", "revid": "798140", "url": "https://it.wikipedia.org/wiki?curid=2427537", "title": "Henri Navarre", "text": "Biografia.\nCombatt\u00e9 durante la prima guerra mondiale e quindi, dopo aver frequentato la Accademia militare di Saint-Cyr, fu ufficiale in Siria (1919-1921) ed in Marocco (1930-1934).\nSeconda guerra mondiale.\nAlla vigilia della seconda guerra mondiale fu nominato capo della sezione tedesca del Deuxi\u00e8me Bureau. Nel 1939, prima dell'entrata in guerra, architett\u00f2 un piano (denominato \"Desperado\") per l'eliminazione di Adolf Hitler con un attacco suicida di un ex membro delle Brigate Internazionali. Al momento dell'invasione tedesca ripar\u00f2 al sud e quindi in Africa settentrionale, diventando capo del servizio informazioni del generale Maxime Weygand e, quindi, nominalmente al servizio del governo di Vichy; in verit\u00e0, per\u00f2, lavor\u00f2 per i servizi segreti inglese e della Francia Libera. Fra i molti colpi coronati da successo che egli port\u00f2 a termine in questo periodo, vi fu anche la distruzione di buona parte della 15\u00aa divisiona corazzata tedesca, inviata in Africa settentrionale per rinforzare l'armata di Rommel. Navarre comunic\u00f2 agli inglesi di Malta i movimenti tedeschi, permettendo cos\u00ec l'intercettazione delle navi che trasportavano le truppe. L'ammiraglio Fran\u00e7ois Darlan, capo del governo di Vichy, sospettandolo di essere al servizio del nemico e di svolgere attivit\u00e0 antitedesche, lo richiam\u00f2 a Vichy; qui Navarre entr\u00f2 nella resistenza clandestina ed organizz\u00f2 un servizio di spionaggio e contro-spionaggio, che risult\u00f2 molto utile per gli Alleati. Dopo lo sbarco in Normandia, Navarre divenne comandante di un reggimento corazzato di spais marocchini, inserito nella armata del generale Jean de Lattre de Tassigny.\nFu in seguito capo di Stato Maggiore del maresciallo Alphonse Juin, comandante supremo delle forze alleate nel settore centro-europeo.\nIndocina.\nFu il settimo comandante del Corpo di spedizione francese in Estremo Oriente durante la prima guerra d'Indocina. Navarre aveva il comando generale al momento della sconfitta decisiva dell'esercito francese nella battaglia di Dien Bien Phu.\nNel maggio del 1953 Navarre sostitu\u00ec Raoul Salan come comandante delle forze francesi in Indocina, durante la guerra contro il Viet Minh che stava volgendo al peggio per i francesi. Navarre venne incaricato di portare la guerra ad una fine onorevole. Rapidamente Navarre cambi\u00f2 la strategia dell'esercito francese da difensiva ad offensiva. Cre\u00f2 delle forze di attacco e invi\u00f2 numerose truppe a Dien Bien Phu, con lo scopo di stabilire un'importante via di trasporto ed anche trascinare il Viet Mihn in una battaglia campale nella quale le forze francesi avrebbero, nelle previsioni, avuto una completa superiorit\u00e0 sia nell'aviazione che nell'artiglieria. I francesi sottostimarono le capacit\u00e0 del Viet Minh, che dom\u00f2 le forze nemiche con un pesante fuoco d'artiglieria ottenendo la vittoria decisiva per la conclusione della prima guerra d'Indocina.\nNavarre si ritir\u00f2 nel 1956. Lo stesso anno pubblic\u00f2 \"Agonie de l'Indochine\", un libro nel quale incolpa la natura del sistema politico, gli intellettuali, politici, giornalisti e comunisti francesi della sconfitta indocinese. Il libro avverte della possibile necessit\u00e0 di un colpo di Stato da parte dell'esercito per rimpiazzare la quarta repubblica francese.\nMor\u00ec a Parigi nel 1983.\nOpere.\nNavarre \u00e8 autore di alcune opere di carattere storico e memorialistico, che riguardano sia la sua esperienza nei servizi segreti durante la seconda guerra mondiale che quella in Indocina:"}
{"id": "2427541", "revid": "287204", "url": "https://it.wikipedia.org/wiki?curid=2427541", "title": "Eli Whitney", "text": ""}
{"id": "2427542", "revid": "371358", "url": "https://it.wikipedia.org/wiki?curid=2427542", "title": "Real Reggio Calcio a 5", "text": "Il Real Reggio Tremulini Calcio a 5 \u00e8 stata una squadra di Calcio a 5 con sede nel quartiere Tremulini di Reggio Calabria.\nStoria.\nLa squadra, fondata come Associazione Sportiva Real Reggio, in sei stagioni riusc\u00ec ad arrivare alla serie A2 partendo dalla serie C. Nella stagione 2005-06 vince la Coppa Italia regionale e partecipa alla fase nazionale della manifestazione dove \u00e8 sconfitta in semifinale dal Santa Maria La Carit\u00e0 per 2-1 dopo i supplementari. In campionato giunge terza alle spalle del Catanzaro C5 e del Vibo ma durante l'estate \u00e8 comunque ripescata in serie B; per l'esordio nei campionati nazionali cambia la denominazione in Associazione Sportiva Real Reggio Tremulini Calcio a 5. Nella prima stagione, sponsorizzata \"Ottica Argurio\" si classifica undicesima, guadagnandosi la salvezza solo al termine dei play-out vinti contro il Catanzaro Calcio a Cinque. La stagione seguente si salva con una giornata di anticipo, mentre nel 2008-09 chiude la stagione regolare al terzo posto, venendo per\u00f2 eliminata dalla Finplanet Fiumicino nella semifinale dei play-off.\nNel luglio 2009 \u00e8 stata ripescata in Serie A2. L'impatto con la seconda serie \u00e8 tuttavia difficoltoso e il Real Reggio retrocede dopo aver perso i play-out contro il Gragnano. Nell'estate 2010 la societ\u00e0 rileva il titolo della Licogest Vibo Calcio a 5 e, assunta la denominazione \"CADI Reggio Vibo Valentia\", riporta la serie A2 al PalaBotteghelle. L'epilogo della stagione \u00e8 lo stesso e la societ\u00e0 ritorna in serie B dopo aver perso nuovamente lo spareggio contro il Gragnano. L'anno seguente la squadra giunge quarta nel girone F di serie B, venendo per\u00f2 eliminata al primo turno dei play-off. Nell'estate 2012 la dirigenza non presenta domanda di iscrizione cessando di fatto l'attivit\u00e0 sportiva."}
{"id": "2427544", "revid": "404338", "url": "https://it.wikipedia.org/wiki?curid=2427544", "title": "ICE 2", "text": ""}
{"id": "2427545", "revid": "72396", "url": "https://it.wikipedia.org/wiki?curid=2427545", "title": "Telstar Durlast", "text": ""}
{"id": "2427546", "revid": "392684", "url": "https://it.wikipedia.org/wiki?curid=2427546", "title": "Premio Fastenrath", "text": "Il premio Fastenrath \u00e8 stato un premio letterario spagnolo, confluito nel 2003 nel premio Real Academia Espa\u00f1ola.\nStoria.\nIl premio Fastenrath fu istituito il 12 maggio 1909 da Alfonso XIII, re di Spagna, nell'utilizzo dei poteri che gli erano stati conferiti da Luisa Goldman, vedova dell'illustre intellettuale tedesco Johannes Fastenrath. Il premio viene conferito ogni anno ciclicamente ad un'opera narrativa, poetica e saggistica che sia stata pubblicata nei tre anni precedenti.\nL'ammontare del premio nell'ultima edizione \u00e8 stato di 12.000 \u20ac.\nLa Real Academia Espa\u00f1ola nel novembre 2003 ha riunito varie fondazioni in un unico soggetto, la Fundaci\u00f3n Premios Real Academia Espa\u00f1ola, il cui capitale iniziale era di 911.308,49 euro. La finalit\u00e0 della nuova fondazione \u00e8 la promozione della produzione letteraria e della ricerca filologica, oltre alla conservazione della casa-museo Lope de Vega.\nLe fondazioni che sono state coinvolte in questa operazione sono quelle legate ai premi \u00c1lvarez Quintero, Castillo de Chirel, Conde de Cartagena, Manuel Espinosa y Cortina, Fastenrath, Garc\u00eda Cabrejo, Manuel Llorente, Mar\u00eda Eulalia Asenjo, premio del XVII Marqu\u00e9s de Cerralbo e Ram\u00f3n Men\u00e9ndez Pidal y San Gaspar, tutte collegate alla Real Academia Espa\u00f1ola. Nello stesso anno \u00e8 stato istituito il premio Real Academia Espa\u00f1ola.\nIl presidente della nuova fondazione \u00e8 V\u00edctor Garc\u00eda de la Concha, l'attuale direttore dell'Accademia. Gli altri membri del patronato sono Gregorio Salvador, vicepresidente, Guillermo Rojo, segretario, Luis Mateo D\u00edez, Emilio Lled\u00f3, Luis Goytisolo, Eliseo \u00c1lvarez-Arenas, Ignacio Bosque e Carmen Iglesias."}
{"id": "2427547", "revid": "72396", "url": "https://it.wikipedia.org/wiki?curid=2427547", "title": "Tango Espa\u00f1a", "text": ""}
{"id": "2427549", "revid": "72396", "url": "https://it.wikipedia.org/wiki?curid=2427549", "title": "Azteca Mexico", "text": ""}
{"id": "2427550", "revid": "352448", "url": "https://it.wikipedia.org/wiki?curid=2427550", "title": "Earthwork", "text": ""}
{"id": "2427551", "revid": "599013", "url": "https://it.wikipedia.org/wiki?curid=2427551", "title": "Javier Lorente", "text": "Carriera.\nClub.\nHa iniziato la carriera nel Toledo F.S. per poi passare al Toledart F.S. con cui nel 1989 conquista la promozione in \"Division de Honor\". Nel 1991 passa al Boomerang Intervi\u00fa con cui vince una Coppa di Spagna e una Supercoppa, passa poi al CLM Talavera con cui conquista il suo primo titolo nazionale spagnolo e l'European Champions Tournament. Passa per una stagione in Italia al Torino seguendo il tecnico Jes\u00fas Velasco e ottenendo lo scudetto. Torna in Spagna dopo un'unica stagione italiana, ingaggiato dal Castell\u00f3n con cui vince due scudetti ed altre due Coppe dei Campioni. Termina la carriera dapprima nell'Atletico Boadilla e successivamente nell'Azkar Lugo FS\nNazionale.\nCome massimo riconoscimento in carriera vanta la partecipazione con la Nazionale di calcio a 5 della Spagna a due campionati mondiali: il FIFA Futsal World Championship 1992 dove le furie rosse hanno conquistato la medaglia di bronzo battendo nella finalina l', ed il successivo FIFA Futsal World Championship 1996 dove la Spagna ha conquistato l'argento. Nello stesso 1996 Lorente \u00e8 stato tra gli spagnoli campioni d'Europa in casa. In totale, ha disputato 84 incontri con la Nazionale, mettendo a segno 35 reti."}
{"id": "2427552", "revid": "72396", "url": "https://it.wikipedia.org/wiki?curid=2427552", "title": "Questra", "text": ""}
{"id": "2427554", "revid": "72396", "url": "https://it.wikipedia.org/wiki?curid=2427554", "title": "Tricolore (pallone)", "text": ""}
{"id": "2427555", "revid": "72396", "url": "https://it.wikipedia.org/wiki?curid=2427555", "title": "Fevernova", "text": ""}
{"id": "2427556", "revid": "385128", "url": "https://it.wikipedia.org/wiki?curid=2427556", "title": "Antenne offset", "text": ""}
{"id": "2427558", "revid": "72396", "url": "https://it.wikipedia.org/wiki?curid=2427558", "title": "Tango Italia", "text": ""}
{"id": "2427559", "revid": "72396", "url": "https://it.wikipedia.org/wiki?curid=2427559", "title": "Tango Mundial", "text": ""}
{"id": "2427560", "revid": "767487", "url": "https://it.wikipedia.org/wiki?curid=2427560", "title": "Public Glory, Secret Agony", "text": "Public Glory, Secret Agony (dall'inglese \"Pubblica gloria, segreta agonia\") \u00e8 il quarto album in studio del gruppo musicale power metal italiano White Skull. \u00c8 l'ultimo album con Federica \"Sister\" De Boni alla voce. Il tema portante sul quale si basa il disco sono i Romani.\nL'album \u00e8 un concentrato di heavy metal e power metal, con qualche chiaro elemento thrash metal."}
{"id": "2427561", "revid": "72396", "url": "https://it.wikipedia.org/wiki?curid=2427561", "title": "Tango Europa", "text": ""}
{"id": "2427562", "revid": "72396", "url": "https://it.wikipedia.org/wiki?curid=2427562", "title": "Terrestra Silverstream", "text": ""}
{"id": "2427566", "revid": "287204", "url": "https://it.wikipedia.org/wiki?curid=2427566", "title": "Coppa UEFA 2002-2003 (calcio a 5)", "text": "La Coppa UEFA 2002-2003 \u00e8 stata la 2\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione si \u00e8 disputata tra il 4 ottobre 2002 e il 3 maggio 2003."}
{"id": "2427570", "revid": "666668", "url": "https://it.wikipedia.org/wiki?curid=2427570", "title": "Coppa UEFA 2003-2004 (calcio a 5)", "text": "La Coppa UEFA 2003-2004 \u00e8 stata la 3\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione si \u00e8 disputata tra il 7 settembre 2003 e il 1\u00ba maggio 2004."}
{"id": "2427572", "revid": "666668", "url": "https://it.wikipedia.org/wiki?curid=2427572", "title": "Coppa UEFA 2004-2005 (calcio a 5)", "text": "La Coppa UEFA 2004-2005 \u00e8 stata la 4\u00aa edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione si \u00e8 disputata tra il 10 settembre 2004 e il 30 aprile 2005 e ha coinvolto 32 squadre. La federazione israeliana ha deciso di non iscrivere alla competizione nessuna squadra dopo che motivi logistici e finanziari hanno impedito la conclusione del campionato nazionale, motivo per cui il gruppo 8 \u00e8 stato convertito in un triangolare. A trionfare \u00e8 stata la formazione belga dell', divenuta la prima squadra non spagnola a vincere il trofeo."}
{"id": "2427573", "revid": "599013", "url": "https://it.wikipedia.org/wiki?curid=2427573", "title": "Vicente Mart\u00ednez Bas", "text": "Carriera.\nUtilizzato nel ruolo di giocatore di movimento, ha come massimo riconoscimento in carriera la partecipazione con la Nazionale di calcio a 5 della Spagna a due campionati del mondo: al FIFA Futsal World Championship 1992 dove le furie rosse sono giunte terze; e al FIFA Futsal World Championship 1996 dove la Spagna \u00e8 giunta alla medaglia d'argento. Nello stesso anno Vicent\u00edn \u00e8 stato tra i convocati che hanno disputato e vinto il primo Campionato europeo per nazioni in Spagna. In totale, ha disputato 69 incontri con la Nazionale, mettendo a segno 57 reti."}
{"id": "2427574", "revid": "338769", "url": "https://it.wikipedia.org/wiki?curid=2427574", "title": "Vicentin (giocatore di calcio a 5)", "text": ""}
{"id": "2427578", "revid": "1305772", "url": "https://it.wikipedia.org/wiki?curid=2427578", "title": "4Story", "text": "4Story \u00e8 un MMORPG fantasy gratuito sviluppato dalla Zemi Int. e distribuito da Gameforge, distributore anche di: \"Metin2\", \"Gladiatus\", \"AirRivals\", \"Bitefight\", \"NosTale\", \"OGame\" e \"Cabal Online\". \u00c8 basato su un mondo fantastico diviso in 3 regni, uno neutrale, quello di Gor e due in continuo conflitto: quello guerriero di Valorian e quello magico di Derion.\nCome per altri titoli \"Mmorpg Free2Play\", si pu\u00f2 pagare con soldi veri per migliorarsi pi\u00f9 velocemente grazie all'uso di \"Pietre Lunari\" spendibili attraverso il \"Cash Shop\".\nL'acquisto di oggetti dal Cash Shop \u00e8 molto utile visto che danno numerosi vantaggi al videogiocatore rispetto alla maggioranza di utenti che non usufruiscono del servizio. I vantaggi della componente a pagamento, come in ogni MMORPG gratuito, influenzano maggiormente il gioco ad alti livelli. Il gioco \u00e8 reso pi\u00f9 interessante dalla presenza di gilde.\nTrama.\nConcordemente con la storia, disponibile sul sito di \"4Story\", il mondo di Iberia popolato da umani, fate e felinidi \u00e8 diviso in tre regni: Derion, Valorian e Gor, quest'ultimo neutrale.\nSebbene in passato vi siano stati travagliati conflitti sfociati in ben 2 guerre mondiali tra gli dei ed innumerevoli battaglie tra i regni, al momento la situazione \u00e8 stabile a causa di un equilibrio di potere tra Valorian e Derion.\nRegni.\nI regni Derion e Valorian sono a loro volta suddivisi in regioni pi\u00f9 piccole.\ndi solito pi\u00f9 il livello dei giocatori \u00e8 alto, pi\u00f9 questo si allontana dalla regione (o dal villaggio in caso di livello basso).\nDerion.\nSituato nell'est del continente di Iberia, Derion \u00e8 un regno che basa il suo potere nella superiore conoscenza della magia e ha come capitale Markut. Si tratta di un regno feudale tenuto sotto controllo dai potenti cavalieri magici, che lo amministrano e lo difendono con tenacia. I Derioniani sono un popolo caratterizzato da un forte senso dell'onore. A capo siede Ruard Lopesa, ex primo ministro di Iberia al tempo della regina Blodeuedd, impadronitosi del trono grazie al pugno di ferro ed alla grande dimestichezza con la magia.\nL'ambientazione di Derion \u00e8 ispirata in generale al fantasy e al mistico, con un aspetto vagamente orientale ed elfico.\nValorian.\nPosto ad ovest del continente, con capitale Keter, Valorian si stacc\u00f2 da Derion grazie all'azione indipendentistica dell'attuale regnante, Neban Maha, generale, storico e un tempo braccio destro di Ruard Lopesa. La societ\u00e0 di questo regno \u00e8 fortemente incentrata sull'organizzazione militare e l'agricoltura, e i mercenari si occupano della sua protezione. I Valoriani sono un popolo militaresco e guerrafondaio, caratterizzato da una forte determinazione. L'architettura e l'ambientazione \u00e8 ispirata al medioevo occidentale, con spunti al Rinascimento Italiano.\nGor.\nSi trova al sud del continente d'Iberia, \u00e8 un popolo di mercenari, che supporta ambedue le nazioni, Derion e Valorian.\nDa poco aggiunto alla versione europea, consiste in un regno \"speciale\". I giocatori iniziano con un allenamento a Gor, per scegliere successivamente se schierarsi dalla parte dei Derion o dei Valorian. Arrivati ad un certo livello, (80), finita l'intricata storia di uno dei due regni (molto simili tra di loro), torneranno al regno d'origine, non compromettendo lo svolgimento delle missioni successive, che sono identiche per ambedue i regni. Non obbligatoriamente al 90 si pu\u00f2 entrare a far parte di Gor o cambiare regno.\nPotranno inoltre scegliere, per continuare a divertirsi nel vero obiettivo del gioco (il pvp, vedi sotto) di diventare mercenari, e appoggiare uno dei due regni in opposizione in base alle loro preferenze, potendo scegliere di cambiare in continuazione.\nCambio di Nazionalit\u00e0.\nCon l'avvento del nuovo territorio Gor viene data al giocatore la possibilit\u00e0 di cambiare la propria nazionalit\u00e0 e di prendere la cittadinanza di Gor. Per fare ci\u00f2 \u00e8 necessario parlare con il Re di Gor nella capitale della nazione e si otterr\u00e0 la cittadinanza Gor.\nRazze.\nIn questo gioco ci sono tre razze: le Fate sono molto intelligenti, gli Umani sono i pi\u00f9 veloci e i Felinidi che sono i pi\u00f9 forti nel combattimento ravvicinato. Ogni razza ovviamente pu\u00f2 essere di sesso maschile o femminile.\nUmani.\nGli Umani, conosciuti anche come Pirhollon, raggiunsero per ultimi il continente di Iberia. Da altre razze e considerati deboli fin dal loro arrivo, gli umani sfatarono questo stereotipo grazie alla loro grande ambizione, adattabilit\u00e0 e soprattutto abilit\u00e0 con gli utensili. Oggi sono una massiccia presenza sul continente.\nSi distinguono tra le razze per la loro versatilit\u00e0, resistenza magica e per l'abilit\u00e0 con archi e balestre.\nFata.\nLe Fate (o Mirhur) giunsero a Iberia con la seconda ondata di profughi e vi si stanziarono. Sono un popolo piccolo e molto socievole. Sono in ottimi rapporti con i Felinidi con i quali continuano ancora oggi a prestarsi aiuto a vicenda. Fu grazie a loro se oggi il continente iberiano \u00e8 dotato di magia, perch\u00e9 grazie alla loro straordinaria forza mentale, portarono gli spiriti a Iberia e ancora oggi li difendono.\nSi distinguono tra le razze per la loro smisurata sapienza e capacit\u00e0 magica.\nFelino.\nI Felini appartengono all'antico popolo dei Neved. Quando arrivarono ad Iberia, diventarono subito amici delle fate. Oggi queste due razze condividono il loro sapere e vivono in perfetta armonia. I felini sono molto vicini alla natura e sono i protettori della terra e del vento. Essi migliorano in continuazione le loro abilit\u00e0 in battaglia e la loro forza mentale, sono quindi sempre in grado di portare a termine i loro incarichi. I felini eccellono nei combattimenti ravvicinati, sono dotati di una grande forza fisica e di enorme resistenza.\nClassi.\nLe classi disponibili sono sei: Guerriero, Arciere, Cavaliere dell'Oscurit\u00e0, Mago, Sacerdote ed Evocatore.\nNon ci sono limitazioni di classe o razza in base al regno d'appartenenza ma a causa del sistema \"bonus/malus\" ogni razza ha la sua naturale predisposizione verso una o pi\u00f9 specifiche classi.\nGuerriero.\nIl guerriero \u00e8 la classe pi\u00f9 adatta allo scontro corpo a corpo, ed \u00e8 la classe con la vita e la difesa pi\u00f9 elevate. Rappresentano le prime fila di attaccanti in ogni war, e insieme ai cavalieri dell'oscurit\u00e0, sono i pi\u00f9 indicati a proteggere le terre conquistate. Sono gli unici a poter usare l'ascia e lo scudo, le armi con il potere offensivo e difensivo pi\u00f9 alto del gioco. Sono in grado di portare armature pesanti e a placche. I valori pi\u00f9 importanti per un guerriero sono la forza e la condizione. Razza indicata: Felino\nArciere.\nL'arciere, temutissimo nelle war (guerre di confine tra derion e valorian) per la sua capacit\u00e0 di infliggere pesantissimi danni al nemico in movimento, \u00e8 esperto nell'uso dell'arco e della balestra. Potentissimi dalla lunga distanza, sono invece vulnerabili nello scontro corpo a corpo, non potendo competere con la potenza di guerrieri e cavalieri dell'oscurit\u00e0. Tuttavia con un buon utilizzo delle skill (abilit\u00e0 caratteristiche) pu\u00f2 evitare lo scontro ravvicinato o addirittura volgerlo a suo favore. Il valore fondamentale dell'arciere \u00e8 l'agilit\u00e0, poi la vita. Razza indicata: Umano\nCavaliere Dell'Oscurit\u00e0.\nIl cavaliere dell'oscurit\u00e0 \u00e8 la classe pi\u00f9 insidiosa e imprevedibile, per via della sua capacit\u00e0 unica di rendersi totalmente invisibile, usando il mana. Predilige l'utilizzo di armi Chakram, come biram o artigli, che solo loro possono utilizzare. Possono anche difendersi abbastanza bene dalla lunga distanza, anche se contro un arciere, un mago o un sacerdote non potrebbe di certo vincere. Non sono particolarmente apprezzati in war, per via del fatto che spesso le sue insidiose abilit\u00e0, come l'invisibilit\u00e0, vengono neutralizzate da skill che colpiscono l'area come la pioggia di frecce il buco nero pioggia di ghiaccio e torrette evocatore. I valori importanti sono la potenza, il mana e la vita.Razza indicata: Felino\nMago.\nAma la natura e lei lo aiuta in guerra. Il mago \u00e8 la classe con pi\u00f9 potere offensivo in assoluto, ma ha anche la difesa pi\u00f9 bassa in assoluto. In war tuttavia \u00e8 molto apprezzato per la sua capacit\u00e0 di infliggere pesanti danni e di utilizzare una variet\u00e0 di mosse che immobilizzano l'avversario (stun). Come armi usano verghe, bacchette magiche e scudi magici. Il loro potere si basa sul controllo di 3 elementi: Fuoco, Ghiaccio e Fulmine. I valori pi\u00f9 importanti sono lo spirito, la saggezza e l'intelletto.Razza indicata: Fata\nSacerdote.\nPotrebbe sembrare la tipica classe di supporto, l'unica in grado di curare e buffare (skill che potenziano l'attacco, la difesa, il mana ecc.) gli altri personaggi, per\u00f2 \u00e8 dotata anche di potenti attacchi a distanza in grado di danneggiare pesantemente l'avversario. Praticamente indispensabile in battaglia sia per l'attacco sia per il supporto ed il buff, questa classe possiede una difesa scarsa, ma pu\u00f2, grazie alle cure, diventare molto resistente. Come armi usa verghe, scudi magici o bacchette.Razza indicata: Fata\nEvocatore.\nL'evocatore, grazie al potere di evocare, che rappresenta la sua abilit\u00e0 principale, gode dell'aiuto delle creature pi\u00f9 potenti grazie al quale e in grado di fronteggiare ogni tipo di avversario. L'evocatore e la classe pi\u00f9 equilibrata, dotata in egual misura di incantesimi offensivi e difensivi, compresi gli stun della sua evocazione (pet). Va aggiunto per\u00f2 che \u00e8 la classe con meno danno in assoluto, quindi il suo ruolo in war e principalmente quello di supportare il proprio gruppo. Se per\u00f2 l'evocazione viene distrutta, l'evocatore diventa estremamente vulnerabile, anche perch\u00e9 non pu\u00f2 utilizzare la skill di condivisione dei danni, che lo rende una classe molto resistente. Razza indicata: Fata\nPK (Player Kill) &amp; PvP.\nIn questo gioco si pu\u00f2 attaccare a vista, o durante le guerre giornaliere tra regni qualunque giocatore della fazione avversaria, sconfiggendolo si ricevono punti onore e crediti, al contrario venendo sconfitti si perdono i punti onore ma non i crediti; inoltre la differenza di livello dei giocatori che si scontrano influisce sul numero di crediti e punti onore ottenuti. Maggiori nemici sconfitti aumentano la posizione in classifica generale, i crediti possono essere utilizzati per acquisire ingredienti utili a forgiare oggetti speciali.\n\u00c8 possibile scontrarsi con i giocatori partecipando alle guerre di conquista o difesa.\n\u00c8 possibile sfidare anche giocatori della stessa fazione senza rischiare la morte (duello): il personaggio sconfitto non viene ucciso ma resta con 1 punto vitale. In questo particolare PvP (player versus player) non si guadagnano ricompense ma si incrementa la propria posizione in classifica, costituisce inoltre un ottimo allenamento e passatempo.\nLe statistiche degli scontri vengono registrate nella scheda del proprio personaggio.\nIn \"4story\" a differenza di altri MMORPG l'attacco base non ha quasi alcuna importanza, a causa della presenza di numerosissime skill (abilit\u00e0) per ogni classe. ogni classe \u00e8 dotata di un certo numero di abilit\u00e0, che dovranno essere scelte accuratamente per l'efficacia contro l'avversario.\nEsistono 3 tipi di skill:\nAdesso \u00e8 disponibile anche la modalit\u00e0 Bg (BattleGround) in cui i giocatori si sfidano in gruppi da 5v5. Ed \u00e8 anche disponibile la modalit\u00e0 BoW (Battle of Worlds) che prevede un lancio minimo di 25v25 contro un massimo di 49v49."}
{"id": "2427582", "revid": "1702319", "url": "https://it.wikipedia.org/wiki?curid=2427582", "title": "San Martino (Colle Umberto)", "text": "San Martino (\"San Martin de Coe\" in veneto) \u00e8 l'unica frazione del comune di Colle Umberto, in provincia di Treviso.\nGeografia fisica.\nSan Martino fa parte della catena collinare di Colle Umberto, sui due colli pi\u00f9 alti della quale sono nati i due centri abitati. La frazione \u00e8 a nord-est del capoluogo, in luogo panoramico. Dal colle si dominano, sul versante est e cinti dal contorno delle Prealpi Bellunesi, i colli di Ogliano e di Carpesica, l'area di San Giacomo di Veglia e di Vittorio Veneto, e i paesi della pedemontana. Sull'altro versante si distinguono Cordignano e l'area di Godega di Sant'Urbano e di Orsago. \u00c8 proprio a est del colle che si apre una pianura molto fertile e ricca di acque, caratteristiche dovute alla presenza del Meschio.\nMonumenti e luoghi d'interesse.\nArchitetture religiose.\nLa chiesa arcipretale.\nDedicata a San Martino, il santo che d\u00e0 nome anche al paese, la chiesa \u00e8 sul punto pi\u00f9 alto del colle, dove al suo fianco svetta l'alto campanile.La struttura \u00e8 di origine quattrocentesca, rimaneggiata poi nel XIX secolo, quando \u00e8 arrivata a stabilizzare il proprio aspetto. La facciata \u00e8 a capanna con timpano contenente il rosone; al centro un grande medaglione contiene la raffigurazione del santo, mentre la parte bassa \u00e8 abbellita da un porticato rinascimentale con sette archi a tutto sesto (due sono laterali). Da questo si accede al portale.All'interno, a una navata, si incontrano subito, ai due lati dell'ingresso, il fonte battesimale (1540) in pietra con copertura metallica scolpita e l'acquasantiera in marmo. Il soffitto \u00e8 impreziosito da un grande affresco rappresentante \"La gloria di San Martino e l'assunzione in cielo della Vergine\" fortemente rimaneggiato nel Novecento. La pala d'altare con \"San Martino tra i santi Antonio e Floriano\" \u00e8 una tavola di Gaspare Fiorentini, del 1678.\nGli oratori.\nPiccole strutture votive sono costruite in ciascun borgo del paese, legate a un culto popolare profondamente radicato, sviluppatosi nei secoli in cui l'economia di San Martino era esclusivamente legata al mondo rurale, di cui i segni restano ancora ben visibili.Di seguito sono riportati gli oratori che caratterizzano il territorio e i punti fondamentali di San Martino:\nArchitetture civili.\nI borghi.\nSan Martino nasce come insieme di borghi, i quali caratterizzano i diversi angoli del territorio della frazione. \u00c8 a partire da questi nuclei e intorno ad essi, normalmente di dimensioni contenute, che l'edilizia novecentesca ha accresciuto le dimensioni dei centri abitati, specie nei primi quattro casi.\nI borghi dell'area ovest del colle:\nI borghi dell'area est del colle:"}
{"id": "2427583", "revid": "30909", "url": "https://it.wikipedia.org/wiki?curid=2427583", "title": "Paninya", "text": ""}
{"id": "2427591", "revid": "4252", "url": "https://it.wikipedia.org/wiki?curid=2427591", "title": "Nome proprio", "text": "In linguistica, un nome proprio \u00e8 una notazione specifica adottata da una comunit\u00e0 o da un organismo amministrativo allo scopo di identificare e distinguere una persona (in questo caso si parla di antroponimo), un luogo o un'altra entit\u00e0 geografica (toponimo), una popolazione, una istituzione, un evento, un movimento culturale, un fenomeno sociale, un fenomeno oggetto di studio scientifico, una grandezza fisica, un'entit\u00e0 matematica (come un numero, una curva, una figura, o un teorema).\nSul piano della denotazione, i nomi propri si distinguono, talora si giustappongono (e qualche volta si contrappongono) ai nomi comuni ed agli appellativi. In diverse lingue sono contraddistinti dall'iniziale maiuscola. Il nome proprio esprime il massimo di definitezza, in quanto individua univocamente un individuo. All'estremo opposto sta il pronome indefinito.\nIl diverso statuto di nomi comuni e nomi propri pu\u00f2 riflettersi sul piano morfosintattico. Tipicamente i nomi comuni possiedono un plurale e sono accompagnati da uno specificatore. Di contro, i nomi propri non hanno plurale e lo specificatore che li accompagna \u00e8 fisso o del tutto assente. Un importante punto di contatto tra nomi comuni e nomi propri sono le figure di antonomasia (le \"sineddoche d'individuo\", come le ha chiamate Pierre Fontanier), dove un uso particolare dei determinatori trasforma un nome proprio in nome comune o viceversa (\"un Attila\", \"il Poeta\").\nL'onomastica in generale e le pi\u00f9 specifiche antroponimia, toponomastica ed etno-toponomastica studiano i nomi, le loro origini e il loro significato, sfruttando le metodologie proprie della linguistica e operando le necessarie ricerche di ordine storico e antropologico."}
{"id": "2427597", "revid": "14691", "url": "https://it.wikipedia.org/wiki?curid=2427597", "title": "Cobo", "text": ""}
{"id": "2427598", "revid": "14691", "url": "https://it.wikipedia.org/wiki?curid=2427598", "title": "Kobo", "text": ""}
{"id": "2427603", "revid": "287204", "url": "https://it.wikipedia.org/wiki?curid=2427603", "title": "Masindi", "text": "Masindi \u00e8 una cittadina dell'Uganda nordoccidentale, capoluogo del distretto rurale omonimo, nella Regione Occidentale. Si trova sulla strada che congiunge la capitale Kampala (213 km di distanza) a Gulu e al parco nazionale di Murchison Falls.\nA causa della sua collocazione, Masindi gode di un certo movimento di turisti diretti verso il parco nazionale o altri luoghi di interesse nei dintorni come Busingiro e Kanyio Pabidi. Ci\u00f2 contribuisce ad alimentare il tradizionale mercato all'aperto e altre strutture commerciali e ricettive (supermercati, distributori di benzina, alberghi). L'area \u00e8 coperta tre reti GSM, operate da Celtel, MTN Uganda e Uganda Telecom."}
{"id": "2427604", "revid": "121837", "url": "https://it.wikipedia.org/wiki?curid=2427604", "title": "Antinous (costellazione)", "text": ""}
{"id": "2427607", "revid": "24771960", "url": "https://it.wikipedia.org/wiki?curid=2427607", "title": "Processo termodinamico", "text": ""}
{"id": "2427613", "revid": "121837", "url": "https://it.wikipedia.org/wiki?curid=2427613", "title": "Cerberus (costellazione)", "text": ""}
{"id": "2427615", "revid": "121837", "url": "https://it.wikipedia.org/wiki?curid=2427615", "title": "Rangifer (costellazione)", "text": ""}
{"id": "2427617", "revid": "647919", "url": "https://it.wikipedia.org/wiki?curid=2427617", "title": "Custos Messium (costellazione)", "text": ""}
{"id": "2427619", "revid": "1625010", "url": "https://it.wikipedia.org/wiki?curid=2427619", "title": "Turner Field", "text": "Il Turner Field, conosciuto anche con il soprannome di The Ted, \u00e8 uno stadio situato nella citt\u00e0 di Atlanta, in Georgia, Stati Uniti. Dal 1997 al 2016 ha ospitato gli incontri casalinghi degli Atlanta Braves, squadra che milita nella Major League Baseball (MLB). A partire dalla stagione 2017 i Braves si trasferirono nel SunTrust Park.\nIl 21 dicembre 2015 la Georgia State University si \u00e8 aggiudicata l'asta per la propriet\u00e0 dello stadio e dei terreni adiacenti diventando l'unica proprietaria a partire dal 5 gennaio 2017. L'area \u00e8 diventata un'espansione del campus universitario e attraverso interventi di ristrutturazione l'impianto \u00e8 stato trasformato nella nuova casa della squadra di football dell'universit\u00e0, i Georgia State Panthers; assumendo il nome di Georgia State Stadium.\nCostruito inizialmente come stadio olimpico per la XXVI Olimpiade, \u00e8 stato inaugurato il 19 luglio 1996 con il nome di Centennial Olympic Stadium e a seguito della conclusione dei X Giochi paralimpici estivi l'impianto \u00e8 stato modificato per diventare uno stadio di baseball; l'inaugurazione del nuovo stadio \u00e8 avvenuta il 29 marzo 1997 attraverso una partita amichevole mentre la prima partita di campionato \u00e8 stata giocata il 4 aprile 1997.\nStoria.\nIl progetto originale prevedeva la costruzione del Centennial Olympic Stadium (con capienza di 85.000 posti) che avrebbe ospitato tutte le gare di atletica nonch\u00e9 la cerimonia d'apertura e di chiusura della XXVI Olimpiade svoltasi ad Atlanta. Da qualche anno, la citt\u00e0 e la squadra degli Atlanta Braves, avevano espresso la volont\u00e0 di costruire un nuovo stadio che avrebbe sostituito il vecchio Atlanta Fulton County Stadium (rimasto in funzione dal 1966 al 1996 e demolito il 2 agosto 1997); si \u00e8 pensato quindi di disegnare l'impianto per poi essere utilizzato come stadio di baseball permanente.\nIl cantiere \u00e8 stato aperto il 10 luglio del 1993 e prevedeva un costo totale di 209 milioni di dollari, 170 finanziati da entit\u00e0 private quali NBC e vari sponsor olimpici; i rimanenti sono stati stanziati dal comitato olimpico di Atlanta che, favorevole alla conversione olimpiade-baseball, ha pagato anche gli ulteriori costi per la trasformazione. Una volta concluse le paralimpiadi sono iniziati i nuovi lavori che consistevano nell'eliminazione della pista di atletica (donata in seguito all'universit\u00e0 di Clark Atlanta) e la demolizione delle gradinate nella parte nord andando a ridurre la capienza a circa 49.000 posti. Sono state costruite delle tribune per chiudere il perimetro del campo che attualmente occupano la parte dell'outfield e sono state installate le cancellate dell'entrata principale dove una volta si trovava la pista ovale; tuttora sono ben visibili i confini del campo originale che sono stati arricchiti con ristoranti, negozi e attrazioni per i tifosi che seguono le partite.\nLo stadio \u00e8 stato completato prima dell'inizio della stagione 1997 ed \u00e8 stato ribattezzato con il nome di \"Turner Field\" in onore di Ted Turner proprietario della squadra, mentre il tratto di strada in cui sorge \u00e8 stato chiamato \"Hank Aaron Drive 755\" in onore di Hank Aaron, storico giocatore dei Braves che ha detenuto per diversi anni il record della MLB per maggiori fuoricampo battuti da un singolo giocatore in carriera: 755.\nLa prima partita \u00e8 stata giocata il 29 marzo 1997, \u00e8 stato un incontro amichevole e ha visto i padroni di casa vincere con il punteggio di 2 a 0 contro i New York Yankees. La prima partita ufficiale di campionato \u00e8 stata giocata il 4 aprile 1997 nella quale i Braves si sono imposti sui Chicago Cubs con il punteggio di 5 a 4.\nCostruzione del nuovo stadio.\nA partire dalla stagione 2017 gli Atlanta Braves hanno iniziato a giocare nel nuovo stadio chiamato SunTrust Park. Questo cambiamento \u00e8 stato deciso per diversi fattori, quali la scadenza del contratto di affitto fissata per la fine del 2016, per gli elevati costi di ristrutturazione stimati in circa 350 milioni di dollari (150 per la manutenzione della struttura e 200 per il divertimento dei fan) e per motivi di logistica (problemi di traffico, mancanza di fermate di mezzi pubblici nelle vicinanze e scarsa disponibilit\u00e0 di parcheggi).\nGli ultimi campionati dei Braves non sono andati come sperato e questo, unito ai problemi di logistica, ha fatto s\u00ec che la presenza di tifosi durante le partite diminuisse parecchio; il nuovo complesso \u00e8 sorto in una zona periferica in rapida crescita economica ed edilizia a nord-ovest di Atlanta, precisamente in un'area denominata Cumberland della contea di Cobb. Il progetto \u00e8 stato affidato all'azienda Populous, che ha gi\u00e0 costruito diversi impianti sportivi in tutto il mondo. Nel terreno confinante con lo stadio sono state costruite varie attivit\u00e0 commerciali, aree ecologiche e parcheggi.\nRinnovamenti.\nLo stadio \u00e8 stato costruito in tempi recenti ma nonostante ci\u00f2 sono stati eseguiti diversi lavori per migliorare l'esperienza dei fan presenti alle partite. Nel 2005 \u00e8 stato installato un video-tabellone dal costo di 10 milioni di dollari che ha stabilito il record mondiale per il pi\u00f9 grande display in alta definizione esistente; questo primato \u00e8 stato battuto in seguito da altri impianti sportivi. Nello stesso anno \u00e8 stata inserita, lungo il perimetro che divide i piani di gradinate, una striscia di monitor luminosi lunga 329 metri che viene usata principalmente per annunci pubblicitari.\nNel 2009 \u00e8 stata rinnovata la parte superiore della tribuna laterale sinistra. \u00c8 stata sostituita la famosa bottiglia di Coca-Cola gigante con una pi\u00f9 tecnologica (sono presenti dei monitor a LED in corrispondenza dell'etichetta del marchio) e accanto ad essa \u00e8 stata posizionata una statua raffigurante una mucca della Chick-fil-A (catena statunitense di fast food specializzata nel servire cibi a base di pollo) alta 12 metri che incita la squadra e i tifosi.\nCapienza.\nDi seguito viene riportata la capienza dello stadio durante i rispettivi anni:\nNumeri ritirati.\nNel corso degli anni gli Atlanta Braves hanno deciso di ritirare i numeri dei giocatori e allenatori pi\u00f9 significativi della loro storia; fino alla stagione 2012 erano esposti su una parte di tribuna nel lato sinistro del campo e dalla stagione 2013 queste placche sono state sostituite con delle scritte moderne in cui \u00e8 presente anche il nome.\nUsi secondari.\nFin dal giorno della sua apertura l'impianto viene usato occasionalmente per concerti e pu\u00f2 raggiungere una capienza massima di circa 60.000 persone. In passato si sono esibiti diversi artisti tra cui i Metallica, Paul McCartney, la Dave Matthews Band, Eminem e i Rolling Stones.\nQui si sono girate anche scene di film o serie televisive ad esempio Flight, Cambio vita, Di nuovo in gioco e la stagione 19 del reality show The Amazing Race che \u00e8 stata girata interamente fuori dallo stadio."}
{"id": "2427621", "revid": "24772080", "url": "https://it.wikipedia.org/wiki?curid=2427621", "title": "Teoria dell'ottimizzazione", "text": ""}
{"id": "2427624", "revid": "1873017", "url": "https://it.wikipedia.org/wiki?curid=2427624", "title": "Citi Field", "text": "Il Citi Field \u00e8 uno stadio di baseball situato nel quartiere Queens di New York City.\nUbicato nel Flushing Meadows Park, \u00e8 lo stadio che ospita le partite casalinghe dei New York Mets a partire dal 13 aprile del 2009, quando venne giocata la prima partita della stagione regolare contro i San Diego Padres.\nStoria.\nProgetto.\nFin dal 1990 i Mets hanno cercato di sostituire lo Shea Stadium, troppo grande e non completamente adatto ad una partita di baseball.\nIl team svel\u00f2 un primo modello dello stadio nel 1998. Esso disponeva di un tetto retrattile e di un campo in erba.\nNel dicembre del 2001 il sindaco di New York Rudy Giuliani annunci\u00f2 che entrambe le squadre di baseball della Grande Mela, i New York Mets ed i New York Yankees, erano in trattativa per la costruzione di nuovi stadi.\nDopo anni di stallo, i progetti di ci\u00f2 che oggi \u00e8 il Citi Field vennero creati come parte della candidatura delle Olimpiadi del 2012, Olimpiadi svoltesi poi a Londra. Se New York avesse vinto, si sarebbe costruito lo stadio olimpico al posto dell'odierno Citi Field, facendo giocare i \"Mets\" allo Yankee Stadium per la stagione del 2012. Successivamente si sarebbe modificato l'ipotetico stadio olimpico, facendolo diventare un impianto per il baseball dei \"Mets\" a tutti gli effetti.\nCostruzione.\nIl progetto del nuovo stadio di baseball e delle altre infrastrutture annesse \u00e8 di $610.000.000, di cui $420.000.000 versati dai \"Mets\". Il contratto include una clausola che manterr\u00e0 i New York Mets nella \"Grande Mela\" fino al 2049. La squadra, poi, possiede lo stadio attraverso una sussidiaria, La \"Queens Ballpark Company\".\nIl 18 marzo 2006, il team dei \"Mets\" svel\u00f2 il modello ufficiale del nuovo stadio. Nel luglio dello stesso anno iniziarono i lavori di costruzione dell'impianto nel parcheggio dello Shea Stadium. La data di apertura era fissata per marzo del 2009.\nA fine 2008 la maggior parte delle strutture era completata e, ad aprile dell'anno successivo, venne inaugurato il Citi Field."}
{"id": "2427625", "revid": "59976", "url": "https://it.wikipedia.org/wiki?curid=2427625", "title": "Armoriale dei comuni della provincia di Vercelli", "text": "Questa pagina contiene le armi (stemmi e blasonature) dei comuni della provincia di Vercelli."}
{"id": "2427633", "revid": "107831", "url": "https://it.wikipedia.org/wiki?curid=2427633", "title": "Bausch &amp; Lomb Championships 2008", "text": "Il Bausch &amp; Lomb Championships 2008 \u00e8 stato un torneo di tennis giocato sulla terra battuta.\n\u00c8 stata la 29\u00aa edizione del Bausch &amp; Lomb Championships che fa parte della categoria Tier II nell'ambito del WTA Tour 2008. Si \u00e8 giocato al Racquet Park at the Amelia Island Plantation nella Amelia Island in Florida.\nCampioni.\nSingolare.\n Marija \u0160arapova ha battuto in finale Dominika Cibulkov\u00e1, 7\u20136(7), 6\u20133\nDoppio.\n Bethanie Mattek / Vladim\u00edra Uhl\u00ed\u0159ov\u00e1 hanno battuto in finale Viktoryja Azaranka / Elena Vesnina, 6\u20133, 6\u20131"}
{"id": "2427640", "revid": "83531", "url": "https://it.wikipedia.org/wiki?curid=2427640", "title": "Giuseppe Savini (violinista)", "text": "\u00c8 stato definito virtuoso del violino e principe del sentimento, espressione della soave musica umbra. Fu uno dei primi ad elaborare, per il Conservatorio di musica di Parigi, la nuova didattica per cui chi insegna musica deve conoscere in modo perfetto l'anatomia del corpo umano.\nBiografia.\nNasce a Cannara il 21 agosto 1883, figlio di Pietro (il capomusica della banda musicale cittadina, ancora oggi l'istituzione culturale pi\u00f9 antica di questo piccolo paese in provincia di Perugia) e di Carolina Nardeschi. \u00c8 il maestro Ermete Stella a fornirgli le prime nozioni di musica e a convincere il padre che le doti del figlio sono tali da indirizzarlo ad uno studio approfondito di quest'arte. Le condizioni della famiglia, per\u00f2, non permettono un impegno finanziario cos\u00ec gravoso. Il padre si rivolge allora al consiglio comunale \u00abper un sussidio onde mantenere il figlio agli studi\u00bb, ma inutilmente. La fortunata conoscenza di Giuseppe Vannicola (il violinista immortalato dal pittore Lionello Balestrieri nel celebre quadro \"Beethoven\") lo conduce poi a Roma, in casa dello stesso artista che lo avvia allo studio del violino. Altri insigni maestri saranno per lui il Cilea e lo Scontrino, con i quali studier\u00e0 armonia all'Istituto musicale di Firenze, per poi completare gli studi a Milano. Giuseppe Savini \u00e8 stato definito virtuoso del violino e principe del sentimento; la sua musica esprime la soave poesia dell'Umbria in brani impressionistici come \"Sfumature\", \"Poemi\", \"Visioni\", \"Pastelli\", \"Miniature\", nel \"Preludio alle Fonti del Clitunno\" e nell'opera \"La Profuga\": il suo stile idilliaco si riveler\u00e0 moderno, puramente italiano.\nIntensa la sua attivit\u00e0 di concertista in Francia, Svizzera (dove conosce Maria Vignes, che sposa a Montreux nel 1908), Inghilterra, Norvegia e Germania. Negli anni venti si stabilisce a Parigi, dove diventa direttore del Conservatorio di musica, componendo per i suoi allievi, un metodo per violino in 7 volumi basato sull'armonia delle braccia e delle mani. Fu uno dei primi ad elaborare il nuovo sistema per cui chi insegna musica deve conoscere in modo perfetto l'anatomia.\nMuore a Parigi attorno al 1950."}
{"id": "2427646", "revid": "767487", "url": "https://it.wikipedia.org/wiki?curid=2427646", "title": "Giuseppe Savini (linguista)", "text": "Biografia.\nAppartenente a una delle famiglie pi\u00f9 ricche d'Abruzzo, si form\u00f2 con insegnanti privati e non consegu\u00ec mai titoli di studio ufficiali. Segu\u00ec in questo le orme del fratello maggiore, lo storico Francesco Savini, con il quale condivise l'amore per lo studio della cultura abruzzese e teramana in particolare.\nI suoi lavori sul dialetto teramano, usciti a partire dal 1879, aprirono un settore di studio fino allora assolutamente inesplorato. Il volume sulla grammatica e sul lessico (1881) contiene una \"Cicalata\" introduttiva, come l'autore stesso volle intitolarla, nella quale Savini pass\u00f2 in rassegna i documenti storici e nel contempo gli scrittori pi\u00f9 significativi per lo studio del dialetto locale. In margine, Savini si occup\u00f2 della raccolta sistematica dei Canti del popolo teramano e di tutta una serie di tradizioni, usi e costumi che senza il suo intervento sarebbero andati irrimediabilmente perduti.\nDotato di spirito arguto non risulta aver pubblicato componimenti poetici. Si speriment\u00f2 invece nel difficile compito di traduttore, dal latino al teramano, della commedia \"I Captivi\", di Plauto (1884).\n\u00c8 indubbia l'influenza esercitata sui suoi contemporanei. Fu infatti subito dopo la pubblicazione dei suoi primi lavori, che iniziarono la loro produzione dialettale poeti come Luigi Brigiotti, Filippo Dottorelli e lo stesso Fedele Romani che, oltre alle raccolte di ottave e sonetti, pubblic\u00f2 in quegli anni lo studio sugli Abruzzesismi.\nFu cattolico di stampo conservatore e legato alla destra storica. Nel 1886 concorse alla nascita della \"Rivista abruzzese di scienze, lettere ed arti\", dalla quale si distacc\u00f2 quando la propria coscienza politica e religiosa entr\u00f2 in conflitto con la cultura laica e massonica degli altri fondatori, Vittorio Savorini ed Eugenio Cerulli, e di altri redattori, come Orazio Albi.\nProprietario, con il fratello Francesco, di un vastissimo latifondo, si occup\u00f2 professionalmente di agronomia e pubblic\u00f2 studi sulla mezzadria e sulle condizioni economiche della provincia.\nPartecip\u00f2 alla vita sociale e politica della citt\u00e0 di Teramo. Fu consigliere e assessore comunale, nonch\u00e9 presidente della Commissione Bilancio. Per diversi anni rivest\u00ec il ruolo di presidente della locale Banca popolare. Si impegn\u00f2 in modo particolare come presidente del Comitato organizzatore dell'Esposizione provinciale operaia del 1888, una iniziativa che rappresent\u00f2 un momento fondamentale per la crescita economica e culturale della provincia aprutina. \nFu anche tra i principali fondatori della Societ\u00e0 filarmonica \"La Cetra\", che nel tempo divenne Liceo Musicale. \nMor\u00ec improvvisamente nel 1904, all'et\u00e0 di 56 anni."}
{"id": "2427657", "revid": "554814", "url": "https://it.wikipedia.org/wiki?curid=2427657", "title": "Dada (azienda)", "text": "DADA S.p.A. \u00e8 una multinazionale attiva nei servizi di registrazione di nomi a dominio e hosting, email, server, cloud VPS, nonch\u00e9 nei servizi per la protezione del marchio.\nL'azienda \u00e8 stata quotata sul listino della Borsa Italiana negli indici FTSE Italia STAR e FTSE Italia Small Cap, dal 2000 fino al delisting nel 2018.\nDal 1\u00ba Maggio 2019 si \u00e8 perfezionata la fusione per incorporazione di Register.it SpA e Dali Italy Bidco SpA in Dada SpA.Da questa data la societ\u00e0 incorporante Dada S.p.A risultante dalla fusione con Register.it S.p.A e Dali Italy Bidco S.p.A.ha variato la propria denominazione in Register S.p.A.\nStoria.\nL'azienda - il cui acronimo significa Design Architettura Digitale Analogico - \u00e8 stata fondata nel 1995 da Paolo Barberis e alcuni amici, e col tempo \u00e8 divenuta una internet company che opera a livello globale.\nIl 29 giugno del 2000, DADA viene quotata al MTAX di Borsa Italiana.\nLe acquisizioni nell'area domain &amp; hosting, che hanno dato a DADA la configurazione attuale, partono nel 2006 con l'acquisizione della societ\u00e0 Nominalia S.L.; nel luglio 2007 DADA completa l'acquisizione di Namesco Ltd..\nIl 16 luglio del 2008, DADA acquisisce il Gruppo Amen, leader in Francia, Spagna e Portogallo nei servizi di domain &amp; hosting.\nNel mese di gennaio del 2010 DADA ha finalizzato l'acquisizione di Poundhost.\nFino a giugno 2011 DADA \u00e8 stata organizzata intorno a 2 aree di business: Dada.pro (servizi professionali per la presenza e la pubblicit\u00e0 in Rete) e Dada.net (offerta Consumer di Digital Music Entertainment &amp; On-line Gaming fruibili via web e mobile). Nel percorso di riorganizzazione strategica che Dada ha intrapreso a partire dall'inizio dell'anno 2011, in cui si inserisce anche la cessione di Blogo, un network di blog verticali, a Populis Ltd., alla fine del mese di maggio Dada.net \u00e8 stata ceduta a Buongiorno S.p.A.\nNel 2013 la partecipazione di controllo \u00e8 passata da RCS alla Orascom TMT Investments facente capo al magnate egiziano Naguib Sawiris.\nSempre nel 2013 \u00e8 iniziata la costruzione del data center proprietario a Reading, Regno Unito, finalizzata nel 2015.\nIl 2015 ha visto anche la cessione di Moqu Adv e di Simply, nonch\u00e9 a luglio, l'acquisizione di Etinet, web factory italiana, e ha portato alla completa focalizzazione del Gruppo sul business principale di Domini &amp; Hosting. A Luglio 2016 \u00e8 stata perfezionata l'acquisizione di Sfera Networks, societ\u00e0 attiva nei servizi Managed, Cloud, di virtualizzazione e networking.\nAl 31 dicembre 2016 il Gruppo DADA contava 458 dipendenti.\nDelisting.\nA novembre 2017 Dali Italy Bidco S.p.A., societ\u00e0 facente capo a HgCapital, ha acquisito da Libero Aquisition S\u00e0 rl, (Gruppo Orascom), la partecipazione di controllo di DADA. Conseguentemente, in seguito all'OPA obbligatoria che ha portato il 5 marzo 2018 alla revoca del titolo dalla quotazione presso la Borsa Italiana, Dali Italy Bidco \u00e8 l'unico azionista della societ\u00e0.\nFusione.\nDal 1\u00ba Maggio 2019 si \u00e8 perfezionata la fusione per incorporazione di Register.it SpA e Dali Italy Bidco SpA in Dada SpA.Da questa data la societ\u00e0 incorporante Dada S.p.A risultante dalla fusione con Register.it S.p.A e Dali Italy Bidco S.p.A.ha variato la propria denominazione in Register S.p.A.\nGruppo DADA.\nIl Gruppo DADA comprende le attivit\u00e0 di:"}
{"id": "2427658", "revid": "216538", "url": "https://it.wikipedia.org/wiki?curid=2427658", "title": "Unit\u00e9 d'Habitation di Marseille", "text": ""}
{"id": "2427663", "revid": "216538", "url": "https://it.wikipedia.org/wiki?curid=2427663", "title": "Unit\u00e9 d'habitation", "text": ""}
{"id": "2427668", "revid": "767487", "url": "https://it.wikipedia.org/wiki?curid=2427668", "title": "Lapuyan", "text": "Lapuyan \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLapuyan \u00e8 formata da 26 baranggay:"}
{"id": "2427669", "revid": "287204", "url": "https://it.wikipedia.org/wiki?curid=2427669", "title": "Eishockey Club Basel Sharks", "text": "L'EHC Basel, nota dal 2009 come EHC Basel Sharks, \u00e8 stata una squadra di hockey su ghiaccio con sede nella citt\u00e0 svizzera di Basilea, nel Canton Basilea Citt\u00e0. Fu fondata nel 1932. A lungo ha militato nella Lega Nazionale B, seconda divisione del campionato svizzero. I colori sociali sono il nero, il rosso ed il bianco. Le partite casalinghe venivano disputate presso la St. Jakob-Arena, che pu\u00f2 contenere 6.612 spettatori.\nNel corso della sua storia la squadra ha conquistato cinque titoli di Lega Nazionale B e ha vinto per quattro volte il titolo di Prima Lega nel girone Ovest.\nStoria.\nL'EHC Basel Sharks nacque ufficialmente il 14 ottobre 1932 in un ristorante di Basilea, su iniziativa di alcuni signori, Peter C. Straumann, A. Stehlin, Alex Martignalia, E. M\u00fcry-Meyer, W.A.C. Kellerhals e Charly Bleile, oltre ad alcuni giocatori. Il primo nome della squadra \u00e8 \"SC Rot Weiss\", il quale l'anno successivo muta in \"EHC Basel Rot Weiss\".\nIl club \u00e8 rimasto ai vertici del campionato svizzero fino agli anni cinquanta e sessanta, riuscendo a raggiungere per due volte il secondo posto in campionato, senza per\u00f2 mai conquistare alcun trofeo. Dopo alcuni anni burrascosi trascorsi nelle leghe minori, nel 1989 la squadra cambia il nome in \"EHC Basel KLH\", mentre nel 1994 diviene \"EHC Basel Dragons\".\nNegli anni 2000 ritorna a competere in National League A, senza per\u00f2 mai lottare veramente per il titolo. Nel 2008 viene sconfitto ai playout dall'EHC Biel, e viene retrocesso in seconda divisione, dove gioca attualmente. Dal 2003 al 2009 il nome della societ\u00e0 pass\u00f2 semplicemente ad \"EHC Basel\" prima di diventare \"EHC Basel Sharks\". A causa dei troppi debiti nell'estate del 2014 la societ\u00e0 dichiar\u00f2 fallimento."}
{"id": "2427681", "revid": "486946", "url": "https://it.wikipedia.org/wiki?curid=2427681", "title": "Bausch &amp; Lomb Championships", "text": ""}
{"id": "2427682", "revid": "767487", "url": "https://it.wikipedia.org/wiki?curid=2427682", "title": "Mahayag", "text": "Mahayag \u00e8 una municipalit\u00e0 di Terza classe delle Filippine, situata nella Provincia di Zamboanga del Sur, nella regione della Penisola di Zamboanga.\nLa municipalit\u00e0 \u00e8 stata creata nel 1960 con parte del territorio della municipalit\u00e0 di Molave.\nMahayag \u00e8 formata da 29 baranggay:"}
{"id": "2427684", "revid": "373458", "url": "https://it.wikipedia.org/wiki?curid=2427684", "title": "Puericoltura", "text": ""}
{"id": "2427688", "revid": "123864399", "url": "https://it.wikipedia.org/wiki?curid=2427688", "title": "Texas Medical Center", "text": "Il Texas Medical Center \u00e8 un insieme di cliniche, ospedali, laboratori di ricerca e scuole di medicina situato a Houston, in Texas. \u00c8 considerato il pi\u00f9 grande centro di medicina del mondo. Comprende 45 istituzioni, tra cui: \nOgni anno riceve pi\u00f9 di cinque milioni di pazienti, tra cui decine di migliaia di stranieri. Nel 2006 lavoravano in questa struttura oltre 75.000 persone, tra cui 4000 medici."}
{"id": "2427689", "revid": "1442080", "url": "https://it.wikipedia.org/wiki?curid=2427689", "title": "Peter Butkovi\u010d", "text": "Biografia.\nPeter Butkovi\u010d Domen (uno degli pseudonimi che adoper\u00f2 con maggiore frequenza) nacque a Savogna d'Isonzo il 22 febbraio 1888 da padre operaio in una fabbrica e madre casalinga. Frequent\u00f2 le scuole elementari parzialmente nella nat\u00eca Savogna, in parte a Gorizia, dove frequent\u00f2 anche il ginnasio (1901-1910) e dove studi\u00f2 teologia. Fu cappellano a Camigna (1914-1916), Locavizza di Canale e Corgnale (1916-1922), tutte localit\u00e0 nei dintorni di Gorizia oggi appartenenti alla Repubblica di Slovenia. Successivamente si rifugi\u00f2 a Circonio in occasione della guerra. Fu poi vicario a Sgonico, a Ravnica e a Savogna dove ricopr\u00ec il ruolo di parroco dal 1935 circa alla morte il 27 febbraio 1953.\nL'opera.\nButkovic svilupp\u00f2 abbastanza precocemente un talento letterario e filosofico critico. Fu tra gli ideatori del foglio letterario \"Primi Fiori\" (\"Prvi cveti\") nel quale fu anima, scrivendoci, illustrandolo e curandone la parte enigmistica. Nel 1909 la sua prima poesia apparve nel giornale degli sloveni di Carinzia \"Pace\" (\"Mir\"); da allora fu artefice di una vasta produzione, incentrata su temi religiosi, su riflessioni personali, sulla guerra, sull'amore per la madre, nonch\u00e9 sulle comunit\u00e0 presso le quali si trov\u00f2 ad operare. Sono del resto gli stessi temi che si riscontrano nella sua prosa, meno abbondante sebbene egli pubblicasse gi\u00e0 nel 1905 \"L'Inverno della vita\" (\"Zima \u017eivljenja\"), seguita da altri lavori di carattere soprattutto autobiografico.\nFu traduttore: senza servirsi di lingue intermedie, tradusse in sloveno da inglese, ceco, francese, greco, olandese, italiano, tedesco, svedese, lingue le quali, unite a quelle classiche che apprese al ginnasio, ne fanno un vero e proprio poliglotta.\nLa sua attivit\u00e0 di illustratore si limit\u00f2 essenzialmente alle vignette. A questa attivit\u00e0 \u00e8 connessa quella di enigmista: fu infatti il primo sloveno a cimentarsi assiduamente in questa attivit\u00e0; egli \u00e8 considerato il padre dell'enigmistica slovena. Collabor\u00f2 in tali vesti con diverse riviste letterarie, che conobbero una vera e propria fioritura tra la fine dell'Ottocento e i primi del Novecento, quando si ebbe il risveglio della coscienza nazionale slovena: tra queste ricordiamo \"La casa e il mondo\" (\"Dom in svet\"), \"Il mentore\" e \"Il presepe\" (\"Jaslice\").\nMemoria.\nA Butkovi\u010d \u00e8 dedicata la scuola primaria di Savogna, con lingua d'insegnamento slovena; la sua casa natale, acquistata dal Comune, verr\u00e0 adibita a biblioteca civica."}
{"id": "2427692", "revid": "767487", "url": "https://it.wikipedia.org/wiki?curid=2427692", "title": "Molave", "text": "Molave \u00e8 una municipalit\u00e0 di Prima classe delle Filippine, situata nella Provincia di Zamboanga del Sur, nella regione della Penisola di Zamboanga.\nNel 1960 parte del territorio di Molave \u00e8 stato staccato per formare la nuova municipalit\u00e0 di Mahayag.\nMolave \u00e8 formata da 25 baranggay:"}
{"id": "2427693", "revid": "122436089", "url": "https://it.wikipedia.org/wiki?curid=2427693", "title": "Kaitlin Olson", "text": "Doppiatrici italiane.\nNelle versioni in italiano dei suoi lavori, Kaitlin Olson \u00e8 stata doppiata da:\nDa doppiatrice \u00e8 sostituita da:"}
{"id": "2427695", "revid": "1005847", "url": "https://it.wikipedia.org/wiki?curid=2427695", "title": "Antonio Frixione", "text": "Fine paesaggista e ritrattista, con i suoi dipinti e le sue incisioni, tratteggia panorami e personaggi del suo tempo.\nBiografia.\nNasce a Genova l'8 gennaio 1843 da Carlo e Catterina Guelfi.\nSi forma all'Accademia ligustica di Belle Arti di Genova che frequenta dal 1859 al 1866. \u00c8 allievo di Giuseppe Frascheri e Raffaele Granara, dai quali assorbe gli insegnamenti nel campo della pittura e dell'incisione perfezionando le sue raffinate doti artistiche.\nConosce e frequenta Ernesto Rayper (1840 \u2013 1873), Santo Bertelli (1840 \u2013 1892), Antonio Varni (1841 \u2013 1908) e Giulio Monteverde (1837 \u2013 1917) coi quali corrisponde oltre l'amicizia anche un proficuo scambio culturale e un confronto artistico che arricchiscono la sua ispirazione e la sua maturit\u00e0.\nSi sposa il 30 gennaio 1868 con Fortunata Bafico e ha due figli.\nNel 1882 \u00e8 nominato professore presso l'Accademia Albertina di Torino.\nIl 27 luglio 1901 il Re Vittorio Emanuele III gli conferisce il titolo di Cavaliere dell'Ordine della Corona d'Italia contrassegnato dall'allora Ministro dell'interno Giovanni Giolitti.\nMuore a Genova il 14 aprile 1914.\nIl pittore e l'incisore.\nLa capacit\u00e0 di far rivivere una quieta atmosfera di pace e serenit\u00e0 in morbidi e delicati tratti di pennello emerge dai paesaggi liguri dei suoi quadri, spesso di piccola misura, quasi una sorta di ritrosia a voler manifestare i propri sentimenti sulla tela e un tentativo di racchiudere in uno spazio pi\u00f9 intimo tanto prorompere d'amore.\nIl pittore, oltre alle vedute e agli scorci della sua terra, manifesta la sua attenzione alla vita quotidiana con efficaci ritratti e figure sia del popolo che di personaggi che, nel suo tempo, dal popolo erano amati.\nVa ricordato anche l'aspetto spirituale dell'artista che trova sbocco in alcune opere di carattere religioso cristiano realizzate prevalentemente con dipinti su legno scolpito.\nIl tema prevalente dell'arte dell'incisione \u00e8 il ritratto, che offre all'artista la possibilit\u00e0 di lasciare ai posteri le fattezze di personaggi carismatici quali San Francesco Maria da Camporosso (1804\u00a0\u2013 1866), il violinista Ernesto Camillo Sivori (1815\u00a0\u2013 1894) e Margherita di Savoia (1851\u00a0\u2013 1926)."}
{"id": "2427696", "revid": "767487", "url": "https://it.wikipedia.org/wiki?curid=2427696", "title": "Give Blood", "text": "Give Blood \u00e8 il secondo album studio del gruppo hardcore punk statunitense Bane, edito nel 2001 da Equal Vision Records. L'album \u00e8 stato elogiato per il modo in cui il cantante Aaron Bedard utilizza lo scream, con cori che ricordano il New York hardcore.\nInoltre il disco \u00e8 stato anche elogiato perch\u00e9 \u00e8 \"hardcore puro\", senza influenze metal o mathcore."}
{"id": "2427701", "revid": "22356", "url": "https://it.wikipedia.org/wiki?curid=2427701", "title": "Janjucetidae", "text": ""}
{"id": "2427703", "revid": "287204", "url": "https://it.wikipedia.org/wiki?curid=2427703", "title": "Pinus monticola", "text": "Il pino bianco occidentale, detto anche pino argentato, \u00e8 un pino che cresce nelle montagne degli Stati Uniti e del Canada occidentali.\n\u00c8 molto simile al pino bianco americano. Differisce da questo per le pigne pi\u00f9 grandi, per la maggiore durata delle foglie (due-tre anni anzich\u00e9 uno e mezzo-due anni) e per crescere in addensamenti pi\u00f9 fitti.\nMorfologia.\n\u00c8 un albero di grandi dimensioni, alto normalmente 30-50 metri ed eccezionalmente fino a 70 metri. Come in tutti i pini le foglie sono aghiformi e in gruppi di cinque, con una guaina decidua. Gli aghi sono strettamente serrati e lunghi 5\u201313\u00a0cm.\nLe pigne sono lunghe 12\u201330\u00a0cm e affusolate, con diametro di 3\u20134\u00a0cm quando sono chiuse e 5\u20138\u00a0cm aperte, con scaglie sottili e flessibili. I semi sono piccoli, lunghi 4\u20137\u00a0mm e dotati di un'aletta lunga 15\u201320\u00a0mm.\nI rami si raggruppano in volute regolari e spuntano con la frequenza di uno all'anno.\nHabitat e diffusione.\n\u00c8 diffuso negli Stati Uniti e nel Canada occidentali, in particolare nella Sierra Nevada, nelle Montagne Costiere e nelle Montagne Rocciose settentrionali. In alcune aree, particolarmente in Oregon e nello stato di Washington, si pu\u00f2 trovare anche al livello del mare.\nOltre ad essere stato oggetto in passato di molti abbattimenti per la produzione di legname, \u00e8 molto soggetto alla ruggine del pino bianco (\"Cronartium ribicola\"), un fungo introdotto accidentalmente dall'Europa nel 1909. L\"'United States Forest Service\" stima che il 90% di questa specie \u00e8 stato ucciso da questo fungo ad ovest della Catena delle Cascate.\nAlcuni esemplari hanno una resistenza genetica a questo fungo e il servizio forestale degli Stati Uniti ha in atto un programma di reimpianto di pino bianco occidentale con semi provenienti da tali esemplari.\nUsi.\nIl suo legno \u00e8 impiegato come materiale da costruzione. La presenza di nodi lo rende per\u00f2 meno adatto di quello dell'abete o del peccio per impieghi di falegnameria.\n\u00c8 usato anche per fare ponteggi."}
{"id": "2427708", "revid": "203463", "url": "https://it.wikipedia.org/wiki?curid=2427708", "title": "Pino bianco occidentale", "text": ""}
{"id": "2427710", "revid": "729019", "url": "https://it.wikipedia.org/wiki?curid=2427710", "title": "Margosatubig", "text": "Margosatubig \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nMargosatubig \u00e8 formata da 17 baranggay:"}
{"id": "2427716", "revid": "38120", "url": "https://it.wikipedia.org/wiki?curid=2427716", "title": "Fry (personaggio)", "text": ""}
{"id": "2427719", "revid": "1305772", "url": "https://it.wikipedia.org/wiki?curid=2427719", "title": "Hopkins", "text": ""}
{"id": "2427723", "revid": "203463", "url": "https://it.wikipedia.org/wiki?curid=2427723", "title": "Pino argentato", "text": ""}
{"id": "2427726", "revid": "365417", "url": "https://it.wikipedia.org/wiki?curid=2427726", "title": "Sibille e angeli", "text": "Sibille e angeli \u00e8 un affresco (base 615 cm) di Raffaello Sanzio, databile al 1514 e conservato nella basilica di Santa Maria della Pace a Roma.\nStoria.\nTra il 1511 e il 1513, Raffaello ricevette una lunga serie di commissioni dal banchiere senese Agostino Chigi. Dopo aver richiesto all'artista un grande mausoleo di famiglia nella basilica di Santa Maria del Popolo (la Cappella Chigi), nel 1514 gli commission\u00f2 due grandi affreschi per decorare una sua cappella privata in Santa Maria della Pace.\nRaffaello avrebbe dovuto rappresentare i pi\u00f9 grandi esempi di virt\u00f9 e sapienza del passato, nonch\u00e9 i primi conoscitori dell'arrivo del Messia: le Sibille e i Profeti. In quello stesso anno, l'artista, sebbene ancora sorbito dai lavori per le Stanze Vaticane, si mise all'opera sul soggetto. Nonostante alcuni danni, l'affresco viene generalmente considerato autografo, a differenza del lunettone soprastante con figure di \"Profeti e angeli\". \nDelle sibille restano vari studi preparatori, soprattutto al British e all'Ashmolean Museum.\nDescrizione e stile.\nL'affresco si trova sopra l'arco nella parete di fondo della cappella, la prima a destra. Lo sfondo scuro descrive sinteticamente l'impaginazione spaziale di una stanza aperta come a sfondare illusionisticamente la parete. Al centro un putto, con una gamba poggiata su un ipotetico blocco marmoreo sulla chiave d'arco, regge la fiaccola che simboleggia l'illuminazione profetica. A sinistra si vede la Sibilla Cumana, che solleva la mano verso un angelo in volo, dove si legge in caratteri greci: \"La resurrezione dei morti\". Seguono un putto con la legenda \"Verr\u00e0 alla luce\", e la Sibilla Persica, che sta scrivendo su una tavella retta da un angelo che indica il cielo: \"Egli avr\u00e0 il destino della morte\". \nA destra un angelo indica alla Sibilla Libica (o Frigia) una tavola con scritto \"Il cielo circonda il vaso della terra\" (allusione a Maria); seguono un putto appoggiato a una lapide, l'unica in latino, con su scritto \"Iam no[va] proge[nies]\", e la Tiburtina sulla quale vola un angelo, che srotola un cartiglio con scritto: \"Io aprir\u00f2 e resusciter\u00f2\". L'identificazione delle singole sibille non \u00e8 sicura: alcuni indicano l'ultima a destra, la pi\u00f9 vecchia, come la Cumana, la penultima come la Tiburtina, ecc.\nTutte le figure risentono dell'influenza dei \"Veggenti\" e di Michelangelo sulla volta della Cappella Sistina, dominate da torsioni del corpo, nonch\u00e9 delle lunette con gli \"Antenati di Cristo\", per la variet\u00e0 delle pose. La scena richiama anche l'affresco simile delle \"Virt\u00f9 e la Legge\", nella Stanza della Segnatura. Rispetto a questo precedente per\u00f2 la composizione \u00e8 pi\u00f9 complessa, snodandosi in un continuo richiamo di gesti e sguardi, come un festone. Gli spunti michelangioleschi sono rielaborati con maggiore libert\u00e0 rispetto all'\"Isaia\" di Sant'Agostino, con l'isolamento e l'opposizione michelangioleschi rielaborati ormai in un movimento fluente e continuo che annulla l'isolamento e accentua le simmetrie, evitando per\u00f2 qualsiasi schematismo. \nNei due settori del lunettone soprastante, intervallati da una finestra centinata, si trovano i \"Profeti e angeli\": a sinistra \"Abacuc e Giona\", a destra \"Davide e Daniele\". Anche questi due affreschi sono attribuiti al Sanzio nella \"Vita\" scritta da Vasari, ma contraddicendosi, poich\u00e9 sono poi assegnati a Timoteo Viti nella biografia di quest'ultimo. Oggi sono in genere riferite ad altri aiuti, poich\u00e9 lo stile del Viti \u00e8 pi\u00f9 attardato."}
{"id": "2427727", "revid": "767487", "url": "https://it.wikipedia.org/wiki?curid=2427727", "title": "Midsalip", "text": "Midsalip \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nMidsalip \u00e8 formata da 33 baranggay:"}
{"id": "2427728", "revid": "767487", "url": "https://it.wikipedia.org/wiki?curid=2427728", "title": "Stella solitaria (film 1952)", "text": "Stella Solitaria (\"Lone Star\") \u00e8 un film del 1952 diretto da Vincent Sherman, e interpretato da Clark Gable, Ava Gardner, Broderick Crawford, Ed Begley e Lionel Barrymore. Esso \u00e8 ambientato nel Texas del XIX secolo."}
{"id": "2427730", "revid": "661526", "url": "https://it.wikipedia.org/wiki?curid=2427730", "title": "Il mito virtuista e la letteratura immorale", "text": "Il mito virtuista e la letteratura immorale \u00e8 uno scritto polemico del sociologo Vilfredo Pareto sul fenomeno del virtuismo.\nDurante gli anni della stesura del \"Trattato di sociologia\" (1916) imperversavano in Europa rigidi atteggiamenti in difesa della virt\u00f9, della pulizia morale e del pudore e si moltiplicavano manifestazioni di intolleranza verso l'oscenit\u00e0, o presunta tale. Questa ondata di moralismo venne promossa da alcuni associazioni che condannavano indistintamente il mondo pagano, le dottrine antisociali ed i concetti naturalistici, frammisti ad oscenit\u00e0, della Grecia e di Roma antica.\nPareto decise di intervenire sull'argomento ed invitando il governo Italiano a non perdere tempo \"a pensare alle foglie di fico\", quanto a preoccuparsi di denunciare i gravi problemi dell'Italia del tempo: miseria, corruzione, analfabetismo, il dominio della mafia e della camorra, le non sopite mire espansionistiche dell'Austria.\nContenuti.\nIl termine \"virtuista\", un neologismo coniato da Pareto, sta ad indicare una persona ipocrita e bigotta, che ha dichiarato guerra alla letteratura immorale, criminale, sessuale. Raccolti in associazioni, i virtuisti chiedono allo stato misure censorie sempre pi\u00f9 restrittive, giustificandole con il pretesto dell'\"utilit\u00e0 sociale\", della preservazione della \"pace sociale\", della tutela dell'\"interesse dei fanciulli\" e con la motivazione dell\"'utilit\u00e0 della castit\u00e0\".\nPareto rileva che il vero fine inseguito dai virtuisti \u00e8 quello di imporre la loro dottrina e fa notare come l'aumento delle misure restrittive vada di pari passo con l'aumento di sentimenti anarchici e che \"le leggi senza costumi non valgono niente\". Inoltre, secondo Pareto, \"non \u00e8 un dovere dello stato quello di allontanare ogni tentazione dall'individuo\". Di seguito, Pareto critica sia la famiglia \"modern Style\", incapace di dare una vera educazione ai propri figli (\"l'educazione dei figli si fa coll'azione cumulativa di mille cose da nulla, e non con alcune proibizioni annunciate con gran fracasso\") e di seguito delle Istituzioni scolastiche (\"l'anarchia nell'educazione dei giovani \u00e8 una causa dell'aumento della criminalit\u00e0 giovanile\").\nIn conclusione, Pareto aggiunge che la forza che permette ad un popolo di elevarsi al di sopra degli altri non \u00e8 dato dall'ascetismo, dalle rinunce e dalla mediocrit\u00e0, ma nei sentimenti profondi e attivi che si manifestano con un ideale. \"Nella vita dei popoli, niente \u00e8 tanto pi\u00f9 reale e pratico quanto l'ideale. [...] Il contenuto logico dell'ideale poco importa. Ci\u00f2 che importa molto di pi\u00f9 \u00e8 lo stato psichico che rivela, di cui \u00e8 sintomo\"."}
{"id": "2427731", "revid": "486946", "url": "https://it.wikipedia.org/wiki?curid=2427731", "title": "Quattro Sibille", "text": ""}
{"id": "2427732", "revid": "466539", "url": "https://it.wikipedia.org/wiki?curid=2427732", "title": "Cropmark", "text": "I cropmarks o crop marks sono delle conformazioni del suolo che si manifestano attraverso la sua superficie, il cui sottosuolo archeologico naturale con le caratteristiche (\"feature\") recenti possono essere visibili dall'alto o da un punto favorevole di un'altura o da una piattaforma temporanea. Insieme ai soil mark e frost mark essi possono rivelare siti archeologici sepolti non visibili da terra. \nI \"crop marks\" si manifestano principalmente a causa della crescita differenziata delle piante sul suo suolo. Infatti uno dei fattori che controlla la crescita della vegetazione \u00e8 la condizione del terreno. Per esempio, un muro di pietra sepolto influenzer\u00e0 la crescita delle colture al di sopra di esso, poich\u00e9 la sua presenza incanala l'acqua per portarla via dalla sua area, andando ad occupare lo spazio del suolo che sar\u00e0 dunque pi\u00f9 fertile. Viceversa, un fossato sepolto, riempito con pi\u00f9 materia organica rispetto alla terra naturale, fornisce molte pi\u00f9 condizioni favorevoli per l'acqua che vi confluir\u00e0 naturalmente, nutrendo le piante che vi crescono sopra.\nLe differenze delle condizioni del suolo faranno in modo che alcune piante si svilupperanno pi\u00f9 intensamente e dunque diventeranno pi\u00f9 alte, mentre altre cresceranno pi\u00f9 basse. Alcune specie reagiranno attraverso la maturazione differenziata dei loro frutti o i loro colori complessivi. \nIn modo particolare, le colture effettive che mostreranno crescita differenziata includono cereali, piselli e patate. \nLa crescita differenziata seguir\u00e0 naturalmente ogni feature sepolta nel sottosuolo. Sebbene la differente crescita possa sembrare inconsistente, dall'alto invece questa \u00e8 molto pi\u00f9 ben visibile, cos\u00ec come i piccoli mutamenti nel contesto della vegetazione che normalmente cresce nei dintorni. Quando il sole \u00e8 basso all'orizzonte, le ombre che vengono proiettate dalle piante alte possono rendere visibile queste conformazioni.\nPer la loro natura i \"crop marks\" sono solo visibili stagionalmente e non possono essere visibili del tutto eccetto nelle annate umide o secche. La siccit\u00e0 pu\u00f2 essere specialmente utile ai cacciatori di cropmark poich\u00e9 la crescita differenziata pu\u00f2 manifestarsi nelle specie normalmente resistenti, come le graminacee.\nEsempi.\nEsempi di siti archeologici dove sono stati osservati i cropmarks sono Balbridie e Fetteresso nella Scozia, nel territorio di Lucera in Italia"}
{"id": "2427737", "revid": "1504506", "url": "https://it.wikipedia.org/wiki?curid=2427737", "title": "Ducato di Oels", "text": "Il Ducato di Oels \u00e8 stato un ducato della regione storica della Slesia, precisamente della Bassa Slesia, e traeva il suo nome dal castello residenziale di Oels, citt\u00e0 nota nel ventunesimo secolo con il nome di Ole\u015bnica. Il ducato venne fondato per la dinastia dei Piast, che ne perse la sovranit\u00e0 per\u00f2 nel 1647. Il ducato continu\u00f2 a perdurare in altre eredit\u00e0 sino al 1884.\nStoria.\nPeriodo dei Piast (1312-1492).\nDopo la morte del Duca Enrico \"il Fatuo\" della dinastia dei Glogau il ducato pass\u00f2 a suo figlio Corrado I il quale si dedic\u00f2 essenzialmente alla politica della Boemia e separ\u00f2 i legami con la Polonia. Dopo la morte di Corrado I, suo figlio Corrado II ottenne il governo dell'area, unendovi per eredit\u00e0 materna anche il governo di Cosel. Nel 1492 mor\u00ec Corrado X, ultimo dei Piast al governo del ducato ed il ducato pass\u00f2 alla Corona di Boemia.\nPeriodo dei Podiebrad (1495-1647).\nDopo l'inizio degli scontri sorti a partire dal 1492 tra Ladislao II di Polonia ed Enrico, figlio di Giorgio Podiebrad per il possesso della corona boema, Enrico riusc\u00ec ad ottenere il governo del ducato di Oels il 28 aprile 1495 ed il concordato venne siglato a Bautzen. Dopo la morte di Enrico nel 1498 suo figlio Alberto I (\u2020 1511) prese le redini del governo assieme ai fratelli Giorgio I (\u2020 1501) e Carlo I. Quest'ultimo governo da solo dopo la morte dei fratelli dal 1511 al 1536. Con la morte del nipote di Carlo I, Carlo Federico, nel 1647, si estinse la linea dei Podiebrad.\nPeriodo di W\u00fcrttemberg (1649-1792).\nNel 1649 il ducato venne ereditato dal cognato dell'ultimo Podiebrad, il Duca Silvio di W\u00fcrttemberg-Weiltingen, che ottenne anche il governo di Jaispitz dall'Imperatore. Egli non ricevette ad ogni modo la piena sovranit\u00e0 sui suoi territori ed in base a quanto concordato il 16 gennaio 1649, ottenne solo le reggenza di Belehnung. Dopo la prima guerra di Slesia del 1742, il Ducato pass\u00f2 alla Prussia.\nNel 1744 Carlo Federico II riprese possesso del territorio attraverso suo nipote Carlo Cristiano. Dopo la sua morte nel 1792 suo genero, Federico Augusto, duca di Brunswick-Luneburg e principe di Brunswick-Wolfenb\u00fcttel, ottenne la reggenza di Oels.\nPeriodo dei Guelfi (1792-1884).\nDopo la morte senza eredi di Federico Augusto, Oels pass\u00f2 a suo nipote, il Principe Federico Guglielmo di Brunswick-Luneburg. Come conseguenza delle trattative del 1807, la famiglia pot\u00e9 fregiarsi del titolo di Duca Titolare di Oels. Successivamente, dopo l'adesione della coalizione del 1809, i Guelfi poterono riottenere il governo di Brunswick e dopo la resa di Napoleone nel 1814, anche il dominio di Oels venne unito nel Ducato di Brunswick all'insegna della semplificazione dell'enorme molte di stati che popolava l'area tedesca.\nDopo il 1884 il Duca Guglielmo II mor\u00ec senza eredi ed il ducato venne dissolto e pass\u00f2 nei territori della Prussia.\nDuchi di Oels.\nW\u00fcrttemberg-Weiltingen.\nDopo un inizio di governi unitari, i territori vennero frazionati equamente tra i vari figli ed eredi dei duchi di Oels, dando luogo a ramificazioni differenti. Nei casi indicati, viene riportato anche il luogo di reggenza ed il periodo."}
{"id": "2427739", "revid": "628767", "url": "https://it.wikipedia.org/wiki?curid=2427739", "title": "Guerra civile tra al-Amin e al-Ma'mun", "text": "La guerra civile tra al-Amin e al-Ma'mun costitu\u00ec il primo passo, nel IX secolo, della progressiva crisi che cominci\u00f2 a investire il Califfato abbaside.\nTra l'809/193 e l'813/198, Muhammad al-Am\u012bn succedette al padre H\u0101r\u016bn al-Rash\u012bd. Prima di morire, quest'ultimo aveva tentato di eliminare qualsiasi contrasto per la successione alla carica califfale tra al-Am\u012bn e il fratello 'Abd All\u0101h al Ma\u2019m\u016bn che, non avendo sangue totalmente hashemita (in quanto figlio di una schiava persiana di nome Mar\u0101jil, morta nel darlo alla luce), fu indicato come secondo nell'ordine di successione nei cosiddetti \u00abAtti di Mecca\u00bb, voluti dal padre e fatti affiggere, per sottolinearne la sacert\u00e0, alla Ka\u2018ba di Mecca.\nNonostante il reciproco riconoscimento cartaceo, la tensione tra i due fratelli era accesa. Fu a tal proposito che al Ma'm\u016bn chiese al padre di poterlo accompagnare nel Khur\u0101s\u0101n dove il padre era diretto con un forte esercito al fine di venire a capo in Transoxiana di alcune ribellioni contro il potere di Baghdad.\nIn seguito alla morte di al-Rash\u012bd nel 193/809, nei pressi di Tus (presso l'attuale Mazar-e Sherif), al-Am\u012bn, divenuto califfo, ordin\u00f2 il rientro delle truppe califfali dal Khur\u0101s\u0101n, con il loro consistente numerario, essenziale per pagare puntualmente il soldo alle truppe. \nTuttavia tali ordini furono disattesi da al-Ma'm\u016bn che, affiancato dal suo valido consigliere, al-Fadl ibn Sahl, venne meno alle disposizioni indicate negli \u201cAtti di Mecca\u201d, motivo per il quale, un anno dopo la morte del padre, al-Am\u012bn introdusse durante la preghiera rituale del venerd\u00ec il nome di suo figlio M\u016bs\u0101, come suo successore, inserendolo tuttavia dopo al-Ma'm\u016bn e al-Q\u0101sim (terzo figlio di al-Rash\u012bd).\nIn questo clima si avvi\u00f2 tra i due fratelli una corrispondenza diplomatica (le cui lettere sono conservate da al-Tabar\u012b), durante la quale al-Am\u012bn, appoggiato dal suo fidato consigliere al-Fadl b. al-Rab\u012b\u2018 cerc\u00f2 di convincere il fratello a cedere il suo posto di successore designato, ottenendo in risposta un netto rifiuto da parte di al-Ma'm\u016bn, che decise di interrompere quel servizio di informazioni che legava i governatori delle province al governo centrale di Baghdad. Questo scaten\u00f2 l'ira di al-Am\u012bn che cancell\u00f2 d'imperio il nome di al-Ma'm\u016bn dalla sua successione, introducendo quello del figlio M\u016bs\u0101, nominato governatore di quel Khur\u0101s\u0101n che, in base agli impegni presi negli \u00abAtti di Mecca\u00bb, era stato assegnato all'esclusivo governo di al-Ma'm\u016bn.\nAccusato di aver disobbedito agli ordini del califfo, nonch\u00e9 suo fratello, al-Ma'm\u016bn fu dichiarato un ribelle, perci\u00f2 il conflitto pot\u00e9 ritenersi aperto nell811/195, quando al-Am\u012bn invi\u00f2 una spedizione guidata da \u2018Al\u012b b. \u2018\u012as\u0101 b. M\u0101h\u0101n, nel Khur\u0101s\u0101n. Qui le truppe irachene furono sconfitte e \u2018Al\u012b b. \u2018\u012as\u0101 fu ucciso dal generale di al-Ma'm\u016bn, T\u0101hir b. al-Husayn, che consegu\u00ec una serie di vittorie, merito della sua abilit\u00e0 e tenacia nei combattimenti.\nDopo la battaglia di al-Rayy, segu\u00ec quella di al-Jib\u0101l, dove stessa sorte tocc\u00f2 al secondo inviato di al-Am\u012bn, \u2018Abd al-Rahm\u0101n b. Jabala al-Abn\u0101w\u012b, che fu sconfitto dal generale di al-Ma'm\u016bn. A nulla serv\u00ec il tentativo di al-Am\u012bn di ottenere sostegno dalle trib\u00f9 arabe dell'Iraq e della Siria. La mancanza di rapporti personali tra al-Am\u012bn e i beduini arabi e il tentativo di creare scompiglio tra arabi e persiani (questi ultimi ormai fedeli sostenitori di al-Ma'm\u016bn) impedirono infatti al Califfo di Baghdad di riuscire nel suo intento.\nDopo le varie sconfitte subite da al-Am\u012bn, anche a Baghdad il figlio di \u2018Al\u012b b. \u2018\u012as\u0101 b. M\u0101h\u0101n mise in atto un colpo di Stato, dichiarando decaduto al-Am\u012bn e nominando al-Ma'm\u016bn nuovo califfo. Dopo due giorni di prigionia, nell'812/196 al-Am\u012bn fu liberato dalle sue truppe, sebbene ormai avesse perso la sua autorit\u00e0 in gran parte dell'impero (Iraq, Mesopotamia, Arabia).\nAl-Ma'm\u016bn attacc\u00f2 l'Iran, mentre due corpi comandati da T\u0101hir e da Harthama b. A\u2018yan posero l'assedio a Baghdad nell'812/196, protrattosi fino all'espugnazione finale e alla morte di al-Am\u012bn (198/813) per mano di T\u0101hir, senza che (almeno ufficialmente e con poca verosimiglianza) il fratello al-Ma'm\u016bn ne sapesse niente.\nDurante l'anno di assedio la citt\u00e0 oppose una strenua ed eroica resistenza grazie alla popolazione civile (il cui sostegno al Califfo delinea uno scenario ben diverso da quello proposto dalla storiografia, logicamente favorevole al vincitore al-Ma'm\u016bn).\nDall'assedio, una buona met\u00e0 della splendida metropoli califfale usc\u00ec totalmente distrutta, tanto che la nuova Baghdad fu ricostruita a oriente della precedente che rimase per secoli in macerie, a ricordo della spaventosa guerra fratricida."}
{"id": "2427740", "revid": "287204", "url": "https://it.wikipedia.org/wiki?curid=2427740", "title": "Juan Pardo", "text": "Biografia.\nGuid\u00f2 una spedizione spagnola negli odierni Carolina del Sud e Tennessee. Con altri soldati spagnoli stabil\u00ec il Fort San Felipe (1566) ed il villaggio di Santa Elena sull'isola di Parris, primo insediamento spagnolo in Carolina del Sud. Mentre si addentravano nella regione, Pardo fond\u00f2 forte San Juan, primo insediamento spagnolo (1567-1568) nell'entroterra della Carolina del Nord.\nUna pietra, che si crede essere stata incisa da Pardo o da un membro della sua spedizione, fa parte della collezione del Museo Regionale di Storia di \nSpartanburg. \u00c8 stata scritta con una freccia ed \u00e8 datata 1567. La pietra (#454865) fu scoperta da un contadino di Inman (Carolina del Sud).\nJuan Pardo guid\u00f2 due spedizioni da Santa Elena nell'entroterra degli Stati Uniti sud-orientali. La prima (1566-1567) aveva l'obbiettivo di cercare cibo e stabilire basi tra gli indiani locali. Cre\u00f2 Forte San Juan a Joara, un villaggio della cultura del Mississippi (vicino all'odierna Morganton (Carolina del Nord)) lasciando sul posto una guarnigione. Reclamandone il possesso per la Spagna, gli cambi\u00f2 il nome in Cuenca.\nLa seconda spedizione di Pardo (1567-1568) percorse il Piedmont interno e costeggi\u00f2 gli Appalachi meridionali. Cre\u00f2 altre fortezze lungo il percorso per stabilire una rotta verso Zacatecas, nell'attuale Messico, dove gli spagnoli avevano miniere d'argento da proteggere. Torn\u00f2 a Santa Elena quando venne a sapere di scorribande francesi in quella zona, senza pi\u00f9 tornare nell'entroterra.\nNel 1568 i nativi si rivoltarono contro gli spagnoli nelle zone interne, uccidendo tutti i 120 uomini della guarnigione tranne uno, e bruciando sei fortezze. Gli spagnoli non tornarono pi\u00f9 in quella regione.\nDal 1986 gli archeologi stanno lavorando presso il sito denominato Berry, vicino a Morganton, ed hanno trovato prove dell'esistenza di una cultura dei tumuli, di rifugi bruciati e di artefatti spagnoli. C'\u00e8 forte consenso tra gli studiosi circa la localizzazione di Joara e di forte San Juan. Nel 2007 gli archeologi scavarono completamente uno dei siti bruciati. Trovarono una scala in metallo spagnola, di quelle tipicamente usate nelle spedizioni del XVI secolo."}
{"id": "2427744", "revid": "1522738", "url": "https://it.wikipedia.org/wiki?curid=2427744", "title": "Kif Kroker", "text": ""}
{"id": "2427748", "revid": "767487", "url": "https://it.wikipedia.org/wiki?curid=2427748", "title": "Pitogo (Zamboanga del Sur)", "text": "Pitogo \u00e8 una municipalit\u00e0 di Quinta classe delle Filippine, situata nella Provincia di Zamboanga del Sur, nella regione della Penisola di Zamboanga.\nLa municipalit\u00e0 \u00e8 stata creata nel 1978 con parte del territorio della municipalit\u00e0 di Dimataling.\nPitogo \u00e8 formata da 15 baranggay:"}
{"id": "2427750", "revid": "19933", "url": "https://it.wikipedia.org/wiki?curid=2427750", "title": "Forte San Juan", "text": ""}
{"id": "2427759", "revid": "767487", "url": "https://it.wikipedia.org/wiki?curid=2427759", "title": "Princess Blade", "text": " \u00e8 un film del 2001, diretto da Shinsuke Sato, tratto dal manga \"Lady Snowblood\" di Kazuo Kamimura e Kazuo Koike.\nTrama.\nIn un imprecisato futuro, in Giappone \u00e8 caduta la monarchia. Il clan Takemikazuchi, una volta fedele servitore dell'Imperatore, adesso \u00e8 composto da feroci killer che uccidono per denaro. La principessa Yuki \u00e8 l'ultima erede del clan. Istruita sin da bambina dal tutore Byakurai, in seguito alla morte della madre, la ragazza non prova nessuna emozione e sembra una micidiale macchina di morte.\nIl giorno in cui compie venti anni, Yuki viene a sapere dal vecchio Kuka che sua madre \u00e8 stata uccisa da Byakurai, perch\u00e9 voleva cambiare vita. Yuki inizialmente non crede a Kuka, ma confrontandosi con Byakurai capisce che l'uomo ha detto la verit\u00e0. La ragazza decide cos\u00ec di attuare una vendetta e lascia il clan, fuggendo.\nYuki si rifugia a casa di Takashi, un giovane benzinaio che vive con la sorella, che in realt\u00e0 \u00e8 un terrorista che mira a far cadere l'attuale governo. Recatasi da Kuka, Yuki viene aggredita dal clan Takemikazuchi mentre si trova in un bosco. Ne scaturisce una furiosa battaglia, durante la quale Kuka muore, mentre Yuki viene gravemente ferita da una ragazza, che le pianta una katana sulla mano. Yuki riesce incredibilmente a uccidere la ragazza, quindi si toglie la katana dalla mano e si reca a casa di Takashi. Questi trova la ragazza svenuta e gravemente ferita, e la cura. Successivamente racconta il suo passato a Yuki, che grazie a lui ritrova il sorriso e la felicit\u00e0.\nLa principessa viene nuovamente attaccata dal clan Takemikazuchi, e inizia il confronto finale con Byakurai. Intanto Takashi viene tradito dall'uomo per il quale lavorava, che lo uccide insieme alla sorella. Yuki uccide Byakurai, quindi si reca a casa di Takashi, trovando i corpi dei due ragazzi e scoprendo che Takashi \u00e8 ancora vivo. L'illusione di poterlo salvare per\u00f2 dura poco, infatti il ragazzo muore tra le sue braccia."}
{"id": "2427766", "revid": "1305772", "url": "https://it.wikipedia.org/wiki?curid=2427766", "title": "Cosmorama", "text": ""}
{"id": "2427769", "revid": "767487", "url": "https://it.wikipedia.org/wiki?curid=2427769", "title": "Oltre la realt\u00e0", "text": "Oltre la realt\u00e0 \u00e8 una serie televisiva canadese, andata in onda in due stagioni per un totale di 44 episodi, trasmessa in Italia su TMC tra il 1992 e il 1993.\nIn seguito \u00e8 stata nuovamente programmata da varie emittenti locali italiane.\nTrama.\nLa serie tratta argomenti di fantascienza, infatti in ogni episodio vengono presentati fenomeni paranormali e situazioni spesso paradossali.\nProtagonisti sono Laura Wingate (Shari Belafonte) e J.J Stillman (Carl Marotte), due professori universitari che si interessano di parapsicologia. Quotidianamente si trovano ad affrontare e dover risolvere intricati casi soprannaturali (reincarnazioni, spiriti, alieni, porte spazio-temporali...).\nIl canovaccio seguito \u00e8 un po' quello della storica serie \"Ai confini della realt\u00e0\", con la differenza che in \"Oltre la realt\u00e0\" vi sono alcuni personaggi fissi presenti in ogni episodio, mentre nella celebre \"Ai confini della realt\u00e0\" ogni puntata cambiava completamente cast ed ambientazione."}
{"id": "2427771", "revid": "599013", "url": "https://it.wikipedia.org/wiki?curid=2427771", "title": "Vincent Sherman", "text": "Biografia.\nFra i suoi film ricordiamo \"L'amica\" (1943), \"La signora Skeffington\" (1944), \"Le donne erano sole\" (1947), \"Cuore solitario\" (1949), \"Trinidad\" (1952), \"Stella solitaria\" (1952) e \"I segreti di Filadelfia\" (1959).\nSherman mor\u00ec meno di un mese prima del suo centesimo compleanno. Negli ultimi dieci anni di vita, la sua compagna fu l'attrice Francine York."}
{"id": "2427773", "revid": "1543377", "url": "https://it.wikipedia.org/wiki?curid=2427773", "title": "Futbol Club Barcelona Hoquei Gel", "text": "Il Futbol Club Barcelona Hoquei Gel (sp. F\u00fatbol Club Barcelona hockey sobre hielo) \u00e8 la sezione di hockey su ghiaccio della polisportiva FC Barcelona.\nFondata nel 1972, con l'apertura, all'interno del \"Palau Blaugrana\", del \"Palau de Gel\", la squadra prese parte fin dalla prima edizione, nel 1973, alla Superliga Espa\u00f1ola. Il primo titolo nazionale lo vinse nel 1986-1987, bissando il successo l'anno successivo. La squadra senior fu poi sciolta per decisione del presidente Josep Llu\u00eds N\u00fa\u00f1ez, che mantenne solo l'attivit\u00e0 giovanile. All'inizio degli anni '90, per\u00f2, la squadra fu ricostituita, ed il terzo titolo giunse nel 1996-1997. A questo ne sono seguiti altri due: 2001-2002 e 2008-2009.\nQuattro sono invece le Coppe del Re: 1975-1976, 1976-1977, 1981-1982 e 1996-1997 (anno in cui la squadra mise a segno, quindi, il \"doblete\")."}
{"id": "2427774", "revid": "767487", "url": "https://it.wikipedia.org/wiki?curid=2427774", "title": "Ramon Magsaysay (Zamboanga del Sur)", "text": "Ramon Magsaysay \u00e8 una municipalit\u00e0 di Quarta classe delle Filippine, situata nella Provincia di Zamboanga del Sur, nella regione della Penisola di Zamboanga.\nRamon Magsaysay \u00e8 formata da 27 baranggay:"}
{"id": "2427780", "revid": "16758", "url": "https://it.wikipedia.org/wiki?curid=2427780", "title": "Futbol Club Barcelona Hockey Hielo", "text": ""}
{"id": "2427782", "revid": "16758", "url": "https://it.wikipedia.org/wiki?curid=2427782", "title": "Futbol Club Barcelona (hockey su ghiaccio)", "text": ""}
{"id": "2427790", "revid": "767487", "url": "https://it.wikipedia.org/wiki?curid=2427790", "title": "Il ragazzo dal kimono d'oro 2", "text": "Il ragazzo dal kimono d'oro 2 \u00e8 un film del 1988 co-sceneggiato, prodotto e diretto da Fabrizio De Angelis con lo pseudonimo di Larry Ludman. \u00c8 il sequel de \"Il ragazzo dal kimono d'oro\" (1987), e fu seguito a sua volta dal film televisivo \"Il ragazzo dal kimono d'oro 3\" (1992) che presenta per\u00f2 dei personaggi differenti e vede il ritorno nel cast del solo Christopher Alan in un altro ruolo.\nTrama.\nTornato in America, Anthony si prepara ad andare al college di Tampa, in Florida. Il giorno del suo compleanno rimane vittima di un incidente stradale causato dai Tigers, una band di teppisti capeggiata da Dick, esperto di arti marziali. Anthony cerca di farsi pagare i danni da Dick ma finisce per provocarne l'ira e si vede costretto a sfidarlo in un combattimento di karate. Nonostante Dick cerchi di vincere il combattimento usando dei trucchi, Anthony riesce a prevalere usando il Colpo del Drago, che gli aveva insegnato il maestro Kimura. Dick per\u00f2 non si arrende e si fa aiutare da Mark Sanders, fondatore dei Tigers, appena uscito di prigione; per costringere Anthony a battersi con lui, Sanders fa picchiare il suo amico Luke. Anthony chiede allora aiuto al maestro Kimura, che arriva in America per aiutarlo ad allenarsi e a vincere l'incontro."}
{"id": "2427792", "revid": "1369234", "url": "https://it.wikipedia.org/wiki?curid=2427792", "title": "Sebasti\u00e1n Coates", "text": "Possiede anche il passaporto spagnolo.\nCaratteristiche tecniche.\n\u00c8 un difensore centrale dal fisico possente, dotato di senso della posizione, buona abilit\u00e0 nel gioco aereo e costruzione della manovra.\nCarriera.\nClub.\nCresciuto nelle giovanili del Nacional, a 18 anni viene convocato per la prima volta in prima squadra. Nel giro di 2 anni disputa 21 partite nel massimo campionato uruguagio, segnando 2 gol. Vanta anche 13 presenze nella Coppa Libertadores nelle edizioni 2009 e 2010 e 2 gol all'attivo.\nIl 30 agosto 2011, dopo un'attesa dovuta al permesso di lavoro per l'Inghilterra, il Liverpool ufficializza l'acquisto di Coates dal Nacional per 7 milioni di sterline (circa 8 milioni di euro). Decisiva per il passaggio al Liverpool l'intercessione dell'attaccante del Liverpool e compagno di nazionale di Coates Luis Suarez.\nSegna il suo primo gol con la maglia del , in rovesciata, il 21 marzo 2012, nella partita contro il QPR.\nNazionale.\n\u00c8 stato uno dei maggiori protagonisti dell'Uruguay nel Campionato sudamericano di calcio Under-20 2009 ed \u00e8 stato presente nella prima lista dei giocatori che Tabarez aveva convocato per il Mondiale in Sudafrica del 2010. Escluso dalla massima competizione internazionale, l'anno successivo viene convocato per la Coppa America e viene schierato titolare nella semifinale vinta per 2-0 contro il Per\u00f9, oltre che nella finale contro il Paraguay, vinta per 3-0. A ventun anni non ancora compiuti, Coates si laurea campione del Sudamerica vincendo anche il premio di miglior giovane della Copa Am\u00e9rica 2011.\nConvocato per i Mondiali 2014, esordisce nella vittoria per 2-1 contro l'Inghilterra.\nViene convocato per la Copa Am\u00e9rica Centenario negli Stati Uniti, ma non pu\u00f2 parteciparvi a causa di un infortunio e viene sostituito da Gast\u00f3n Silva.\nStatistiche.\nPresenze e reti nei club.\n\"Statistiche aggiornate al 31 gennaio 2022.\""}
{"id": "2427794", "revid": "107831", "url": "https://it.wikipedia.org/wiki?curid=2427794", "title": "Family Circle Cup 2008", "text": "Il Family Circle Cup 2008 \u00e8 stato un torneo di tennis giocato sulla terra verde.\n\u00c8 stata la 36\u00aa edizione del Family Circle Cup, che fa parte della categoria Tier I nell'ambito del WTA Tour 2008.\nSi \u00e8 giocato al Family Circle Tennis Center di Charleston negli Stati Uniti.\nIl montepremi ammontava a $1,340,000.\nCampioni.\nSingolare.\n Serena Williams ha battuto in finale Vera Zvonar\u00ebva, 6\u20134, 3\u20136, 6\u20133\nDoppio.\n Katarina Srebotnik / Ai Sugiyama hanno battuto in finale Edina Gallovits / Ol'ga Govorcova, 6\u20132, 6\u20132"}
{"id": "2427797", "revid": "729019", "url": "https://it.wikipedia.org/wiki?curid=2427797", "title": "Airco DH.15 Gazelle", "text": "L'Airco DH.15 Gazelle fu un aereo pensato come banco di prova e sviluppato a partire dal DH.9A. Il suo scopo era quello di testare il motore B.H.P Atlantic. Ne fu realizzato un solo esemplare.\nStoria.\nIl motore B.H.P Atlantic fu il primo esempio di una nuova concezione di propulsori che si ebbe tra le due guerre mondiali; in pratica l'Atlantic era formato da due motori pi\u00f9 piccoli (230hp, 6 cilindri ognuno) uniti assieme in un unico blocco. e montato dietro un grande radiatore rettangolare. Questo nuovo propulsore sostitu\u00ec quello montato sul DH.9A, il Liberty L-12, e durante i test eseguiti nel maggio 1920 il velivolo dimostr\u00f2 di essere pi\u00f9 veloce e di poter raggiungere altezze maggiori rispetto al DH.9A. Da notare che gli scarichi del motore montati sul \"Gazelle\" erano pi\u00f9 lunghi di quelli del 9A e raggiungevano il posto dell'osservatore.\nFurono ordinati due esemplari e ne venne realizzato solo uno perch\u00e9 il miglioramento delle prestazioni non giustificava un ulteriore sviluppo del progetto."}
{"id": "2427800", "revid": "1904508", "url": "https://it.wikipedia.org/wiki?curid=2427800", "title": "Christian Friedrich von Stockmar", "text": "Giovent\u00f9 ed educazione.\nNacque a Coburgo da una famiglia di origini svedesi. Studi\u00f2 medicina e divenne il medico personale del Principe Leopoldo di Sassonia-Coburgo-Gotha (futuro re del Belgio), all'epoca del suo matrimonio con la figlia del re d'Inghilterra Giorgio IV e principessa del Galles Carlotta Augusta di Hannover (1816).\nAl servizio di Re Leopoldo.\nCarlotta mor\u00ec dando alla luce un bambino morto circa un anno dopo (se Carlotta fosse sopravvissuta Leopoldo sarebbe diventato Principe Consorte del Regno Unito), e Stockmar, che era al servizio di Leopoldo come suo segretario personale e consigliere politico, lo aiut\u00f2 a superare questo trauma. \nNel 1831 Leopoldo venne scelto come Re dei Belgi. Stockmar ritorn\u00f2 a Cuburgo, pur continuando a consigliare il sovrano. Nel 1837 fu inviato da Leopoldo in Inghilterra come consigliere della regina Vittoria; uno dei suoi primi incarichi fu quello di propiziare il matrimonio della regina con un nipote di re Leopoldo, il principe Alberto di Sassonia-Coburgo-Gotha. Dopo il matrimonio, Stockmar, che aveva ricevuto dal re di Sassonia il titolo di barone, divenne il loro consigliere segreto, intervenendo in diverse crisi.\nAmbasciatore al Parlamento tedesco.\nNel 1848 fu nominato ambasciatore di Coburgo al Parlamento tedesco.\nLa sua rilevanza nell'ambito dei circoli politici del Regno Unito provoc\u00f2 del risentimento nei suoi confronti per quello che veniva considerata un'ingerenza da parte del principe Alberto, e pi\u00f9 in generale da parte della Germania, negli affari interni britannici.\nMatrimonio.\nNel 1832 spos\u00f2 Fanny Sommer ed ebbero due figli: Ernst Alfred Christian (1823-1886) e Carl August (1836-1909). Malato gi\u00e0 da tempo, il barone mor\u00ec nella sua Coburgo nel 1863."}
{"id": "2427801", "revid": "121119432", "url": "https://it.wikipedia.org/wiki?curid=2427801", "title": "Toyota Verso", "text": "La Toyota Verso \u00e8 un'autovettura del tipo monovolume compatta prodotta dalla casa automobilistica giapponese Toyota a partire dal 2009. Nel 2018 \u00e8 stata diffusa la notizia dell'interruzione della sua produzione in Turchia.\nIl contesto.\nPresentata al Salone dell'automobile di Ginevra edizione 2009 la Verso sostituisce la terza e ultima generazione di Corolla Verso e coglie l'eredit\u00e0 di modelli usciti di scena gi\u00e0 alcuni anni prima dalla gamma Toyota come l'Avensis e la Yaris entrambe nella versione Verso. Il design frutto del \"Centro Stile Toyota\" francese segue la corrente inaugurata dalle ultime Avensis e Auris caratterizzato da un frontale dotato di un paraurti di grandi dimensioni che possiede un andamento a \"U\", le fiancate caratterizzate da una nervature che parte dalle ruote anteriori e raggiunge il tetto mentre la coda \u00e8 caratterizzata da fari dotati di tecnologia luminosa a Led a sfondo trasparente. Il coefficiente di resistenza aerodinamica risulta contenuto nel valore di 0,295.\nLo spazio interno \u00e8 stato studiato per offrire la massima flessibilit\u00e0 grazie ai sette posti di serie che si possono reclinare in modo da ottenere un vano di carico perfettamente piatto. La plancia di inedito disegno \u00e8 caratterizzata dalla strumentazione centrale leggermente orientata verso il guidatore. Le plastiche scure sono assemblate con una notevole cura mentre spiccano i numerosi vani portaoggetti e l'hard disk da 40 GB del sistema audio dotato di ingresso MP3 e interfaccia USB.\nCurata la sicurezza grazie all'adozione di 7 airbag presenti di serie per gli allestimenti base mentre le versioni di punta sono equipaggiate con 9 airbag. Di serie il controllo elettronico della stabilit\u00e0 e trazione, l'ABS, il controllo della coppia sterzante e l'hill holder. I poggiatesta attivi e il frontale studiato per ridurre i traumi da investimento pedone sono stati studiati appositamente per migliorare i risultati nei crash test dell'Euro NCAP dove ha ottenuto 5 stelle.\nLa Verso utilizza il telaio \"space-frame\" debuttato nel 2007 con la Toyota Auris e utilizzato anche dalla decima serie di Toyota Corolla non importata in Italia. Le sospensioni anteriori sono configurate come McPherson mentre le posteriori adottano il classico schema a ponte torcente. I freni anteriori e posteriori sono a disco.\nRestyling 2013.\nAll'inizio dell'estate del 2013, una versione rivista della Verso \u00e8 stata introdotta con un frontale esteticamente rivisto, con un design pi\u00f9 moderno e in linea con i modelli contemporanei della casa nipponica. Questo \u00e8 ora ispirato a quello della Auris di seconda generazione. La coda \u00e8 stata modificata solo marginalmente e tecnicamente la Verso \u00e8 rimasto in gran parte invariata.\nDall'inizio del 2014, per completare la gamma dei modelli, \u00e8 stato introdotto un 1.6 litri turbodiesel.\nMotorizzazioni.\nI propulsori completamente nuovi sono stati sviluppati riducendo al minimo possibile i consumi e le emissioni inquinanti nel pieno rispetto della tecnologia \"Toyota Optimal Drive\"; in particolare i turbodiesel common rail sono dotati di filtro attivo antiparticolato di serie e di iniettori piezoelettrici molto pi\u00f9 precisi rispetto alle precedenti motorizzazioni dotate degli iniettori a solenoide. Con la Verso \u00e8 stato possibile abbinare anche una nuova trasmissione automatica sequenziale al motore 2.2 \"D-CAT\" 16V da 150 cavalli e di rispettare la normativa antinquinamento Euro 5. Il potente motore 2.2 da 177 cavalli invece dispone del cambio manuale a 6 rapporti e di 400 Nm di coppia massima. Il piccolo 2 litri D-4D \u00e8 stato rivisto e potenziato, rispetto l'unit\u00e0 presente sulla Corolla Verso, di 10 cavalli e riomologato Euro 5 grazie al filtro DPF di serie.\nI motori benzina \"Valvematic\", totalmente nuovi, sfruttano la doppia fasatura variabile delle valvole (Dual VVT-I) migliorando la risposta del motore e i consumi. Il piccolo 1.6 dispone di 132 cavalli mentre il 1.8 sale a 147 cavalli. Quest'ultimo \u00e8 disponibile sia con trasmissione manuale a 6 rapporti, sia abbinato ad un automatico a variazione continua \"Multitronic S\" con la possibilit\u00e0 di selezionare in modalit\u00e0 sequenziale 7 rapporti. A differenza dei motori diesel, i benzina sono omologati Euro 4.\nDal 2014 Toyota ha introdotto anche il motore diesel 1.6 D-4D di derivazione BMW da 112 cavalli e 270 Nm di coppia. Rispetto al 2.0 D-4D il nuovo motore perde poco pi\u00f9 di una dozzina di cavalli (112 CV invece di 126) e un po' di coppia (270 Nm invece di 310)."}
{"id": "2427803", "revid": "2091899", "url": "https://it.wikipedia.org/wiki?curid=2427803", "title": "Ibrahim ibn al-Walid", "text": "Figlio del califfo al-Wal\u012bd I e di una schiava di nome Su'ar, Ibr\u0101h\u012bm b. al-Wal\u012bd fu designato wal\u012b al-\u02bfahd dal fratello Yaz\u012bd III e tre giorni dopo gli succedette al califfato, il 9 aprile 744.\nSecondo quanto ci riporta al-\u1e6cabar\u012b, questa nomina fu dovuta all'insistenza della Qadiriyya che voleva assicurarsi un erede al trono che fosse ad essa favorevole.\nQuando Yaz\u012bd impose la sua autorit\u00e0 nella zona di al-Urdunn (grosso modo la Transgiordania), Ibr\u0101h\u012bm era Wali di quel distretto. Dopo la morte di Yaz\u012bd, il 2 ottobre 744, che si pensa sia stato avvelenato dallo stesso Ibr\u0101h\u012bm, il califfato di quest'ultimo fu riconosciuto solo nella parte meridionale della Siria, mentre nella parte settentrionale gli abitanti di Hims si opposero all'entrata di 'Abd al-'Aziz ibn Marwan, cugino del califfo, che fu allora costretto ad assediare la citt\u00e0.\nL'entrata in scena di Marw\u0101n b. Muhammad b. Marw\u0101n, allora governatore dell'Armenia, fece precipitare la situazione. Il futuro Marw\u0101n II sconfisse infatti ad Aleppo i due fratelli di Ibr\u0101h\u012bm, Bishr e Masr\u016br e li fece prigionieri; poi tolse l'assedio a Hims, mentre Ibrahim abbandonava Damasco.\nQuando Marw\u0101n prese a marciare su Damasco con i suoi ottantamila uomini, Ibr\u0101h\u012bm mand\u00f2 contro di lui un esercito sotto il comando di suo cugino Sulaym\u0101n b. Hish\u0101m, che sub\u00ec per\u00f2 una dura sconfitta a \u02bfAyn al-Jarr, vicino a Damasco, e il suo leader fu costretto ad arrendersi. Gli \"am\u012br\" di Damasco decisero di uccidere i due figli del califfo, al-Hakam e \u02bfUthm\u0101n e con la morte dei due eredi al trono la situazione collass\u00f2. Marw\u0101n fu abile nel portare avanti la propria candidatura e quando giunse a Damasco gli abitanti lo sollecitarono a prestare il previsto giuramento di accettazione del Califfato.\nRitenendola unica via d'uscita Ibr\u0101h\u012bm dette a quel punto il suo appoggio all'aspirante califfo ed entr\u00f2 quindi a far parte del suo entourage, venendo trattato con rispetto.\nMor\u00ec nella battaglia dello Z\u0101b il 25 gennaio 750, nel giorno che viene indicato come l'epilogo della dinastia omayyade. Si dice che il suo cadavere fosse trovato tra quelli di alcuni fuggitivi che vennero gettati nel fiume, ma esistono anche altre versioni dell'evento.\nAl-Mas\u02bf\u016bd\u012b non include il regno di Ibr\u0101h\u012bm nella lista dei califfi omayyadi, evidentemente perch\u00e9 il suo regno non fu accettato da tutti e forse perch\u00e9 non svolse un ruolo di particolare importanza nel periodo di anarchia che segu\u00ec la morte di al-Wal\u012bd. Le fonti sono completamente scarse di notizie su di lui e non danno importanza al suo breve regno."}
{"id": "2427807", "revid": "220032", "url": "https://it.wikipedia.org/wiki?curid=2427807", "title": "Mas'udi", "text": ""}
{"id": "2427815", "revid": "767487", "url": "https://it.wikipedia.org/wiki?curid=2427815", "title": "Llanocetus denticrenatus", "text": "Lo llanoceto (Llanocetus denticrenatus) \u00e8 un cetaceo estinto, forse imparentato con le balene attuali. Visse tra l'Eocene superiore e l'Oligocene inferiore (35-32 milioni di anni fa), e l'unico resto fossile conosciuto \u00e8 stato ritrovato in Antartide.\nDescrizione.\nConosciuto solo per frammenti di cranio e di una grande mandibola, questo animale doveva essere di enormi dimensioni: si stima che il solo cranio potesse raggiungere i due metri. L'animale possedeva denti multicuspidati, al contrario dei contemporanei archeoceti, che possedevano mascelle simili a pinze e denti conici. I denti dalle numerose cuspidi di \"Llanocetus\" erano molto simili a quelli dell'attuale foca granchiaiola (\"Lobodon carcinophagus\") e potrebbero essere stati utilizzati in modo analogo, per filtrare il cibo.\nClassificazione.\nLa morfologia della mandibola rigonfia e la caratteristica dentatura hanno fatto supporre ai paleontologi che questo animale fosse un membro arcaico del sottordine dei misticeti, il gruppo a cui sono ascritte balene e balenottere. Nonostante \"Llanocetus\" fosse sprovvisto di fanoni, \u00e8 probabile che questo animale avesse adottato un analogo sistema di filtraggio dell'acqua e del cibo per nutrirsi."}
{"id": "2427816", "revid": "767487", "url": "https://it.wikipedia.org/wiki?curid=2427816", "title": "DFB-Pokal 1987-1988", "text": "La Coppa di Germania 1987\u201388 fu la 45\u00aa edizione della coppa. La finale venne giocata il 28 maggio 1988. L'Eintracht Frankfurt sconfisse il 1 \u2013 0.\nFinale.\nEintracht Frankfurt(4\u00ba successo)"}
{"id": "2427817", "revid": "86599", "url": "https://it.wikipedia.org/wiki?curid=2427817", "title": "Cosmorama Pittorico", "text": "Cosmorama Pittorico fu una rivista illustrata fondata a Milano da Giovanni Francesco Zini, avvocato. Dal 1835 fu diretto da Giuseppe Sacchi, che la dot\u00f2 di un'apposita tipografia, e dal cugino Defendente Sacchi fino alla morte di quest'ultimo nel 1840; la direzione grafica venne affidata a Luigi Sacchi.\nMolti degli esponenti della societ\u00e0 artistico-letteraria milanese (Carlo Tenca, Alessandro Lampugnani nonch\u00e9 un esordiente Antonio Ghislanzoni) si accostarono al giornalismo facendo le prime esperienze sul \u00abCosmorama Pittorico\u00bb, che ebbe il merito di essere la prima rivista in cui le illustrazioni ricoprirono un ruolo importante (novit\u00e0 questa che fu rimproverata da Carlo Cattaneo, che pure fu un collaboratore assiduo).\nDopo il 1848 la rivista entr\u00f2 in crisi e fu chiusa.\nNel novembre 1855 il marchio fu ripreso da tre impresari-attori, Alamanno Morelli, Francesco Zappert e Vitaliano Prina, che fondarono un'agenzia teatrale. Il periodico rinacque come organo dell'agenzia teatrale omonima. L'anno seguente Zappert rilev\u00f2 la rivista, che usc\u00ec in una nuova serie dal 2 gennaio 1857.\nSuccessivamente il periodico prosegu\u00ec le pubblicazioni con la testata \u00abCosmorama\u00bb. Fu chiuso nel 1910."}
{"id": "2427821", "revid": "320578", "url": "https://it.wikipedia.org/wiki?curid=2427821", "title": "GNUGPL", "text": ""}
{"id": "2427822", "revid": "320578", "url": "https://it.wikipedia.org/wiki?curid=2427822", "title": "GNULGPL", "text": ""}
{"id": "2427823", "revid": "88740", "url": "https://it.wikipedia.org/wiki?curid=2427823", "title": "Remingtonocetidae", "text": "I remingtonocetidi (Remingtonocetidae) sono una famiglia di cetacei estinti, appartenenti agli archeoceti. Vissero principalmente nell'Eocene medio (circa 50 \u2013 45 milioni di anni fa) e i loro resti sono stati ritrovati esclusivamente in India, Pakistan ed Egitto.\nDescrizione.\nQuesti cetacei primitivi erano dotati di crani e mascelle estremamente lunghi e stretti, che li faceva assomigliare a una versione mammaliana del gaviale del Gange (\"Gavialis gangeticus\"). L'orecchio medio era piuttosto grande e mostra alcune specializzazioni per il potenziamento dell'udito sott'acqua. Gli scheletri dei remingtonocetidi erano eccezionalmente primitivi: erano ancora presenti quattro zampe ben sviluppate, adatte alla locomozione sulla terraferma. Rispetto ad altre forme come \"Ambulocetus\", questi animali possedevano orbite pi\u00f9 piccole e musi allungatissimi. In generale, l'aspetto di questi animali doveva ricordare quello di una lontra marina dal muso estremamente allungato.\nClassificazione.\nI remingtonocetidi appartengono agli archeoceti, il gruppo di cetacei pi\u00f9 antico e primitivo. Nonostante la loro indubbia arcaicit\u00e0 data da alcune caratteristiche (le zampe ben sviluppate), questi animali possedevano specializzazioni sconosciute nelle altre famiglie di archeoceti (come il rostro allungato). I generi noti comprendono \"Rayanistes\", \"Remingtonocetus\", \"Dalanistes\", \"Andrewsiphius\", \"Kutchicetus\" e \"Attockicetus\".\nStile di vita.\nLa morfologia delle mascelle e della dentatura suggerisce che questi animali fossero adattati a una dieta di prede acquatiche e dal nuoto veloce. L'orecchio medio era sviluppato in modo tale da permettere all'animale di poter udire molto bene sott'acqua; le orecchie ben separate fra loro, insieme alle piccole dimensioni degli occhi, fanno supporre che questi animali avessero sviluppato adattamenti notevoli nella caccia sottomarina."}
{"id": "2427828", "revid": "767487", "url": "https://it.wikipedia.org/wiki?curid=2427828", "title": "Sinonyx jiashanensis", "text": "Il sinonice (Sinonyx jiashanensis) \u00e8 un mammifero estinto, appartenente agli acreodi. Visse nel Paleocene superiore (circa 60 milioni di anni fa) e i suoi resti sono stati ritrovati in Cina.\nDescrizione.\nL'aspetto di questo animale doveva essere piuttosto simile a quello di un lupo. Le zampe, per\u00f2, erano pi\u00f9 corte e stranamente dotate di zoccoli anzich\u00e9 di artigli. Il grosso cranio, invece, possedeva un muso molto sviluppato in lunghezza. Vi erano 44 denti differenziati (il classico numero di denti basilare per i mammiferi); in particolare i molari erano molto stretti e taglienti, con cuspidi multiple.\nClassificazione.\nIl sinonice appartiene agli acreodi (o mesonichidi), un gruppo di mammiferi arcaici simili a lupi che a volte sono ritenuti gli antenati dei cetacei. Il muso allungato e i molari stretti e taglienti di \"Sinonyx jiashanensis\", in particolare, richiamano notevolmente quelli dei cetacei primitivi come \"Pakicetus\" e \"Ambulocetus\".\nRecenti studi molecolari, per\u00f2, hanno fatto supporre che gli antenati dei cetacei non vadano ricercati tra i mesonichidi ma tra gli artiodattili, in particolare tra il gruppo vicino all'origine degli ippopotami. La scoperta di animali \u201cdi transizione\u201d come \"Indohyus\", inoltre, sembrerebbero confermare questa teoria."}
{"id": "2427831", "revid": "22356", "url": "https://it.wikipedia.org/wiki?curid=2427831", "title": "Indocetus ramani", "text": "L'indoceto (Indocetus ramani) \u00e8 un cetaceo estinto appartenente agli archeoceti. Visse nell'Eocene medio (circa 46 milioni di anni fa) e i suoi resti sono stati ritrovati in India e Pakistan.\nDescrizione.\nQuesto animale \u00e8 conosciuto principalmente per un teschio parziale, le ossa della pelvi e frammenti delle zampe posteriori. Queste ultime sono particolarmente grandi e presumibilmente erano pienamente funzionali sulla terraferma; la morfologia delle zampe ricorda molto quella dei mesonichidi terrestri come \"Pachyaena\", simile a un lupo. L'aspetto di questo animale non \u00e8 noto, ma dalla forma delle ossa sembra probabile che fosse molto simile a quello di \"Ambulocetus\", anche se sono state proposte analogie con il pi\u00f9 evoluto \"Protocetus\".\nStile di vita.\nI resti fossili di \"Indocetus\" sono stati descritti per la prima volta nel 1975 da Sahni e Mishra. Successivi ritrovamenti sono stati descritti da Gingerich, Raza, Afif, Anwar e Zhou nel 1993; il team di studiosi, a causa degli scarsi resti fossili, non \u00e8 riuscito a determinare l'esatta morfologia delle articolazioni delle zampe posteriori, ma sembra probabile che \"Indocetus\" fosse in grado di muoversi sulla terraferma; i resti di questo animale sono stati ritrovati in depositi marini di acque basse, e si suppone che \"Indocetus\" vivesse nelle zone costiere dove cacciava pesci e altri animali marini, per poi ritornare sulla terra per riposare e dare alla luce i suoi piccoli."}
{"id": "2427832", "revid": "256896", "url": "https://it.wikipedia.org/wiki?curid=2427832", "title": "Bonus Malus", "text": ""}
{"id": "2427834", "revid": "767487", "url": "https://it.wikipedia.org/wiki?curid=2427834", "title": "Juan P\u00e9rez de Zurita", "text": "Nel 1536 inizi\u00f2 la propria carriera militare. Nel 1548 era a Granada e nel 1550 si imbarc\u00f2 per le Indie Occidentali col fratello Alonso de Zurita. Nel 1553 raggiunse il Vicereame del Per\u00f9. All'inizio del 1557, per ordine del vicer\u00e9 Garc\u00eda Hurtado de Mendoza, fu inviato con una spedizione di 700 uomini guidati dal figlio del vicer\u00e9 in Cile. Da qui, con un commando di 70 uomini, andarono nella provincia di Tucum\u00e1n. Attravers\u00f2 le Ande arrivando a Santiago del Estero nel maggio del 1558.\nBiografia.\nZurita preso il posto di Juan Gregorio Bazan, capo dei pochi soldati o coloni rimasti nella provincia, oppresso da discordie e dal crimine dopo la partenza del precedente governatore. Con l'immigrazione proveniente da Cile e Per\u00f9, Zurita alla testa del governo riusc\u00ec a mantenere una certa prosperit\u00e0 per i coloni. Grazie al matrimonio tra Filippo II e Maria I, Zurita cambi\u00f2 il nome della provincia in \"Nueva Inglaterra\". Fond\u00f2 tre nuove citt\u00e0: Londres (Londra), Canete e Cordova. Zurita prosegu\u00ec l'opera di sottomissione dei Diaghiti e dei Calchaqu\u00ed con un certo successo.\nQuando Diego L\u00f3pez de Z\u00fa\u00f1iga giunse in Per\u00f9 come nuovo vicer\u00e9 nel 1560, era determinato a rendere indipendente la provincia di Tucuman, anche se sarebbe rimasta subordinata al vicereame del Per\u00f9. Questa proposta di modifica provoc\u00f2 una rivolta di coloro che avrebbero voluto restare uniti al Cile. Gli abitanti di Londres guidavano questo movimento, sostenuti dalla guarnigione della citt\u00e0. La rivolta fu sedata, ma l'opposizione sostenuta da Zurita alla fine convinse il governatore del Cile che sarebbe stato preferibile spostare gli affari della provincia in altre mani. Gregorio Castaneda fu comunque nominato al posto di Zurita.\nZurita fu trasferito, contro la sua volont\u00e0, in Cile, ma sostenne i governatori Pedro de Villagra e Rodrigo de Quiroga nel corso della guerra di Arauco. All'inizio sottovalut\u00f2 i Mapuche e la sua colonna di rinforzi da Angol a Concepci\u00f3n fu sorpresa in un'imboscata da Millalelmo e da 3000 Mapuche presso il fiume Andali\u00e9n nel 1564. Riusc\u00ec a scappare rifugiandosi a Santiago del Cile. Dopo che i Mapuche fallirono nell'assedio di Concepci\u00f3n, si un\u00ec al governatore Villagra nella seconda battaglia di Reinohuel\u00e9n e nella battaglia di Tulmill\u00e1n, ponendo fine alla rivolta dei Mapuche stanziati a nord del fiume B\u00edo B\u00edo.\nFamiglia.\nNel 1571il vicer\u00e9 del Per\u00f9, Francisco de Toledo, gli permise di fondare due nuovi insediamenti nel territorio governato da Santa Cruz de la Sierra. Si spos\u00f2 con Dona Jeronima de Mena y Salda\u00f1a. Mor\u00ec a La Plata nel 1595."}
{"id": "2427835", "revid": "5376", "url": "https://it.wikipedia.org/wiki?curid=2427835", "title": "Scala di magnitudo locale sismica", "text": ""}
{"id": "2427836", "revid": "253269", "url": "https://it.wikipedia.org/wiki?curid=2427836", "title": "William Tannen", "text": "Tra i suoi film ricordiamo \"Flashpoint\" (1984), \"Illusione mortale\" (1987), \"Jack Lo Squartatore\" (2005), \"Ozzie - Un Koala Molto Speciale\" (2006), \"Nobody Knows Anything\" (2006) e \"The Cutter - Il trafficante di diamanti\" (2005)."}
{"id": "2427837", "revid": "284938", "url": "https://it.wikipedia.org/wiki?curid=2427837", "title": "Jin Kwon", "text": ""}
{"id": "2427849", "revid": "84184", "url": "https://it.wikipedia.org/wiki?curid=2427849", "title": "Capitoli di Fairy Tail", "text": "Questa \u00e8 la lista dei capitoli di \"Fairy Tail\", manga di Hiro Mashima. La storia segue le avventure della giovane maga degli Spiriti Stellari, Lucy Heartphilia, che entra a far parte della gilda di magia Fairy Tail e conosce Natsu Dragonil, un mago di fuoco alla ricerca del drago Igneel. Durante il loro viaggio ricevono svariati incarichi e missioni da diverse persone e la possibilit\u00e0 di ottenere ricompense per la cattura di mostri o l'affrontare gilde illegali conosciute come Gilde Oscure.\nIl primo capitolo \u00e8 apparso sulle pagine di \"Sh\u014dnen Magazine\" il 2 agosto 2006 e da allora la serie \u00e8 stata serializzata a periodicit\u00e0 settimanale. I capitoli sono raccolti in formato \"tank\u014dbon\" dal 15 dicembre 2006. La serie \u00e8 edita in Italia dalla Star Comics che ha pubblicato il primo volume il 3 gennaio 2008."}
{"id": "2427850", "revid": "287204", "url": "https://it.wikipedia.org/wiki?curid=2427850", "title": "Toyota Corolla Verso", "text": "La Toyota Corolla Verso \u00e8 un'autovettura del tipo monovolume prodotta dalla casa automobilistica giapponese Toyota dal 1997 al 2009 in tre differenti generazioni. \nSul mercato domestico \u00e8 stata commercializzata nelle prime due generazioni come Toyota Corolla Spacio (\u30ab\u30ed\u30fc\u30e9 \u30b9\u30d1\u30b7\u30aa). \n\u00c8 stata sostituita nel 2009 dalla Toyota Verso. \nPrima generazione (1997-2001).\nLa prima serie di Corolla Verso venne presentata nel gennaio 1997 in Giappone (dove venne venduta con il nome Corolla Spacio) ed era una monovolume compatta basata sulla piattaforma della Corolla e venduta soprattutto in Asia e in alcuni mercati europei. Venne progettata per andare incontro alla nascente moda dei monovolumi compatti che gi\u00e0 in madrepatria stava riscontrando buoni consensi. Lo scopo era di offrire una variante a tetto alto della Corolla e con abitacolo molto pi\u00f9 spazioso, ma pi\u00f9 compatta rispetto alla Picnic (anch\u2019essa esordita nello stesso anno). Al lancio la Corolla Spacio, a differenza dei principali concorrenti sul mercato giapponese, era disponibile sia nella versione a quattro posti singoli (con la seconda fila curiosamente posizionata nel bagagliaio, in modo da avere un ampio spazio per le gambe) che sei posti singoli su tre file di sedili (2-2-2). Questo schema venne adottato per evitare concorrenza con la Toyota Picnic.\nA sei mesi dal debutto venne offerta anche la versione tradizionale a cinque posti su due file di sedili con il divano centrale. \nLe esportazioni in Asia e in alcuni paesi dell'est europeo iniziarono nel 1998 dove venne adottato il nome \"Verso\" al posto di \"Spacio\". \nIl telaio di base era condiviso con la Corolla ma parte del retrotreno era lo stesso della Picnic, inoltre vennero adottati acciai ad alta resistenza per la cellula dell\u2019abitacolo. Le sospensioni era a quattro ruote indipendenti con le anteriori e le posteriori di tipo MacPherson. La carrozzeria era lunga poco meno di 4,20 metri.\nLa gamma di motori era composta dal benzina quattro cilindri 1.6 \"4A-FE\" 16 valvole e il 1.8 \"7A-FE\" 16 valvole entrambi accoppiati al cambio automatico a quattro rapporti e solo il 1.8 disponibile anche a trazione integrale. Esteticamente differiva notevolmente dalla Corolla per il design con il terzo finestrino sulla fiancata non allineato, e l\u2019interno introduceva una nuova plancia con strumentazione digitale. \u00c8 stata prodotta nello stabilimento dalla Kanto Auto Works. Nel resto dell\u2019Europa non venne venduta per evitare concorrenza con la Picnic che nel vecchio continente riscontrava buono consensi soprattutto con il motore diesel (assente su questa generazione di Corolla Verso). \nAlla fine del 1997 venne introdotto il pacchetto estetico \"V Package\" che conferiva alla vettura un aspetto stile crossover con assetto rialzato di 10 millimetri, paraurti anteriori e posteriori a contrasto, barre portatutto sul tetto, scudo paracolpi anteriore e posteriore. I modelli equipaggiati con il V Package avevano una lunghezza pari a 4,210 metri. \nNell'aprile 1999 sono state apportate lievi modifiche esterne concentrate a nuova grafica ler i fanali e nuovi paraurti, venne introdotto il pacchetto estetico Aero Sport con paraurti in tinta con la carrozzeria, minigonne laterali, finiture in alluminio nell'abitacolo e contagiri a fondo bianco.\nLa produzione della prima serie termina nel maggio 2001.\nSeconda generazione (2001-2007).\nNel maggio 2001, fu introdotta in Giappone la seconda generazione che sar\u00e0 venduta in tutta Europa dalla fine del 2001 dopo la prima europea al Salone dell\u2019automobile di Francoforte. In madrepatria continuer\u00e0 ad essere commercializzata come Corolla Spacio. La produzione avveniva nello stabilimento di Higashifuji (della Kanto Auto Works). La nuova serie \u00e8 frutto di un progetto globale pensato soprattutto per l\u2019Europa dove le monovolume erano diventate un segmento molto apprezzato dal pubblico, e la Corolla Verso si posizionava all\u2019interno della gamma tra la piccola Yaris Verso e la grande Avensis Verso.\nIl cambiamento pi\u00f9 evidente rispetto al predecessore fu il concetto di interni, ora con abitacolo in grado di ospitare sette posti su tre file di sedili e una nuova plancia che sfrutta la strumentazione Opticron e dispone anche di sistema multimediale con navigatore satellitare touchscreen da 6,5 pollici con retrocamera. Il cambio si trovava in posizione rialzata. Esteticamente presentava un design pi\u00f9 filante e aerodinamico realizzato presso il centro stile della Toyota sito in Francia. La vetratura ora risaliva lungo la linea di cintura. \nIl telaio di base era la nuova piattaforma \"MC\" adottato della contemporanea Corolla e da altri modelli come la Avensis e la RAV4, il retrotreno venne riprogettato, sospensioni anteriori a ruote indipendenti di tipo MacPherson e posteriori semi indipendenti ad assale torcente. La struttura della carrozzeria di tipo monoscocca adott\u00f2 una maggior quantit\u00e0 di acciai alto resistenziali inoltre vennero adottati nuovi dispositivi di sicurezza come il controllo di stabilit\u00e0 e della trazione.\nLa gamma motori europea si componeva dei propulsori alimentati a benzina 1.6 VVT-i quattro cilindri erogante 110 cavalli e del 1.8 VVT-i erogante 135 cavalli affiancati dal turbodiesel 2.0 D-4D common rail erogante 90 cavalli. La trazione era anteriore. Il cambio era un manuale a 5 rapporti o automatico a 4 rapporti.\nIl modello giapponese invece offriva come motore base il 1.5 VVT-i erogante 110 cavalli e lo stesso 1.8 VVT-i europeo che erogava 136 cavalli ma il cambio era solo automatico a 4 rapporti e optional sul 1.8 era disponibile la trazione integrale.\nMentre la produzione della Corolla Verso europea venne interrotta nella primavera del 2004, la versione giapponese Spacio continu\u00f2 ad essere commercializzata \u00e8 ricevette in restyling nel settembre 2005 dove vennero modificati i fari anteriori, la calandra e aggiornati gli interni. La produzione in Giappone \u00e8 terminata nel giugno 2007 mentre in Europa dal 2004 sar\u00e0 assemblata la terza generazione in Turchia.\nTerza generazione (2004-2009).\nLa terza generazione viene presentata al Salone di Ginevra nella primavera del 2004 ed \u00e8 un modello totalmente progettato dal centro ricerche e sviluppo europeo sia nella parte meccanica che nello stile (frutto del designer italiano Elvio D'Aprile direttore del centro stile Toyota francese ED2).\nStilisticamente la carrozzeria presenta linea arrotondate con passaruota bombati e una mascherina di dimensioni ridotte per allenarsi al restante della gamma Toyota, il coefficiente di resistenza aerodinamica viene ridotto a 0,30. \nIl telaio di base (denominato \"New MC\") \u00e8 una evoluzione del precedente, infatti mantiene lo stesso interasse, ma possiede carreggiate allargate e un nuovo set-up di sospensioni pi\u00f9 rigide. Lo schema meccanico resta il medesimo con trazione anteriore, sospensioni anteriori indipendenti e retrotreno semi indipendente. La scocca \u00e8 stata irrigidita nella zona frontale e nei montanti A e B.\nLa produzione viene spostata nello stabilimento di Adapazar\u0131, Sakarya in Turchia dove viene gi\u00e0 prodotta la versione station wagon della Corolla.\nLa vettura introduce di serie numerosi sistemi di sicurezza come ABS con EBD e aiuto alla frenata di emergenza, controllo di stabilit\u00e0 e trazione, sistema Electronic Traffic Avoidance (ETA) con radar composto da telecamere che tramite il GPS segnala veicoli nascosti e nove airbag tra cui quello per le ginocchia del guidatore.\nLa gamma motori al debutto si componeva del 1.6 VVT-i benzina da 110 cavalli con cambio manuale a 5 rapporti, 1.8 VVT-i benzina da 129 cavalli con cambio manuale a 5 rapporti oppure automatico-robotizzato MMT a cinque rapporti e il diesel 2.0 D-4D common rail da 116 cavalli con cambio manuale a 5 rapporti. \nDa met\u00e0 2005 il 2.0 diesel viene sostituito dal nuovo 2.2 diesel 16V disponibile in due livelli di potenza: D-4D da 136 cavalli con cambio manuale a 6 rapporti oppure D-CAT da 177 cavalli con filtro antiparticolato sempre col manuale a 6 rapporti. \nNel 2007 viene presentato un restyling che introduce nuovi paraurti anteriori pi\u00f9 spigolosi e una calandra leggermente ingrandita per renderla simile stilisticamente alla Toyota Auris. Vengono aggiornati gli interni e arricchita la dotazione, inoltre debutta anche sulla versione diesel 2.2 D-4D da 136 cavalli il filtro antiparticolato DPF di serie."}
{"id": "2427852", "revid": "1719883", "url": "https://it.wikipedia.org/wiki?curid=2427852", "title": "Profeta Isaia (Raffaello)", "text": "Il Profeta Isaia \u00e8 un affresco (250x155 cm) di Raffaello Sanzio, databile al 1511-1512 e conservato nella Basilica di Sant'Agostino in Campo Marzio a Roma.\nStoria.\nL'affresco venne commissionato dal protonotaro apostolico lussemburghese Johan Goritz (italianizzato in Giovanni Coricio), in un momento in cui la popolarit\u00e0 del Sanzio, ormai a Roma da tre-quattro anni, godeva di un primo picco dopo il completamento della Stanza della Segnatura. Come ricorda il Vasari nelle \"Vite\", l'opera dovette essere completata tra il 1511 e il 1512, poco dopo il termine degli affreschi di Michelangelo Buonarroti alla volta della Cappella Sistina: Raffaello rifece i propri studi proprio per cercare di emulare il vigore dei \"Profeti\" michelangioleschi. \nPare che il Goritz ebbe modo di parlare con Michelangelo del prezzo pagato per l'affresco di Raffaello, da lui giudicato esorbitante. Il Buonarroti allora, dimostrando di aver apprezzato l'omaggio del Sanzio, avrebbe risposto che \u00abSolo il ginocchio vale il suo prezzo\u00bb. Le gambe di \"Isaia\" sembrano per altro riecheggiate nel \"Mos\u00e8\", che il Buonarroti avvi\u00f2 circa un anno dopo. \nL'affresco sub\u00ec sorti alterne. Il Celio (\"Pitture... in Roma\", 1638) ricorda come un sagrestano lo \"lav\u00f2\" rendendo necessario un restauro di Daniele da Volterra. Con l'ultimo restauro del 1960 si sono asportate antiche ridipinture a olio e rielaborazioni a tempera e acquarello del XIX secolo. \nSe ne conoscono varie copie: una eseguita per il cardinale Federico Borromeo nella Pinacoteca Ambrosiana a Milano, una nella Galleria del Belvedere di Vienna attribuita ad Annibale Carracci e una assegnabile a Giovan Battista Casanova a Dresda. Una replica frammentaria del Putto reggifestone di sinistra, da alcuni attribuita a Raffaello stesso, \u00e8 conservata nella Galleria dell'Accademia di San Luca a Roma.\nDescrizione e stile.\nL'opera si trova sul terzo pilastro sinistro della navata maggiore. Isaia \u00e8 raffigurato in trono fra due putti che reggono una targa sulla sua testa e un festone. In essa si legge la dedica in greco: \"A sant'Anna, madre della Vergine, alla santa Vergine, madre di Dio, a Ges\u00f9 Salvatore, Giovanni Goritius\". Davanti all'affresco raffaellesco era infatti prevista la collocazione del gruppo scultoreo con \"Sant'Anna, la Vergine e il Bambino\" di Andrea Sansovino: sant'Anna era infatti la protettrice del committente.\nSulla pergamena srotolata dal profeta si legge invece in caratteri ebraici un passo dal Libro di Isaia: \"Aprite le porte onde il popolo che crede entri\" (XXVI, 2). \nL'opera \u00e8 la pi\u00f9 michelangiolesca di Raffaello, affine soprattutto all'imponente figura del \"Profeta Ezechiele\" della Cappella Sistina, pare un esercizio nello stile del collega, all'insegna dell'indagine dei suoi principi compositivi. \nUn vento spirituale gonfia il panneggio del profeta, che si volge verso sinistra torcendo il busto, mentre con un gesto solenne tende un braccio scoperto per stendere la pergamena, rivolta a destra. Le gambe sono scorciate in avanti, con una muscolatura possente e carica di energia trattenuta. I panneggi in colori accesi e cangianti, con la tunica blu e il manto giallo dorato sulla gamba e le spalle, oltre al velo rossastro sulla testa, accentuano gli effetti plastici. Per accentuare il contrasto invece, lo scranno marmoreo su cui il profeta siede \u00e8 appena accennato e piatto, puramente disegnativo. Rispetto al modello michelangiolesco per\u00f2 l'opera di Raffaello mantiene comunque una misura composta, soprattutto nel volto tutto sommato giovane e dolce, un po' vacuo e malinconico, del profeta."}
{"id": "2427864", "revid": "767487", "url": "https://it.wikipedia.org/wiki?curid=2427864", "title": "Flashpoint (film 1984)", "text": "Flashpoint \u00e8 un film del 1984 diretto da William Tannen.\nTrama.\nI due agenti di frontiera Bobby Logan e Ernie Wyatt indagano su un cadavere di un uomo, trovato in un automobile bruciata con una valigetta di un mucchio di dollari."}
{"id": "2427874", "revid": "1924342", "url": "https://it.wikipedia.org/wiki?curid=2427874", "title": "Rada Vidovi\u0107", "text": "Carriera.\nNel 2003 ha preso parte alla FIBA Europe Cup for Women con il Vojvodina NIS-GAS. Dal 2004 al 2008 ha giocato nel campionato israeliano con il Ramat HaSharon, con cui ha disputato la FIBA Europe Cup Women e la EuroCup Women\n\u00c8 arrivata all'Acer Erg Priolo il 20 febbraio 2009.\nStatistiche.\n\"Dati aggiornati al 31 maggio 2009.\""}
{"id": "2427876", "revid": "118763835", "url": "https://it.wikipedia.org/wiki?curid=2427876", "title": "Teodote", "text": "Biografia.\nLa vicenda di Teodote \u00e8 narrata da Paolo Diacono nella sua \"Historia Langobardorum\": secondo lo storico longobardo, Teodote, \u00ab\"puellam ex nobilissimo Romanorum genere ortam\"\u00bb (\"fanciulla di nobilissima famiglia romana\", cio\u00e8 bizantina, probabilmente ravennate), fu notata dalla moglie di Cuniperto, la regina Ermelinda, ai bagni. Si trattava delle terme volute dal vescovo Damiano e che attestavano lo stile di vita \"alla bizantina\" della capitale del regno longobardo a fine VII secolo.\nLa bellezza di Teodote, elegante e ornata da lunghissimi capelli biondi, fu segnalata a Cuniperto dalla stessa regina. Il sovrano, che pure non aveva lasciato intendere di essere interessato alla fanciulla, organizz\u00f2 immediatamente una battuta di caccia fuori citt\u00e0 e ordin\u00f2 a Ermelinda di prendervi parte; nottetempo, tuttavia, Cuniperto rientr\u00f2 segretamente a Pavia, dove si congiunse con Teodote. La natura di questa unione non \u00e8 chiara; mentre nella sua narrazione Paolo Diacono usa un neutro \u00ab\"cum ea concubit\"\u00bb, nell'indice dei capitoli dello stesso libro V scrive, per il capitolo 37: \u00ab\"de stupro Theodotae\"\u00bb. In seguito, comunque, Cuniperto colloc\u00f2 Teodote in un monastero pavese \u00ab\"quod de illius nomine appellatum est\"\u00bb (\"che prese nome da lei\"): si trattava del monastero detto di Santa Maria alla Pusterla o di Santa Maria Teodote.\nTeodote nelle arti.\nDi Teodote si \u00e8 conservata l'epigrafe, sia pure in frammenti, ma la sua memoria \u00e8 legata soprattutto agli splendidi plutei marmorei. Raffiguranti uno l'albero della vita tra grifoni e l'altro pavoni che bevono da una fonte sormontata dalla croce, sono tra i pi\u00f9 alti esempi di scultura longobarda sopravvissuti fino a oggi."}
{"id": "2427884", "revid": "54253", "url": "https://it.wikipedia.org/wiki?curid=2427884", "title": "LQP", "text": ""}
{"id": "2427888", "revid": "110157", "url": "https://it.wikipedia.org/wiki?curid=2427888", "title": "Cordiali saluti", "text": "Cordiali saluti \u00e8 un romanzo scritto da Andrea Bajani, edito per la prima volta nel 2005.\nLa storia, ambientata in Italia ai giorni nostri, \u00e8 raccontata in prima persona da un dipendente di una grossa azienda, il cui compito \u00e8 quello di scrivere le lettere di licenziamento con cui vengono congedati i suoi colleghi.\nTrama.\nCarlo Simoni, direttore vendite di una grossa azienda, viene licenziato. Tra i suoi compiti c'era sempre stato quello di scrivere le lettere di licenziamento per i dipendenti, ma ora che \u00e8 stato \"silurato\" tale incombenza \u00e8 passata a un suo collega pi\u00f9 giovane (di cui non viene mai rivelato il nome). Il nuovo scrittore di lettere di licenziamento compone dei congedi splendidi, raffinati, delle piccole opere d'arte. Un giorno, lo scrittore di lettere di licenziamento viene invitato a cena a casa di Carlo, e qui scopre la situazione critica in cui vive l'ex-direttore vendite: oltre ad aver perso il posto di lavoro, Carlo ha scoperto di avere la cirrosi epatica (sebbene sia astemio) ed \u00e8 in lista di attesa per un trapianto di fegato; inoltre la moglie di Carlo lo ha lasciato, cosicch\u00e9 \u00e8 lui a doversi occupare dei due figlioletti, Martina e Federico. Lo scrittore di lettere di licenziamento si lega subito ai due ragazzini e, con il ricovero di Carlo in ospedale, \u00e8 lui a prendersi cura di Martina e Federico. Il tempo passa, ma Carlo non guarisce e di l\u00ec a poco muore, e i suoi figli vanno a vivere con la loro madre. Il direttore del personale dell'azienda chiede al protagonista di scrivergli il discorso che legger\u00e0 in chiesa il giorno del funerale di Carlo. Lo scrittore di lettere di licenziamento fa ci\u00f2 che gli viene chiesto, ma rifiuta di partecipare al funerale: cos\u00ec, mentre il direttore del personale legge le sue belle parole, lui \u00e8 gi\u00e0 in aereo, diretto verso una destinazione sconosciuta."}
{"id": "2427889", "revid": "124305774", "url": "https://it.wikipedia.org/wiki?curid=2427889", "title": "Tommaso Zerbi", "text": "Allievo di Gino Zappa, fu docente di ragioneria prima presso l'Universit\u00e0 commerciale Luigi Bocconi e poi presso l'Universit\u00e0 Cattolica del Sacro Cuore di Milano.\nNella sua attivit\u00e0 politica, fu membro prima del Partito Popolare di don Luigi Sturzo e, dopo la sua partecipazione alla resistenza, dal 1945 segretario provinciale dello stesso Partito popolare e poi membro della Democrazia Cristiana.\nTommaso Zerbi venne eletto all'Assemblea Costituente nelle file della stessa Democrazia Cristiana nel Collegio IV di Milano e fece parte della Terza commissione per l'Esame dei Disegni di Legge, della quale il 4 dicembre 1946 venne nominato vicepresidente.\nFece inoltre parte del Governo De Gasperi VII quale sottosegretario al bilancio, con il ministro Giuseppe Pella."}
{"id": "2427893", "revid": "287204", "url": "https://it.wikipedia.org/wiki?curid=2427893", "title": "Club Sportivo Robur", "text": "Il Club Sportivo Robur \u00e8 stata una societ\u00e0 pallavolistica femminile italiana con sede a Scandicci.\nStoria della societ\u00e0.\nFondata nel 1968, la \"Robur\" inizi\u00f2 dai campionati di Serie C e vinse alcuni titoli giovanili nei primi anni settanta. Nel 1973, sponsorizzata dal Lanificio Valdagna, approd\u00f2 per la prima volta in Serie A.\nAll'esordio in massima serie (1973-74), con allenatore Giuntini, la squadra biancoazzurra vinse immediatamente lo scudetto, dopo una lunga rincorsa conclusasi positivamente sull'Orlandini Reggio Emilia; importante fu il contributo dell'atleta romena Rodica Popa, gi\u00e0 miglior giocatrice agli Europei del 1971. Negli anni successivi il piccolo sodalizio toscano gioc\u00f2 cos\u00ec in Coppa dei Campioni, utilizzando l'impianto sportivo della Ruini Firenze.\nPer altri due anni (1974-75 e 1975-76), nei quali la Valdagna fu allenata prima dall'allenatore della Nazionale italiana Aldo Bellagambi e poi da Luigi Zipoli, il club primeggi\u00f2 in campionato. Tra le giocatrici si possono annoverare Camilla Julli, ex Fini Modena e gi\u00e0 capitano della Nazionale, e Cristina Lensi. Persa la sponsorizzazione della Valdagna, dopo tre scudetti consecutivi, lo Scandicci, nel campionato 1976-77, retrocesse immediatamente in A2. Lasci\u00f2 definitivamente anche la seconda serie al termine della stagione 1984-85: nel 1988 termina ogni attivit\u00e0 fondendosi con il Volley Club Scandicci, andando a creare una nuova societ\u00e0 denominata Unione Pallavolo Scandicci."}
{"id": "2427909", "revid": "1494169", "url": "https://it.wikipedia.org/wiki?curid=2427909", "title": "Bendorf", "text": ""}
{"id": "2427912", "revid": "7459", "url": "https://it.wikipedia.org/wiki?curid=2427912", "title": "Regno della Piccola Armenia", "text": ""}
{"id": "2427913", "revid": "15756", "url": "https://it.wikipedia.org/wiki?curid=2427913", "title": "Dialetto marinese", "text": "Il dialetto marinese \u00e8 un dialetto appartenente ai dialetti dei Castelli Romani nella famiglia linguistica dei dialetti mediani e, nello specifico, del dialetto laziale centro-settentrionale. \u00c8 parlato all'interno della citt\u00e0 metropolitana di Roma nella citt\u00e0 di Marino e nel suo territorio, sui Colli Albani.\nIl marinese \u00e8 collocato a sud della \"Linea Ancona-Roma\", una linea di demarcazione ideale tracciata dai glottologi per dividere l'area di influenza etrusca e toscana settentrionale dall'area meridionale, rimasta legata all'influenza sabina e latina. Nonostante la sua lunga tradizione orale, attualmente il marinese sembra cedere in favore del dialetto romanesco, ridotto pi\u00f9 a \"parlata\" e all'uso di espressioni caratteristiche, fenomeno simile a tutti i dialetti castellani e dei centri del quadrante meridionale della citt\u00e0 metropolitana di Roma e del litorale laziale.\nIl dialetto marinese non ha riconoscimento giuridico (legge n\u00b0 482 del 15 dicembre 1999) n\u00e9 \u00e8 regolato da un organismo da controllo, ma \u00e8 stato studiato per la prima volta dallo storico marinese Girolamo Torquati nel 1886, contestualmente alla realizzazione di un dizionario delle parole d'uso pi\u00f9 frequente nel dialetto.\nStoria.\nLa prima citazione dell'esistenza del castello di Marino risalirebbe al 1090, o al pi\u00f9 tardi al 1114: il feudo era appartenuto molto probabilmente ai Conti di Tuscolo, e quindi con la loro decadenza era venuto in possesso dei Frangipane: con l'estinzione di questi il castello venne acquistato nel 1266 dal cardinale Matteo Rubeo Orsini ed entr\u00f2 nell'orbita degli Orsini, in possesso dei quali Marino rimase fino al 1379. In quell'anno, a causa dello Scisma d'Occidente, inizi\u00f2 un periodo di anarchia feudale che si protrasse fino all'elezione di papa Martino V nel 1417: nello stesso anno il fratello del papa, Giordano Colonna, compr\u00f2 il castello di Marino, dando inizi\u00f2 al lungo periodo di dominazione dei Colonna.\nL'importanza di Marino per tutto il Medioevo fu legata alla sua posizione forte a ridosso dell'Agro Romano, che ne faceva un ambitissimo avamposto di prima categoria su Roma. Ma con la gloria venne anche il periglio: il castello fu assediato nel 1267 e nel 1347, espugnato nel 1379, nel 1385, nel 1399, nel 1405 (due volte), nel 1408 e nel 1413 (due volte), nel 1482, raso al suolo nel 1501, saccheggiato nel 1526 e nel 1599. Solo al termine di questo lungo periodo di guerre locali che sconvolsero il Lazio i Colonna poterono dedicarsi al governo del feudo, realizzando nel corso del Seicento importanti lavori urbanistici ed opere pubbliche come palazzo Colonna, la basilica di San Barnaba, la fontana dei Quattro Mori, corso Trieste. Nel 1606 papa Paolo V elev\u00f2 il feudo a ducato. All'inizio del Settecento Marino contava circa 4000 abitanti, ed era cos\u00ec uno dei centri pi\u00f9 popolosi e ricchi dei Colli Albani.\nL'immigrazione a Marino venne favorita fin dal Cinquecento: Marcantonio II Colonna, l'ammiraglio pontificio vincitore della battaglia di Lepanto del 1571, il 26 dicembre 1574 eman\u00f2 un decreto che esentava ogni forestiero che volesse stabilirsi nel suo feudo di Marino dal pagare qualsiasi tipo di tassa per quattro anni, a patto che gli fosse prestato giuramente di fedelt\u00e0. Nel 1656, la terribile epidemia di peste che colp\u00ec Roma e l'Italia centro-meridionale decim\u00f2 la popolazione marinese a tal punto che erano rimaste solo diciassette famiglie nel feudo: il duca cardinale Girolamo Colonna incentiv\u00f2 il ripopolamento favorendo l'immigrazione da aree meno vivaci economicamente dei suoi domini, come il feudo marsicano di Tagliacozzo o alcuni feudi della Campagna e Marittima. Un'immigrazione da queste zone e da altre zone dell'Abruzzo e del quadrante orientale dell'attuale provincia di Roma continu\u00f2 per tutto il Settecento, ma ancora all'inizio del Novecento esisteva in tutti i Castelli Romani un'immigrazione stagionale di manodopera contadina utilizzata per i lavori nelle vigne, per lungo tempo malpagata ed esclusa dalle conquiste progressivamente ottenute dai braccianti locali. Molti di questi migranti stagionali si stabilirono definitivamente a Marino e negli altri centri castellani, soprattutto dopo la seconda guerra mondiale: questo fenomeno, assieme alla crescita sempre pi\u00f9 smisurata di Roma, all'attrazione dell'Urbe o delle fabbriche dell'Agro Pontino, hanno determinato uno sviluppo frenetico avvenuto negli ultimi trenta anni di nuove espansioni urbane nei centri storici e la nascita di nuovi centri.\nMarino ha avuto a che fare con la nascita di Ciampino, la \"citt\u00e0 giardino\" fondata nel 1919 per i veterani della prima guerra mondiale e resasi autonoma dal comune nel 1974, e con la nascita delle frazioni di Santa Maria delle Mole, Frattocchie, Due Santi, la cui spinta autonomistica \u00e8 stata frenata dalla corte costituzionale nel 1995 dopo l'esperienza del comune autonomo di Boville. La provenienza dei \"nuovi marinesi\" \u00e8 variegata: veneti, romagnoli, abruzzesi, napoletani, sardi, Basso Lazio, pugliesi e calabresi, siciliani, accanto ai romani in fuga dalla metropoli. Dalla met\u00e0 degli anni novanta \u00e8 iniziato il flusso degli immigrati stranieri: nel 2007 risultavano residenti a Marino 2331 cittadini stranieri, con la comunit\u00e0 albanese pi\u00f9 numerosa dei Castelli Romani (300 persone) ed oltre 600 romeni.\nOrigini e sviluppo.\nIl dialetto marinese si and\u00f2 formando assieme al castello ed alla sua crescente popolazione: l'ondata di immigrazione pi\u00f9 intensa e che potrebbe aver inciso maggiormente sul dialetto fu quella seguita alla peste del 1656.\nNon esistono testimonianze scritte in dialetto marinese antecedenti al Novecento: tuttavia, il primo studioso che si occup\u00f2 di dialetto marinese fu lo storico Girolamo Torquati nella pubblicazione \"Origine della lingua italiana: dall'attuale dialetto del volgo laziale al dialetto del popolo romano nel secolo XIII e da quest'ultimo dialetto a quello della plebe latina nell'et\u00e0 della Repubblica e dell'Impero. Investigazioni filologiche del cavalier Girolamo Torquati\", quattrocento pagine stampate a Roma nel 1886. Scopo dell'opera, nata secondo l'autore \"come sollievo di studii pi\u00f9 serii\", \u00e8 dimostrare che \"le dizioni in apparenza pi\u00f9 strane del dialetto marinese sono indigene, e cittadine, e non han sapore alcuno di forastiera mistanza\", e conseguentemente \"che il dialetto marinese, che fu gi\u00e0 il dialetto romano de' secoli XIII, XIV e XV, \u00e8 formalmente la lingua volgare de' prischi Latini\". Il Torquati dimostra questo prima fornendo un'ampia spiegazione delle forme morfologiche, fonologiche e grammaticali pi\u00f9 strane del dialetto marinese (capitolo I), poi esponendo un dizionario delle parole marinesi particolari accostandole alle corrispettive parole italiane (capitolo II), quindi paragonando queste ai vocaboli utilizzati nella \"Cronica\" dell'Anonimo romano, dunque al dialetto romanesco dei primi anni del Trecento: e da qui arriva a concludere come si presentava la lingua latina originaria.\nNon esistono altri dizionari del dialetto marinese all'infuori di questo: piccoli glossari sono di tanto in tanto diffusi in margine a fascicoletti o pubblicazioni celebrative ed occasionali.\nLetteratura.\nPer quanto riguarda l'opera in dialetto marinese, consiste soprattutto in rappresentazioni teatrali, scritte a partire dall'apertura dopo la prima guerra mondiale del primo teatro marinese, l'\"auditorium monsignor Guglielmo Grassi\" (intitolato cos\u00ec nel 1954, dopo la morte dell'abate parroco che ne volle l'apertura, Guglielmo Grassi) situato nei locali dell'ex-oratorio della Coroncina sotto la basilica di San Barnaba. Dopo la seconda guerra mondiale l'autore locale pi\u00f9 importante \u00e8 stato Franco Negroni, autore di commedie e commedie musicali come \"Ciceruacchio\" (1975), \"La scola serale\" (2003) ed altre opere. Negli anni Ottanta un altro autore importante \u00e8 Roberto Di Sante con alcune commedie musicali di grande successo tra le quali \"E tira a camp\u00e0\" (scritta con Mario Galbani nel 1982), \"Cariolacciu\" (1983), Bonu 'spidale (1984) e C'era 'na vorta a guera (1985 e nuova versione nel 2007), \"Ne so una pi\u00f9 del diavolo\" (1987). Tra gli autori marinesi pi\u00f9 recenti c'\u00e8 Maurizio Canestri (\"'U diavelu fa 'e bannerole ma no' i cuperchi\", 2007; \"www.scanz@morte.com\" 2008). In occasione della ottantatreesima sagra dell'Uva si \u00e8 svolta la prima rassegna del teatro dialettale.\nLessico.\nLa maggior parte delle parole caratteristiche del dialetto marinese sono di diretta provenienza dalla lingua latina, fatto che port\u00f2 Girolamo Torquati a sostenere la continuit\u00e0 tra \"lingua dei prischi Latini\" e dialetto marinese.\nSi d\u00e0 qui un elenco con traduzione delle parole pi\u00f9 frequenti o caratteristiche del dialetto marinese, riportate da Girolamo Torquati nella sua opera:\nFonetica.\nInnanzitutto per il dialetto marinese \u00e8 da notare un fenomeno molto caratteristico anche del dialetto romanesco, ovvero la sostituzione della consonante \"l\" con la \"r\" nella pronuncia, per cui si avranno \"sp\"r\"endente\", \"co\"r\"tello\", \"p\"r\"ebe\", \"mo\"r\"tip\"r\"icare\" anzich\u00e9 le forme corrette in italiano \"sp\"l\"endente\", \"co\"l\"tello\", \"p\"l\"ebe\", \"mo\"l\"tip\"l\"icare\". Questo fenomeno \u00e8 molto antico \u00e8 contrario all'uso di alcuni scrittori, come il Novelliere senese Pietro Fortini, di sostituire la \"r\" con la \"l\". Questa sostituzione avviene anche per i nomi propri di persona: \"G\"l\"oria\" diventa \"G\"r\"oria\", \"C\"l\"emente\" diventa \"C\"r\"emente\" e cos\u00ec via.\nUn altro fenomeno marinese \u00e8 la caduta della \"l\" in centro di parola quando \u00e8 seguita da \"z\", \"s\", \"i\" o \"c\": sicch\u00e9 si avr\u00e0 la pronuncia dialettale \"cazone\" (anzich\u00e9 \"ca\"l\"zone\"), \"cazetta\" (anzich\u00e9 \"ca\"l\"zetta\"), \"coto\" (anzich\u00e9 \"co\"l\"to\"), \"atro\" (anzich\u00e9 \"a\"l\"tro\"). D'altra parte questo uso compare gi\u00e0 nella \"Cronica\" dell'Anonimo romano risalente ai primi anni del Trecento: qui per\u00f2 la \"l\" viene rimpiazzata da una \"i\" spesso silente (ad esempio \"voize\", \"toize\", \"aitro\"). Inoltre un diverso esito della caduta della \"l\" pu\u00f2 essere la sostituzione con il gruppo \"vi\", ed in marinese abbiamo \"ca\"vi\"cio\" (\"ca\"l\"cio\"), \"se\"vi\"ce\" (\"se\"l\"ce\"), \"sca\"vi\"zo\" (\"sca\"l\"zo\").\nIn presenza del gruppo consonantico \"nd\" (\"ba\"nd\"o\", \"ghirla\"nd\"a\", \"rispo\"nd\"e\") i marinesi, ma anche i romani e buona parte delle popolazioni castellane, procedono ad un inconsapevole processo di assimilazione linguistica di \"nd\" in \"nn\": per cui si avranno \"ba\"nn\"o\", \"ghirla\"nn\"a\", \"rispo\"nn\"e\", fatto questo gi\u00e0 attestato nella summenzionata \"Cronica\" dell'Anonimo romano.\nMorfologia e sintassi.\nAggettivi e sostantivi.\nDesinenza in \"-u\"\nIl fenomeno pi\u00f9 importante nella formazione dei sostantivi e degli aggettivi nel dialetto marinese \u00e8 la presenza della terminazione \"-u\" in luogo della \"-o\", fenomeno presente in ugual modo anche in altri dialetti dei Castelli Romani, come a Rocca di Papa e Genzano di Roma. Questo \u00e8 un fenomeno tipico delle zone meridionali del Lazio, dell'area \"sabina\" a sud della summenzionata linea di demarcazione \"Roma-Ancona\".\nGirolamo Torquati afferma che la terminazione in \"-u\" per troncamento della \"s\" e della \"m\" di desinenza esistesse gi\u00e0 nella lingua latina, portando numerosi esempi, da Marco Fabio Quintiliano (\"\"seren\"u'\" fuit et dign\"u'\" loco\") a Marco Tullio Cicerone (\"egregie cordatus homo Catus Eli\"u'\" Sextus\"\"). Sicch\u00e9 passa a dedurre che il popolo romano abbia stroncato la consonante \"s\" o \"m\" finale e da questo si siano ottenuti la gran parte dei vocaboli volgari e poi italiani (\"focus\" &gt; \"focu\" &gt; \"fuoco\", \"vinum\" &gt; \"vinu\" &gt; \"vino\"): il marinese si troverebbe cos\u00ec a conservare i vocaboli senza la trasformazione della \"u\" in \"o\" occorsa nei primi secoli della letteratura italiana.\nMutazione \"i\" - \"e\"\nNelle parole sdrucciole (cio\u00e8 con accento sulla terzultima sillaba) con desinenza \"-ile\", il dialetto marinese cambia la \"i\" in \"e\": ad esempio \"orrib\"ile\"\" diventa \"orrib\"ele\"\", \"nob\"ile\"\" diventa \"nob\"ele\"\", \"terrib\"ile\"\" diventa \"terrib\"ele\"\". Non \u00e8 dato sapere per quale motivo avvenga questo, se si trovano forme parallele nella letteratura italiana. Questa trasformazione \u00e8 possibile anche in parole come \"pr\"i\"ncipe\" (che diventa \"pr\"e\"ncipe\") e \"l\"i\"ngua\" (che diventa \"l\"e\"ngua\").\nLa trasformazione della \"i\" in \"e\" tuttavia compare anche nella prima sillaba di alcune parole, soprattutto inizianti con \"ri\", tra cui \"\"ri\"ngrazia\" (che diventa \"\"re\"ngrazia\"), \"\"ri\"medio\" (che diventa \"\"re\"medio\"), \"\"ri\"fugio\" (che diventa \"\"re\"fugio\").\nAferesi della \"i\"\nNel marinese \u00e8 presente anche l'aferesi della lettera \"i\" quando si trova ad inizio di parola ed \u00e8 seguita da \"m\", \"n\", \"l\": ad esempio \"'mperatore\" per \"imperatore\", \"'nganno\" per \"inganno\", \"'n tra noa\" per \"in tra noi\", \"'nnanzi\" per \"innanzi\".\nSostituzione \"o\" - \"u\"\nMolto frequente \u00e8 la sostituzione della vocale \"o\" con la vocale \"u\": ad esempio \"onto\" per \"unto\", \"ogna\" per \"ugna\", \"onguento\" per \"unguento\".\nScambio \"b\" - \"v\"\n\u00c8 possibile anche lo scambio tra la \"b\" e la \"v\", caratteristico anche dei dialetti italiani meridionali: ad esempio \"\"b\"ivo\" o \"\"v\"ivo\", \"\"b\"race\" o \"\"v\"race\", \"\"v\"otte\" o \"\"b\"otte\", \"\"v\"occa\" o \"\"b\"occa\".\n\"Scioglimento\" della \"c\"\nLa consonante \"c\", quando si trova prima di una vocale o in altre posizioni particolari, si \"sciolglie\" nel gruppo consonantico \"sc\": ad esempio abbiamo parole di grande frequenza come \"ba\"sc\"io\" per \"ba\"c\"io\", \"ca\"sc\"io\" per \"ca\"c\"io\", \"cami\"sc\"ia\" per \"cami\"c\"ia\".\nScambio \"t\" - \"d\"\nNon \u00e8 inusuale trovare uno scambio tra la consonante \"t\" e la consonante \"d\", come ad esempio in \"pa\"t\"re\" per \"pa\"d\"re\", \"pa\"t\"rone\" per \"pa\"d\"rone\", \"la\"t\"rone\" per \"la\"d\"rone\", \"ma\"t\"re\" per \"ma\"d\"re\": questo scambio richiama nel marinese maggiormente alla memoria i vocaboli latini originari, quali \"\"patronus\", \"pater\", \"mater\"\".\nDittongo condizionato \"io\"\nQuesto dittongo \u00e8 caratteristico del Lazio meridionale, soprattutto di Velletri, dei Castelli Romani e della Valle Latina e riaffiora nelle localit\u00e0 laziali pi\u00f9 a lungo soggette alla dominazione del Regno di Napoli. Nelle immediate vicinanze di Roma l'influsso del dialetto romanesco, pi\u00f9 vicino al dialetto toscano che ai dialetti italiani meridionali, sta cancellando questa particolarit\u00e0 come molte altre, ancora esistenti tuttavia alla fine dell'Ottocento.\nL'uso del dittongo condizionato consiste nell'inserirlo nell'ultima sillaba di parole terminanti in \"no\" ed in \"ro\", sicch\u00e9 abbiamo \"monasterio \" da \"monastero\" e \"capitanio\" da \"capitano\".\nArticoli.\nNel dialetto marinese sopravvivono tutti gli articoli italiani, ma \u00e8 pi\u00f9 frequente l'uso dell'articolo \"lo\" in luogo dell'articolo \"il\": ad esempio \"lo brodo\" invece che \"il brodo\", \"lo vino\" anzich\u00e9 \"il vino\", alla maniera di molti antichi autori come Dante Alighieri e Giovanni Boccaccio. Diversamente, molto spesso \"lo\" diventa \"lu\".\nPronomi personali.\nIl pronome personale con funzione di oggetto si pu\u00f2 attaccare all'aggettivo che va a specificare, in un uso particolarissimo e caratteristico anche dei dialetti italiani meridionali e del dialetto romanesco. Perci\u00f2 avremo \"patrimu\", \"fratimu\", \"suorima\", \"matrima\", \"mogliema\", \"maritimu\", per dire rispettivamente \"mio padre\", \"mio fratello\", \"mia sorella\", \"mia madre\", \"mia moglie\", \"mio marito\". Come gi\u00e0 detto, questo uso non \u00e8 esclusivo del dialetto marinese, ma compare anche in diversi autori classici come Pietro Bembo (\"patremo\", \"matrema\"), Iacopone da Todi (\"maritoto\") e Giovanni Boccaccio (\"mogliema\").\nUn'altra caratteristica attribuita dal marinese, ma anche alle vicine parlate laziali centro-settentrionali della Provincia di Frosinone, ai pronomi personali \u00e8 lo strascico del \"n\" in aggiunta al pronome stesso: ad esempio \"mene\" per \"a me\" o semplicemente \"me\", \"tene\" per \"a te\" o semplicemente \"te\". In realt\u00e0 questo strascico, aggiunto in tempi antichi forse per ragioni metriche nella composizione di canti popolari, pu\u00f2 accompagnare anche verbi (\"fane\" per \"fa\", \"saline\" per \"sali\").\nVerbi.\nIndicativo.\nPresente.\nLa desinenza della prima persona plurale del presente indicativo termina in \"-emo\", a differenza della forma corretta corrente in lingua italiana che \u00e8 \"-iamo\": ad esempio \"pon\"emo\"\", \"av\"emo\"\", \"dic\"emo\"\", \"fac\"emo\"\", anzich\u00e9 le forme \"pon\"iamo\"\", \"abb\"iamo\"\", \"dic\"iamo\"\", \"facc\"iamo\"\". Si noter\u00e0 che la forma in \"-emo\" \u00e8 pi\u00f9 vicina all'originale derivazione dalla lingua latina: \"ponemo\" &gt; \"ponemus\", \"avemo\" &gt; \"habemus\", \"dicemo\" &gt; \"dicemus\", \"facemo\" &gt; \"facemus\", mentre la corrispettiva forma italiana presenta una maggior elaborazione morfologica intervenuta nel corso dei secoli, poich\u00e9 diversi autori italiani dei primi secoli dell'uso del volgare attestano la forma \"-emo\", da Bartolomeo da San Concordio a Luigi Pulci.\nLa seconda persona plurale dell'indicativo presente presenta una desinenza \"-cete\" differente dalla desinenza \"-te\" corretta nell'italiano corrente: ad esempio \"benedi\"cete\"\", \"di\"cete\"\", \"fa\"cete\"\" in luogo di \"benedi\"te\"\", \"di\"te\"\", \"fa\"te\"\": anche in questo caso la forma dialettale \"-cete\" si mantiene pi\u00f9 vicina all'originale latino (\"benedic\u00e9te\" &gt; \"bened\u00edcite\", \"dic\u00e9te\" &gt; \"dic\u00edte\", \"fac\u00e9te\" &gt; \"fac\u00edte\"), e del resto si presenta come gi\u00e0 radicata nella letteratura dei primi secoli del volgare, poich\u00e9 compare anche nel \"Cantico delle creature\" di san Francesco d'Assisi.\nPassato prossimo.\nNel passato prossimo la particolarit\u00e0 del dialetto marinese, inspiegabile a dire dello stesso Girolamo Torquati, \u00e8 l'apocope del participio passato che entra in composizione con l'ausiliare \"avere\": ad esempio \"ho \"beto\"\" per \"ho \"bevuto\"\", \"ho \"trovo\"\" o \"ho \"troto\"\" per \"ho \"trovato\"\", \"ho \"cerco\"\" per \"ho \"cercato\"\". Un'altra strana particolarit\u00e0 \u00e8 che l'ausiliare \"essere\" e l'ausiliare \"avere\" sono intercambiabili, ovvero \u00e8 possibile dire \"so beto\" (\"sono bevuto\") o \"so magnato\" (\"sono mangiato\"), cosa impossibile nella lingua italiana. Un uso simile \u00e8 riscontrabile solo nell'opera di Feo Belcari, poeta religioso fiorentino del Quattrocento.\nImperfetto.\nPer i verbi della prima coniugazione (in \"-are\"), alla terza persona singolare dell'imperfetto indicativo la desinenza \u00e8 \"-eva\" anzich\u00e9 \"-ava\", come nell'italiano corretto corrente: perci\u00f2 si avranno \"am\"eva\"\" e \"gust\"eva\"\" al posto di \"am\"ava\"\" e \"gust\"ava\": in questo caso \u00e8 il dialetto marinese a discostarsi dalla lingua latina originale, poich\u00e9 l'italiano si accosta di pi\u00f9 ad \"amabat\" e \"gustabat\"\". La forma \"-eva\" del resto non \u00e8 solamente locale, dato che compare anche frequentemente nella \"Divina Commedia\" di Dante Alighieri.\nPassato remoto.\nPer la terza persona singolare del passato remoto si presenta una forma particolare in \"-one\" in luogo di \"-\u00f2\", con la \"n\" strascicata fino alla \"e\" finale: \"digiun\"one\"\" al posto di \"digiun\"\u00f2\"\", \"magn\"one\"\" al posto di \"magn\"\u00f2\"\", \"ando\"one\"\" al posto di \"and\"\u00f2\"\", e simili. Questa forma \u00e8 un ampliamento della forma in \"-\u00f2e\" attestata gi\u00e0 nel \"Quaresimale Fiorentino\" del beato Giordano da Pisa (\"digiun\"\u00f2e\"\", \"comand\"\u00f2e\"\").\nAlla terza persona plurale del passato remoto indicativo accadono tre fenomeni particolari: la sincopatura (che avveniva gi\u00e0 nella lingua latina in pi\u00f9 persone, si veda ad esempio \"laudere\" &gt; \"lauderis\"), la trasformazione della vocale della penultima sillaba e la mutazione della consonante dell'ultima sillaba. Ad esempio, in dialetto marinese si ottengono \"arriv\"orno\"\" al posto di \"arriv\"arno\"\" che a sua volta sostituisce \"arriv\"arono\"\", \"buss\"orno\"\" in luogo di \"buss\"arno\"\" che \u00e8 la contrazione di \"buss\"arono\"\", \"cerc\"orno\"\" per \"cerc\"arno\"\" in luogo di \"cerc\"arono\"\", oppure pi\u00f9 semplicemente \"mis\"eno\"\" che \u00e8 la semplice variante di \"mis\"ero\"\" e \"strins\"eno\"\" per \"strins\"ero\"\". Simili forme sincopate e mutate sono utilizzate anche da diversi autori classici come Luigi Pulci (\"arrivorno\"), Giovanni Villani (\"posono\") e Giovanni Boccaccio (\"feciono\").\nFuturo semplice.\nAlla prima persona singolare del futuro semplice sono possibili due forme: in \"\u00f2e\" (\"far\"\u00f2e\"\", dir\"\u00f2e\"\") ed in \"-ggio\" (\"fara\"ggio\"\", \"avra\"ggio\"\"), quest'ultima strettamente legata alla forma \"-jo\" (\"avra\"jo\"\", fara\"jo\"\"), attualmente la pi\u00f9 usata nel dialetto marinese. L'esito della \"j\" (o della \"i\" intervocalica) in \"gg\" del resto \u00e8 noto ed evidente anche in diversi vocaboli latini passati all'italiano, come \"maior\" (\"maggiore\"), \"peior\" (\"peggiore\"), \"maius\" (\"maggio\").\nCondizionale.\nPresente.\nNel condizionale presente alla prima persona singolare dovrebbe andare la desinenza \"-ei\" (\"andr\"ei\"\", \"canter\"ei\"\", \"suoner\"ei\"\"), eppure il dialetto marinese fissa la desinenza in \"-ia\" (\"andr\"ia\"\", \"canter\"ia\"\", suoner\"ia\"\"), come del resto compare in molti autori dei primi secoli della letteratura italiana, da Giovanni Boccaccio (\"saria\") a Iacopone da Todi (\"vorria\").\nAlla terza persona singolare e plurale dello stesso presente condizionale si ripropone una divergenza simile: anzich\u00e9 le desinenze dell'italiano corrente corrette, rispettivamente \"-ebbe\" per il singolare ed \"-ebbero\" per il plurale, i marinesi dicono \"-ia\" ed \"-ieno\" (\"sar\"ebbe\"\" diventa \"sar\"ia\"\" e \"sar\"ebbero\"\" diventa \"sar\"ieno\"\").\nCongiuntivo.\nImperfetto.\nUn'ennesima particolarit\u00e0 compare alla terza persona plurale dell'congiuntivo imperfetto in dialetto marinese sono ancora usate le desinenze \"-ino\" e \"-ono\", arcaiche per l'italiano che adotta \"-ero\": ad esempio \"vivess\"ino\"\" in luogo di \"vivess\"ero\"\", \"fuss\"ino\"\" invece di \"foss\"ero\"\").\nInfinito.\nPresente.\nQuando l'infinito presente di un verbo entra in composizione con una particella pronominale di terza persona singolare (\"lo\", \"la\"), il dialetto marinese elide la \"e\" finale alla stessa maniera della lingua italiana, ma diversamente da questa modifica anche la \"r\" precedente in \"l\": ad esempio \"fare la\" diventa \"fa\"lla\"\" (&gt; \"farla\"), \"avere la\" diventa \"ave\"lla\"\" (&gt; \"averla\").\nInoltre, \u00e8 molto frequente che l'infinito perda per apocope l'ultima sillaba \"re\" nel dialetto parlato anche senza entrare in composizione con nulla: se ne ha \"bisogna fa'\", \"bisogna di'\", \"va a magna'\", tutte forme caratteristiche anche del dialetto romanesco ed entrate ormai nell'uso comune anche in altre parti d'Italia. L'origine di questo troncamento, attestato in alcuni canti popolari sabini e romani, \u00e8 probabilmente in questi casi dovuto a ragioni metriche.\nIl verbo \"essere\".\nAltre forme particolari del verbo \"essere\" sono le varianti \"enno\" per la prima persona singolare del presente indicativo (\"sono\") ed \"ene\" o \"ee\" per la terza persona singolare dello stesso tempo (\"\u00e8\"), \"essimo\" per \"eravamo\" alla prima persona plurale dell'imperfetto indicativo, \"si'\" per \"sia\" alla seconda persona singolare del congiuntivo presente, \"seravo\" o \"saravo\" per la terza persona plurale del futuro semplice (\"saranno\"), \"fussi\" per \"fossi\", \"fussino\" per \"fossino\" e \"fussimo\" per \"fossimo\" al passato remoto ed al congiutivo presente. Molte di queste forme sono presenti anche in autori classici della letteratura italiana, come Iacopone da Todi (\"so'\"), san Francesco d'Assisi nel \"cantico delle creature\" (\"si'\"), nel \"Quaresimale Fiorentino\" del beato Giordano da Pisa ed in Giovanni Boccaccio."}
{"id": "2427918", "revid": "7459", "url": "https://it.wikipedia.org/wiki?curid=2427918", "title": "Impero greco di Trebisonda", "text": ""}
{"id": "2427922", "revid": "278830", "url": "https://it.wikipedia.org/wiki?curid=2427922", "title": "Il Mereghetti", "text": "Il Mereghetti. Dizionario dei film \u00e8 un dizionario enciclopedico di cinema curato dal critico Paolo Mereghetti e pubblicato da Baldini+Castoldi.\nStoria.\nEdito per la prima volta nel 1993 da Baldini &amp; Castoldi con la denominazione \"Dizionario dei film\", ogni scheda presenta titolo, provenienza, anno, durata, regia, interpreti, il riassunto e l'analisi critica, accompagnati dal giudizio di valore: le stellette, da 1 a un massimo di 4. Per ogni nuovo aggiornamento Mereghetti si avvale di un cospicuo numero di collaboratori: tra i primi, Goffredo Fofi, Gianni Amelio, Roberto Nepoti, fino a Pier Maria Bocchi, Alberto Pezzotta, Roberto Curti, Filippo Mazzarella, Alessandro Stellino e Carlo Alberto Amadei.\nNel novembre 2013 fu pubblicata la decima edizione, la quale constava di 6000 pagine ripartite in tre volumi (due dei quali dedicati a 28.000 schede di film e il terzo agli indici degli attori, dei registi e dei titoli originali): la copertina presenta un primo piano di Robert Redford e Paul Newman in una scena tratta dal film \"Butch Cassidy\", di George Roy Hill.\nA 25 anni dalla prima, esce la dodicesima edizione, nel dicembre 2018. Riveduto e aggiornato, il \"Mereghetti\", un cofanetto mastodontico in tre volumi, consta di quasi ottomila pagine, frutto della collaborazione con Filippo Mazzarella, Roberto Curti, Roberto Monassero, Pier Maria Bocchi, Alessandro Stellino, Carlo Alberto Amadei, Alberto Pezzotta, Giacomo Calzoni, Alex Poltronieri, Daniela Persico.\nNel novembre 2020, esce la nuova edizione de \"Il Mereghetti\": con quasi trentatremila schede di film, consta di 6680 pagine, pi\u00f9 altre 2164 di indici, filmografie di attori e registi, titoli originali delle opere."}
{"id": "2427926", "revid": "1543377", "url": "https://it.wikipedia.org/wiki?curid=2427926", "title": "Glom", "text": "Glom \u00e8 un software libero per la creazione e gestione di database e fa parte della suite per l'ufficio GNOME Office.\n\u00c8 multipiattaforma. Viene sviluppato principalmente da Murray Cumming, un inglese che lavora a Monaco di Baviera.\nGlom consente di creare database, inserire dati, eseguire interrogazioni al DB (query) e processare i dati. Tutti i componenti del database creato (tabelle, query, moduli ecc.) sono memorizzati all'interno del database stesso, rendendo tra l'altro pi\u00f9 semplice la condivisione dei dati.\nGlom pu\u00f2 connettersi a differenti DBMS, tra cui MySQL e PostgreSQL ma pu\u00f2 lavorare anche senza di essi.\u00c8 possibile lavorare senza un database server, utilizzando il motore di database builtin (incorporato) PostgreSQL con un set appositamente ridotto di librerie, in modo da memorizzare tutti i dati e i componenti del nostro data base all'interno di un unico file, come fanno prodotti commerciali come Access e FileMaker Pro o altri open come Base o Kexi.\nGlom offre la possibilit\u00e0 di creare delle form per fornire un'interfaccia per interagire con il vostro database (inserimento, modifica, eliminazione dati ecc.), creare dei report in base alle nostre esigenze che possono essere visualizzati e/o stampati, creare degli script in Python per automatizzare le nostre attivit\u00e0 di routine e creare delle macro in maniera similare a quanto accade utilizzando FileMaker Pro, il quale costituisce il suo target di riferimento e confronto.Per il momento non consente l'importazione diretta delle tabelle di FileMaker, come invece fa il suo omologo open Kexi nei confronti di Microsoft Access (proprio riferimento).Permette tra l'altro: il supporto per le periferiche embedded, il locking dinamico delle tabelle e la generazione delle interfacce tramite Drag and drop.\nTecnicamente pu\u00f2 essere considerato anche un RAD (Rapid Application Development; una interfaccia grafica per lo sviluppo rapido di applicazioni destinate alla gestione di basi di dati).\nL'idea del team di sviluppo del progetto Glom \u00e8 quella di fornire un'alternativa libera a sistemi database proprietari analoghi come ad esempio Microsoft Access, FileMaker e FoxPro.\nGlom \u00e8 creato usando gtkmm, un wrapper C++ per GTK+. Usa il \"Document/View\" model per Bakery, il parser libxml++ C++ XML. Utilizza Python per customizzare i campi calcolati. L'accesso al server database PostgreSQL avviene usando le librerie \"libgda\"."}
{"id": "2427933", "revid": "287204", "url": "https://it.wikipedia.org/wiki?curid=2427933", "title": "Rieden", "text": ""}
{"id": "2427936", "revid": "486946", "url": "https://it.wikipedia.org/wiki?curid=2427936", "title": "Dai, Johhny, dai!", "text": ""}
{"id": "2427937", "revid": "767487", "url": "https://it.wikipedia.org/wiki?curid=2427937", "title": "All'amore assente", "text": "All'amore assente \u00e8 un film del 2007, diretto dal regista Andrea Adriatico, prodotto da Cinemare.\nIl film \u00e8 stato presentato per la prima volta al Festival di Londra con il titolo \"Andres and Me\".\nTrama.\nUna sera di pioggia Massimo Arati sta tenendo un comizio di fronte alla folla. Nel buio qualcuno ripete tra s\u00e9 e s\u00e9 le frasi dette dall'uomo politico.\nUn giorno di pioggia, un uomo arriva in taxi e va in ospedale a visitare una donna immobile a letto, Magda. Poi entra furtivamente in un appartamento apparentemente disabitato, dove per\u00f2 trova diversi oggetti, tra cui molti dischi in vinile, un computer e le chiavi di casa che si mette in tasca uscendo. L'uomo \u00e8 un detective, che riceve soldi sul proprio conto da un committente sconosciuto per una non meglio definita \"indagine Andres Carrera\". Andres, di origine argentina, lavorava come ghostwriter e comunicatore nell'agenzia della moglie Iris, attualmente incinta, ma da qualche tempo \u00e8 scomparso.\nL'investigatore cerca di farsi assumere nell'agenzia di Iris, poi torna di nuovo nella casa che aveva gi\u00e0 visitato, iniziando a spiare nel computer lasciato l\u00ec da Andres e decidendo di abitare l\u00ec. Al mattino, uscendo, viene scambiato da un vicino per Andres, inquilino di quell'appartamento. Magda Carrera, la donna visitata al suo arrivo e madre di Andres, \u00e8 stata dimessa, e l'investigatore decide di andare nella casa dei genitori dell'uomo scomparso, fingendosi un suo vecchio amico. L\u00ec trova non solo Magda, a letto immobile, ma anche l'anziano marito e padre di Andres, che sostiene che il figlio sia stato rapito dagli alieni per insegnargli qualcosa di bello che sulla terra non \u00e8 pi\u00f9 possibile.\nL'investigatore, sempre sotto mentite spoglie, \u00e8 assunto nell'agenzia di comunicazione, dove conosce Edoardo, un collega che sembra conoscere molte cose. Durante il briefing Iris striglia i collaboratori perch\u00e9 dopo la scomparsa di Andres, che scriveva i discorsi per la campagna elettorale di Massimo Arati, Edoardo non \u00e8 in grado di essere altrettanto incisivo, e ormai mancano pochi giorni al voto. Dopo il briefing Edoardo fa intendere all'investigatore che Massimo Arati \u00e8 qualcosa di pi\u00f9 di un semplice cliente dell'agenzia, e che Andres era bravo perch\u00e9 indifferente rispetto a ci\u00f2 che scriveva. Una sera al ristorante Iris, dopo aver scoperto che ci\u00f2 che scrive l'investigatore assomiglia in modo impressionante a ci\u00f2 che scriveva Andres, affida al neo-assunto un nuovo incarico: scrivere i nuovi discorsi per Massimo Arati.\nEdoardo fa irruzione a casa di Andres trovandoci l'investigatore: questo racconta allora la verit\u00e0, e cio\u00e8 che deve ritrovare Andres e per questo sta tenendo tutti i fili della sua vita. Edoardo e l'investigatore si baciano. Dopo aver fatto l'amore, Edoardo rivela che Andres aveva un indirizzo e-mail personale che potrebbe essere tuttora attivo. In un negozio di dischi una commessa prima scambia l'investigatore per Andres, poi decide di dare allo sconosciuto un vinile che Andres le aveva ordinato, un disco molto particolare per un regalo.\nL'investigatore, provando a immaginare il destinatario di quel regalo, lo porta a Iris, che reagisce male. A questo punto decide di fare irruzione notturna nell'agenzia per cercare qualche traccia utile nei documenti di Iris. Ma durante il sopralluogo, assiste a Iris e Massimo Arati che fanno l'amore in ufficio.\nMentre l'investigatore esce dalla casa dei genitori di Andres, che in tutto questo tempo \u00e8 andato a visitare regolarmente conquistando la loro fiducia, trova Iris sulla soglia, che ha un malore. In ospedale l'investigatore getta la maschera iniziando a interrogare Iris sulla scomparsa di Andres.\n\u00c8 mattina e l'investigatore si risveglia nella casa dei genitori di Andres, dove vede casualmente un libro di poesie di Walt Whitman: sfogliandolo si rende conto che il discorso poetico-politico scritto da Andres per Massimo Arati \u00e8 semplicemente la trascrizione delle poesie di Whitman. Uscito in giardino, trova il padre di Andres intento a creare un grande anello di scarpe per comunicare con gli Ufo. Il padre racconta che Andres, dopo la loro fuga dall'Argentina, aveva deciso di parlare in italiano ma dichiarando che quella non era la sua lingua, diventando un altro rispetto a prima. Tornato in casa, l'investigatore chiude il computer, dove da un controllo risulta che nessuno lo sta pi\u00f9 pagando per la sua indagine, abbandona le chiavi, prende la sua valigia e esce.\nRitorniamo al comizio iniziale di Massimo Arati, esattamente dove lo avevamo lasciato. Qualcuno dello staff di Massimo sta cercando Andres: si apre la portiera di un'auto e esce l'investigatore, stralunato. Durante il comizio Andres si era nascosto per ripensare alla propria vita, sognando a occhi aperti e immaginandosi come un detective alla ricerca di s\u00e9 e della verit\u00e0 delle persone che lo circondano. Il collaboratore dello staff lo elogia per il discorso e gli fa le condoglianze per la morte della madre."}
{"id": "2427939", "revid": "287204", "url": "https://it.wikipedia.org/wiki?curid=2427939", "title": "Pallacanestro Ribera 2008-2009", "text": "La stagione 2008-2009 della Pallacanestro Ribera \u00e8 stata la sesta consecutiva disputata in Serie A1 femminile.\nStagione.\nSponsorizzata dal Banco di Sicilia, la societ\u00e0 agrigentina si \u00e8 classificata al tredicesimo posto nella massima serie e ha dovuto partecipare ai play-out. Nel primo turno \u00e8 stata eliminata dalla Liomatic Umbertide e in finale ha perso contro l'ACP Livorno ed \u00e8 retrocessa in Serie A2.\nRoster.\n\"Scheda su LegABasketFemminile.it\"\nOrganigramma societario.\nLa dirigenza \u00e8 composta da:"}
{"id": "2427940", "revid": "1543377", "url": "https://it.wikipedia.org/wiki?curid=2427940", "title": "Frank Bramley", "text": "Biografia.\nBramley studi\u00f2 alla Lincoln School of Art dal 1873 al 1878, prosegu\u00ec i suoi studi all'accademia reale di belle arti di Anversa sotto l'insegnamento del pittore animalista e orientalista Charles Verlat, tra il 1879 e il 1882. In seguito stette, dal 1882 al 1884, a Venezia, per trasferirsi successivamente alla colonia di artisti della scuola di Newlyn, in Cornovaglia. Visse nella colonia fino al 1895, anno in cui si mosse verso Droitwich Spa.\nBramley lavorava alle sue opere combinando la luce naturale con la luce artificiale. Il suo quadro \"A Hopeless Dawn\" (\"Alba senza speranza\") del 1888 \u00e8 stato acquistato dalla Tate Gallery\nSi spos\u00f2 con l'artista Katherine Graham, nel 1891."}
{"id": "2427943", "revid": "253269", "url": "https://it.wikipedia.org/wiki?curid=2427943", "title": "Joan Blondell", "text": "Biografia.\nDopo aver vinto un concorso di bellezza fu scritturata dalla Warner Bros. che ne fece une delle principali icone del cinema: apparve in oltre 100 produzioni, in una carriera quarantennale.\nMolto attiva negli anni trenta, recit\u00f2 a fianco di Glenda Farrell in 9 film, formando una coppia d'oro del cinema classico statunitense: si destreggi\u00f2 tra musical e commedie, passando alle commedie brillanti e a ruoli drammatici (si ricordi \"Un albero cresce a Brooklyn\" (1945) di Elia Kazan.\nFu candidata all'Oscar alla miglior attrice non protagonista nel 1952 per il ruolo di Annie Rawlins in \"Pi\u00f9 forte dell'amore\" e due volte al Golden Globe: nel 1966, per \"Cincinnati Kid\" di Norman Jewison e nel 1978, per \"La sera della prima\" di John Cassavetes.\nMor\u00ec nel giorno di Natale del 1979 e fu sepolta nel Forest Lawn Memorial Park di Glendale.\nVita privata.\nLa Blondell \u00e8 stata sposata tre volte: \nCuriosit\u00e0.\nJoan Blondell \u00e8 stata interpretata da Kathy Bates nella serie TV \"Feud: Bette and Joan\"."}
{"id": "2427948", "revid": "760543", "url": "https://it.wikipedia.org/wiki?curid=2427948", "title": "Roman D\u017eind\u017eicha\u0161vili", "text": "Partecip\u00f2 a due campionati sovietici, classificandosi 21\u00ba nel 1971 e 14\u00ba nel 1972.\nNel 1976 emigr\u00f2 in Israele e dopo tre anni si trasfer\u00ec negli Stati Uniti a New York. Attualmente vive a Boston.\nPrese parte a tre olimpiadi degli scacchi: nel 1976 e 1978 con Israele e nel 1984 con gli Stati Uniti. Alle olimpiadi di Salonicco 1984, giocando in prima scacchiera, vinse la medaglia di bronzo di squadra.\nRaggiunse il massimo rating Elo nel 1979, con 2595 punti (12\u00ba al mondo alla pari con Alexander Beliavsky, Josif Dorfman, Robert H\u00fcbner e Zolt\u00e1n Ribli).\nVinse il campionato americano nel 1983 (alla pari con Walter Browne e Larry Christiansen) e nel 1989 (alla pari con Yasser Seirawan e Stuart Rachels).\nTornei e competizioni individuali.\nTra gli altri risultati:\nDzindzichashvili \u00e8 noto come un grande esperto della teoria delle aperture. La cosiddetta \"difesa Dzindzi-indiana\" (codice_1) porta il suo nome. \u00c8 autore di una serie di DVD di grande successo, chiamati \"Roman's Lab\".\nAttualmente svolge l'attivit\u00e0 di istruttore scacchistico presso l'Universit\u00e0 del Texas a Austin."}
{"id": "2427951", "revid": "712828", "url": "https://it.wikipedia.org/wiki?curid=2427951", "title": "Merry (One Piece)", "text": ""}
{"id": "2427952", "revid": "801704", "url": "https://it.wikipedia.org/wiki?curid=2427952", "title": "Shadow marks", "text": "Con Shadow marks (in italiano si potrebbe tradurre con segni d'ombra o linee d'ombra) s'intende una forma di feature (caratteristica) archeologica visibile dall'alto. Diversamente dai cropmarks, frost marks e soil marks, esse richiedono caratteristiche (features) fisse per manifestarsi e sono dunque pi\u00f9 comunemente viste nel contesto di siti esistenti piuttosto che in quelli sconosciuti sepolti precedentemente.\nEsse sono causate dalle dislivelli del suolo prodotti dai resti archeologici. Nel caso di scavi di siti antichi, erosi, queste differenze sono spesso piccole, mentre sono pi\u00f9 visibili quando vengono osservate dall'alto, oppure quando il sole \u00e8 basso all'orizzonte. Questo provoca la formazione di ombre lunghe che vengono lanciate dalle feature pi\u00f9 alte, illuminate cos\u00ec dal sole da un lato, mentre le ombre scure marcano cavit\u00e0 e depressioni.\nLe \"shadow marks\" possono essere meglio osservate obliquamente piuttosto che direttamente dall'alto, poich\u00e9 in questo modo si viene ad enfatizzare l'effetto delle ombre."}
{"id": "2427954", "revid": "712828", "url": "https://it.wikipedia.org/wiki?curid=2427954", "title": "Koshiro", "text": ""}
{"id": "2427956", "revid": "712828", "url": "https://it.wikipedia.org/wiki?curid=2427956", "title": "Yosaku e Johnny", "text": ""}
{"id": "2427958", "revid": "352448", "url": "https://it.wikipedia.org/wiki?curid=2427958", "title": "Shadow mark", "text": ""}
{"id": "2427959", "revid": "834", "url": "https://it.wikipedia.org/wiki?curid=2427959", "title": "The Great Divide", "text": ""}
{"id": "2427960", "revid": "1318658", "url": "https://it.wikipedia.org/wiki?curid=2427960", "title": "Great Divide", "text": ""}
{"id": "2427961", "revid": "767487", "url": "https://it.wikipedia.org/wiki?curid=2427961", "title": "La febbre del petrolio", "text": "La febbre del petrolio (\"Boom Town\") \u00e8 un film del 1940, diretto da Jack Conway.\nTrama.\nDurante la febbre del petrolio che correva a quell'epoca in Texas \"Big\" John Mac Masters e Jonathan \"Square\" Sand vivono cercando pozzi petroliferi da sfruttare. I due sono amici ma per gli affari spesso si ritrovano purtroppo in conflitto. Jonathan ama Elizabeth Bartlett (Betsy) che per\u00f2 dopo un fidanzamento con lui sposa \"Big\" John mettendo a dura prova l'amicizia che legava i due uomini.\nRiconoscimenti.\n\"Nomination\" al premio oscar 1941 per la migliore fotografia.\nProduzione.\nTratto da una storia di James Edward Grant pubblicata sulla rivista \"Cosmopolitan\" col titolo \"A Lady Comes to Burkburnett\" e prodotto dalle societ\u00e0 Metro-Goldwyn-Mayer e Loew's, il film fu girato in due cittadine della California: Bakersfield e Taft.\nDistribuzione.\nIl film venne distribuito in varie nazioni, fra cui:\nCritica.\nPellicola con tanta azione al suo interno, \u00abruggente\u00bb grazie anche alla bravura degli attori principali"}
{"id": "2427962", "revid": "287204", "url": "https://it.wikipedia.org/wiki?curid=2427962", "title": "Marjorie Carpreaux", "text": ""}
{"id": "2427963", "revid": "599013", "url": "https://it.wikipedia.org/wiki?curid=2427963", "title": "Bane/Adamantium Split 7&quot;", "text": "Bane/Adamantium Split 7\" \u00e8 uno split tra i due gruppi hardcore punk statunitensi Bane e Adamantium pubblicato da Indecision Records nel febbraio 2001. Ne sono state stampate in totale 2124 copie su vinile, di cui 550 in vinile grigio e 1574 in vinile nero."}
{"id": "2427964", "revid": "297031", "url": "https://it.wikipedia.org/wiki?curid=2427964", "title": "Steva De Franchi", "text": "Opere.\nFra le sue pubblicazioni si ricordano \"Ro chittarrin, o s\u00e6, strofoggi dra Muza\" (1772), alcuni canti de \"Ra Gerusalemme deliver\u00e2\" (versione genovese del poema del Tasso) e le \"Comedie trasport\u00e6 da ro fran\u00e7eise in lengua zeneise\" (1771-1772). Ma forse lo scritto per il quale \u00e8 pi\u00f9 conosciuto \u00e8 \"Ro stampao a ri veri e boin zeneixi che lezeran\" (prefazione del \"Chittarrin zeneize\"), nel quale egli prende le difese della propria lingua, il genovese (come gi\u00e0 Paolo Foglietta due secoli prima aveva fatto), accusato di essere un \"linguaggio corrotto\" rispetto a lingue come il francese o il toscano, quest'ultima lingua di prestigio ma, almeno all'epoca, \"fossilizzata\" in quanto utilizzata esclusivamente nello scritto e da persone di cultura medio-alta.&lt;br&gt;\nSe da una parte il Foglietta aveva rivolto una critica pi\u00f9 esasperata alla corruzione dei costumi liguri, il De Franchi sembra adottare una linea pi\u00f9 razionale: il fatto che la lingua di Genova non abbia vocabolari, egli dice, non implica necessariamente il fatto che essa manchi di vocaboli propri (ci\u00f2, inoltre, si contrappone abbastanza fortemente alla situazione dei secoli successivi, che vedranno la pubblicazione di diversi vocabolari e saggi sul genovese)."}
{"id": "2427965", "revid": "290948", "url": "https://it.wikipedia.org/wiki?curid=2427965", "title": "Carotatrice", "text": "La carotatrice \u00e8 una macchina utensile portatile o montata su un supporto, pensata per la foratura di materiali da edilizia (laterizi, calcestruzzo, pietre naturali ecc). Il foro \u00e8 ottenuto generalmente mediante l'asportazione, eseguita per levigazione, di una corona circolare di materiale. Per questo motivo gli utensili utilizzati dalla carotatrice si definiscono \"corone\". In massima parte la parte abrasiva delle corone \u00e8 costituita da diamanti industriali, conglobati in \u201csettori diamantati\u201d che sono saldati su un tubo d'acciaio provvisto di un attacco per la carotatrice. In questo caso le corone prendono il nome di \u201ccorone diamantate\u201d. La tecnica usata per l'asportazione del materiale, l'abrasione, consente di evitare alle strutture le sollecitazioni tipiche delle maniere tradizionali quali la foratura a percussione. Al termine delle operazioni viene ricavato un foro e, all'interno della corona diamantata \u00e8 presente un nucleo detto comunemente \u201ccarota\u201d che deve essere asportato. In edilizia sono molteplici le attivit\u00e0 che richiedono la produzione di fori nei materiali da costruzione: dalla generazione di sedi per i tasselli chimici o meccanici, che richiedono fori di dimensioni ridotte sia in termini di diametro e lunghezza, ai fori per l'inghisaggio, fino ai fori per il passaggio delle chiavi o dei tiranti di consolidamento, sempre di diametro ridotto ma che possono raggiungere lunghezze di decine di metri. Fori di diametro maggiore sono richiesti per la realizzazione degli impianti tecnologici di condizionamento, idraulici, elettrici, pannelli solari.\nIn generale in edilizia con le carotatici \u00e8 possibile ricavare, in ogni materiale da costruzione, fori da pochi millimetri di diametro e lunghezza fino ad aperture di 700\u00a0\u2013 800\u00a0mm di diametro e di parecchi metri di lunghezza.\nOltre alla foratura stessa, un impiego tipico della carotatrice \u00e8 l'ottenimento di campioni integri del materiale forato per verifiche, misure e analisi; infatti se la tecnica del carotaggio consente da un lato di praticare fori anche di dimensioni ragguardevoli asportando una quantit\u00e0 minima di materiale, con una richiesta di energia limitata, dall'altro permette di utilizzare il nucleo, la \"carota\", per ottenere campioni da destinare ai laboratori di prova dei materiali.\nTipologie di carotatrici.\nLe carotatrici possono essere:\nL'avanzamento della corona nel materiale \u00e8 ottenuto generalmente azionando a mano un volantino posto sulla slitta del supporto. L'azione manuale pu\u00f2 essere convenientemente sostituita da servomeccanismi che aumentano a sicurezza di utilizzo delle carotatrici stazionarie. L'uso di servomeccanismi di avanzamento \u00e8 praticamente obbligatorio nel caso di forature in soffitti, parte inferiore di ponti, strutture, ecc. In questo caso \u00e8 d'obbligo scegliere una motorizzazione stagna e con un dispositivo di avanzamento l'operatore pu\u00f2 sottrarsi al contatto con l'acqua utilizzata per la foratura.\nTecniche di carotaggio.\nCarotaggio a umido.\nA differenza delle punte da trapano (punta da trapano), da quelle utilizzate sui tassellatori e sui martelli elettropneumatici, le corone diamantate non sono dotate di coclea per l'espulsione del materiale di risulta che viene prodotto dall'abrasione. \u00c8 importante che il materiale venga rimosso immediatamente per dar modo ai diamanti di aggredire nuove porzioni di struttura. Lo scopo \u00e8 ottenuto con l'aspirazione dell'aria contigua alla zona della abrasione (carotaggio a secco) o con l'uso di un fluido (normalmente comune acqua) che viene convogliato nella zona stessa e che asporta i residui del taglio sotto forma di fanghi. Questa tecnica viene comunemente definita \u201ccarotaggio in umido\u201d.\nSalvo casi particolari (ad esempio operazioni in centrali nucleari o costruzioni con particolare valore artistico), che vengono affrontati con tecniche specialistiche, la foratura di pietre naturali (granito, marmo ecc), e calcestruzzo, calcestruzzo armato viene eseguita per mezzo del carotaggio con acqua.\nL'acqua viene addotta generalmente attraverso la scatola ingranaggi della carotatrice, attraversa l'albero portacorona, quindi lambendo la superficie interna della corona raggiunge la parte abrasiva, asporta i detriti della abrasione ed fuoriesce dal foro lambendo la superficie esterna della corona. Con l'impiego di accessori adatti, l'acqua che porta in sospensione i detriti pu\u00f2 essere recuperata e depurata per mezzo di appositi filtri o per decantazione.\nNelle corone per carotaggio con acqua generalmente i settori sono uniti al corpo della corona mediante brasatura; hanno diametri che vanno dai 5\u00a0mm ai 1000\u00a0mm. La lunghezza della corona pu\u00f2 variare tra 300\u00a0mm e 500\u00a0mm, anche se la tendenza \u00e8 all'aumento della lunghezza. \nQuelle descritte, sia per l'uso a secco che con acqua, sono corone definite \"a pareti sottili\".\nCarotaggio a secco.\nIl carotaggio a secco \u00e8 adottato quasi esclusivamente nell'uso delle carotatici portatili ed \u00e8 efficiente nelle forature su materiali abrasivi, come i laterizi, i mattoni forati, i calcestruzzi alleggeriti, i calcestruzzi \"cellulari\" (es. Gasbeton). L'evacuazione della polvere prodotta da questo tipo di carotaggio \u00e8 indispensabile oltre che per il buon funzionamento delle corone diamantate, per assicurare un ambiente di lavoro salubre; l'inalazione della polvere nuoce gravemente alla salute. Le carotatici portatili per uso a secco sono generalmente dotate di connettori che ne consentono l'allacciamento a sistemi di aspirazione adatti. Appositi accessori consentono l'aspirazione della polvere anche nell'uso di carotatici che non siano dotate di sistemi di estrazione integrati. Nelle corone diamantate per il carotaggio a secco i settori diamantati sono generalmente fissati al corpo della corona con una saldatura laser. Le corone per carotaggio a secco hanno diametri che vanno dai 20\u00a0mm ai 300\u00a0mm. La lunghezza della corona pu\u00f2 variare tra 80\u00a0mm e 300\u00a0mm, anche se la tendenza \u00e8 all'aumento della lunghezza.\nQuando la profondit\u00e0 del foro supera la lunghezza della corona, le vie per la realizzazione sono:\na) Carotaggio con prolunghe\nb) Carotaggio continuo.\nCarotaggio con prolunghe.\nIl carotaggio con prolunghe \u00e8 percorribile con profondit\u00e0 limitate (800\u20132000\u00a0mm) con diametri maggiori di 35\u00a0mm (la prolunga ha diametro 30\u00a0mm). In questo caso:\n1- si usano corone a pareti sottili\n2- si fora per la capacit\u00e0 della corona\n3- si estrae il materiale forato\n4- si aggiunge una prolunga tra macchina e corona\n5- si riprende il foro per un'ulteriore capacit\u00e0 della corona\nCarotaggio continuo.\nIl carotaggio continuo prevede:\n1- uso di un raccordo che viene montato sull'albero della macchina\n2- montaggio di un tubo, detto \u201casta\u201d che \u00e8 l'equivalente della parete delle corone a pareti sottili. \n3- Il montaggio di una corona abrasiva in testa all'asta.\n4- Quando l'asta che porta la corona \u00e8 penetrata completamente, tra il raccordo e l'asta si aggiunge un'altra asta. Non c' \u00e8 la necessit\u00e0 (anche se \u00e8 possibile farlo) di rimuovere il materiale gi\u00e0 forato, perci\u00f2 \u00e8 possibile fare fori molto lunghi (anche 20.000\u00a0mm) a patto che di disponga di motori con potenza sufficiente\nNel caso di fori per il consolidamento di strutture ammalorate o lesionate, questa tecnica permette di non estrarre mai la corona fino al termine del foro. Che il foro sia cieco o passante, al termine delle operazioni di foratura si evacua la \"carota\", all'interno della corona si posizionano, secondo la necessit\u00e0, le barre ad aderenza migliorata, i trefoli o i tiranti, quindi si sfila la corona diamantata. In questo modo si impedisce che il foro appena effettuato venga continuamente ostruito per la caduta di piccole macerie al ritrarsi della corona e prima di aver posizionato i mezzi di consolidamento.\nMotoriduttori per carotatrice.\nPer asportare materiale la corona diamantata deve essere portata in rotazione. \nLa rotazione della corona \u00e8 ottenuta per mezzo di un motoriduttore, un dispositivo costituito da un motore e da un sistema di ingranaggi per l'adeguamento della velocit\u00e0 a quelle richieste per il carotaggio. La velocit\u00e0 di rotazione influenza pesantemente l'efficienza della abrasione.\nSono disponibili diversi tipi di motorizzazione. Il tipo di motore pi\u00f9 adatto deve essere selezionato secondo la sicurezza di utilizzo, l'ambiente di utilizzo, l'attivit\u00e0 richiesta, la potenza richiesta, il peso e l'ingombro ammissibili, il costo coinvolto.\nI motori pi\u00f9 comunemente utilizzati nella costruzione dei carotatrici per edilizia sono motori elettrici. In casi particolari si ricorre ai motori pneumatici, a quelli idraulici eppure ai motori a scoppio, privilegiati in condizioni di mancanza di energia elettrica.\nIl motoriduttore con motore a collettore ha vantaggi tali che ne rendono praticamente obbligato l'uso per la quasi totalit\u00e0 delle applicazioni nel campo delle macchine portatili o spostabili.\nLa tecnologia attuale consente di minimizzare i rischi dovuti alla presenza di energia elettrica e di acqua. La costruzione delle carotatrici \u00e8 disciplinata dalle direttive europee che impongono l'uso di:\nPRCD (interruttore differenziale salvavita, Messa a terra delle parti metalliche accessibili, Costruzione in classe di doppio isolamento\nRendono improbabile un incidente di origine elettrica. \nIn ogni caso bisogna usare la massima cautela ed eliminare tutte le condizioni di rischio riscontrabili"}
{"id": "2427966", "revid": "24775777", "url": "https://it.wikipedia.org/wiki?curid=2427966", "title": "Stefano De Franchi", "text": ""}
{"id": "2427968", "revid": "24775811", "url": "https://it.wikipedia.org/wiki?curid=2427968", "title": "Stefano de Franchi", "text": ""}
{"id": "2427970", "revid": "287204", "url": "https://it.wikipedia.org/wiki?curid=2427970", "title": "Citadel", "text": ""}
{"id": "2427971", "revid": "83531", "url": "https://it.wikipedia.org/wiki?curid=2427971", "title": "Ermete Stella", "text": "Biografia.\nNasce a Spoleto nel 1855 da Adamo Stella maestro di cappella. A 18 anni si diploma ad Assisi in armonia, contrappunto ed orchestra. A 20 anni a Bologna consegue l'attestato come maestro compositore. Nel 1896 riceve l'idoneit\u00e0 per l'insegnamento del violino dall'Accademia nazionale di Santa Cecilia di Roma. Valente pianista e compositore di grande talento, per i meriti artistici delle sue opere musicali consegue due medaglie d'oro e quattro medaglie d'argento partecipando a numerosi concorsi di composizione.\nNel 1883 viene nominato Cavaliere della Croce Bianca come omaggio dovuto alle sue opere, mentre dal Ministero della Pubblica Istruzione italiana riceve, nel 1915, la nomina di cavaliere nell'Ordine della Corona d'Italia. A Palermo, nel 1890, consegue un diploma di grado superiore per aver presentato al concorso \u201cDelli\u201d, l'anno prima, una Sinfonia per Banda.\nIl m. Ermete Stella risulta vincitore del concorso indetto dal Comune di Cannara nel luglio del 1893 per la direzione della banda cittadina e dell'annessa scuola di musica. Giunge a Cannara solo un mese pi\u00f9 tardi dopo aver sovrastato alle numerose pressioni (fra cui anche il sequestro di persona) da parte della popolazione di Acquasparta che lo pregava di rimanere alla direzione della propria banda che aveva guidato per dodici lunghi anni.\nDurante la sua presenza a Cannara istituisce anche il Concertino una banda in miniatura che tuttora suona per le vie del paese rallegrando le festivit\u00e0 natalizie e la vigilia di Capodanno. Un allievo d'eccezione del maestro Stella fu Giuseppe Savini, un giovane cannerese destinato a diventare famoso concertista e compositore apprezzato in Italia ed all'estero, soprattutto in Francia, dove diventer\u00e0 direttore del Conservatorio musicale di Parigi negli anni venti.\nA Cannara oltre a istruire i giovani della Fanfara e del Concertino, dedica un appassionato impegno alla formazione degli allievi della scuola di musica, si presta per dirigere il Concerto durante le feste della Societ\u00e0 Operaia di Mutuo Soccorso maschile e femminile e collabora con la Filodrammatica nella esecuzione di opere ed operette al teatro comunale di Cannara.\nFra le sue composizioni ricordiamo un \u201cAve Maria\u201d del 1887 per canto in chiave di Sol con accompagnamento d'organo od armonium, dedicata a papa Leone XIII. Del 1881 l'offertorio per messa cantata \u201cAssunta Est\u201d e l'opera \u201cLaudate Pueri\u201d per contralto, tenore e coro. Nel 1887 compone anche la marcia popolare \u201cCarm\u00e8\u201d mentre nel 1898 scrive la Polka per banda \u201cLieto Ricordo\u201d. La sera del 30 aprile 1882, al teatro comunale di Terni in occasione di un concerto in onore a Giulio Briccialdi, viene eseguita \u00abuna bellissima romanza per baritono composta dal m. Stella dal titolo \u201cLa morte dell'esule polacco dopo la rivoluzione del 1830\u201d\u00bb.\nNel 1895 in occasione della festa della Societ\u00e0 Operaia di Mutuo Soccorso \u00e8 a Bastia Umbra presso il teatro comunale a dirigere, con il Concerto Musicale di Cannara, il \u201cDon Checco\u201d di De Giosa insieme al coro \u201cColumella\u201d del m. Fioravanti.\nIl m. Stella lascia la direzione del Concerto di Cannara nel 1913 e si dedica alla direzione dei cori nel teatro comunale di Todi dove svolge anche una intensa attivit\u00e0 di concertatore e compositore durante il fiorente periodo delle \u201coperette\u201d. Trascorre i suoi ultimi anni di vita ad Acquasparta dove torna con la famiglia per ritirarsi a vita privata e impartire lezioni di pianoforte. Muore il 16 novembre del 1937."}
{"id": "2427974", "revid": "1543377", "url": "https://it.wikipedia.org/wiki?curid=2427974", "title": "Fanteria leggera", "text": "Fanteria leggera \u00e8 la denominazione, per lo pi\u00f9 tradizionale, invalsa per designare soldati incaricati di creare uno schermo avanzato al grosso della formazione di fanteria, disturbando e ritardando l'avanzata nemica.\nStoria.\nAntichit\u00e0.\nIl concetto di schermatura per opera di fanti leggeri \u00e8 antichissimo, ben noto a greci e romani, che disponevano, rispettivamente, di peltasti e veliti. Analogamente a quanto vale per altri periodi, la denominazione di \"fanteria leggera\" \"descrive pi\u00f9 il ruolo\" di questi combattenti che il loro \"armamento\". Per esempio, l'equipaggiamento dei peltasti si fece \u2014 nel tempo \u2014 sempre pi\u00f9 pesante, accompagnandosi ad un simmetrico alleggerimento di quello assegnato agli opliti.\nCi\u00f2 che rendeva gli \"skirmishers\" (o, se si preferisce, i \"volteggiatori\") \"fanteria leggera\", in realt\u00e0, era il fatto di combattere in ordine aperto; cos\u00ec come gli opliti erano \"fanteria pesante\" perch\u00e9 il loro impiego tattico naturale era la proverbiale falange.\nEt\u00e0 moderna.\nGli eserciti regolari facevano di solito affidamento su truppe irregolari\nper svolgere le mansioni tipiche della fanteria leggera. Verso il XVII secolo, il ruolo di fanteria leggera venne \u2014 con apparente paradosso \u2014 assunto dai dragoni, guerrieri armati alla leggera ma muniti di corazza, che si spostavano celermente a cavallo sul campo di battaglia, per\u00f2 combattevano appiedati.\nNel XVIII secolo e nel successivo, la maggior parte dei battaglioni di fanteria possedeva una \"compagnia leggera.\" Annoveravano soprattutto uomini di piccola ed agile corporatura, in grado di agire di propria iniziativa, posto che spesso non operavano irreggimentati secondo l'uso (allora) prevalente, ma sparpagliati in erratici manipoli. Di solito venivano anche scelti fra i migliori tiratori, e talora erano armati di un moschetto pi\u00f9 leggero rispetto a quello di ordinanza. Alcune unit\u00e0 di fanteria leggera portavano fucili al posto di moschetti, ed indossavano uniformi di un particolare colore verde \"(rifle green,\" ovverosia \"verde fuciliere\"); assunsero la denominazione di \"rifle regiments\" in Inghilterra e reggimenti \"J\u00e4ger\" (cacciatori) nei paesi di lingua tedesca. In Francia, al tempo delle guerre napoleoniche, i fanti leggeri erano detti \"voltigeurs\" e i franchi tiratori \"tirailleurs\".\nAnticipando decisamente una tendenza contemporanea \u2014 a differenza di quanto praticato dagli ufficiali della fanteria \"ordinaria\", tipicamente dotati di pesanti spade a lama dritta \u2014 gli ufficiali di fanteria leggera a volte recavano moschetti e preferivano sciabole ricurve e pi\u00f9 leggere. Le segnalazioni acustiche degli ordini erano affidate al bugle od al fischietto piuttosto che al tamburo (il suono di un \"bugle\" arriva pi\u00f9 lontano, e non \u00e8 facile spostarsi rapidamente se si deve trasportare un tamburo). Alcuni eserciti, tra cui senz'altro il britannico ed il francese, convertirono interi reggimenti in reparti di fanteria leggera. Talora venivano considerati alla stregua di forze speciali, segnatamente per il maggior grado di addestramento e di autodisciplina postulati in unit\u00e0 capaci di assolvere tanto la parte di fanteria leggera quanto, all'occorrenza, quella della \"normale\" fanteria.\nNell'ultimo scorcio dell'800, il concetto del combattere in formazione aveva imboccato il viale del tramonto, pertanto anche la consolidata distinzione tra fanteria leggera e pesante perse parallelamente ed a poco a poco la propria ragion d'essere. Essenzialmente, in pratica \"tutta la fanteria divenne leggera.\" Alcuni reggimenti \u2014 com'\u00e8 notoriamente caratteristico delle istituzioni militari \u2014 conservarono nomi e tradizioni, ma in effetti si venne svuotando di sostanza ogni supposta differenza tra fanterie \"di vario peso\", per usare un'espressione ludica.\nEt\u00e0 contemporanea.\nAttualmente l'aggettivo \"leggera\" contraddistingue la \"Table of Organization and Equipment\"\nche definisce unit\u00e0 sprovviste di armi pesanti, mezzi corazzati e/o munite di veicoli \"ad impronta ridotta\". \nLe unit\u00e0 di fanteria leggera non possiedono la letalit\u00e0, mobilit\u00e0 tattica e possibilit\u00e0 di sopravvivenza richieste alle unit\u00e0 pesanti, ma compensano con pi\u00f9 grande mobilit\u00e0 strategica e con l'attitudine ad eseguire missioni su terreni ed in condizioni meteorologiche altrimenti proibitive per la capacit\u00e0 di movimento di un'unit\u00e0 pesante.\nLe forze di fanteria leggera hanno un caratteristico punto di forza nella loro capacit\u00e0 di operare in condizioni estreme, nel ricorso alla sorpresa, all'azione particolarmente violenta, confidando nell'addestramento, nell'\"invisibilit\u00e0\", nell'abilit\u00e0 sul campo e nell'efficienza fisica di ogni singolo soldato. Per ironia della sorte, le forze di un'unit\u00e0 leggera normalmente sono costrette ad accollarsi equipaggiamenti individuali pi\u00f9 gravosi di quelli che \"zavorrano\" i loro colleghi di reparti convenzionali: per la scarsit\u00e0 (o totale assenza) di veicoli loro concessi, infatti, questi operatori sono spesso costretti a portare sulla loro persona tutto l'occorrente per combattere, sopravvivere e concludere la missione posta nelle loro mani. Si noti, peraltro, il carattere in un certo senso ambivalente della fanteria leggera, nella \"scala dei valori\" delle forze armate nei vari paesi. Taluni stati, infatti, considerano generalmente i loro fanti leggeri alla stregua di combattenti di \u00e9lite, mentre altrove la fanteria leggera, intrinsecamente pi\u00f9 limitata nei propri equipaggiamenti, \u00e8 automaticamente stimata un po' inferiore ai pi\u00f9 potenti reparti ordinari.\nNegli anni 1980 gli Stati Uniti d'America potenziarono le loro \"forze leggere\" per far fronte alle mutate esigenze, ed in particolare per l'aumento di minacce implicanti una forza pi\u00f9 flessibile in grado di agire in ambienti ostici per limitati periodi. All'epoca, si trattava di questi reparti: \"10th Mountain Division, 7th Infantry Division (Light), 25th Infantry Division, 6th Infantry Division (Light),\" ed altri battaglioni e Brigade combat teams in unit\u00e0 miste leggere/pesanti. L'operazione Just Cause \u00e8 spesso indicata come emblematica di tali concetti. Non meno di trentamila militari USA, per lo pi\u00f9 qualificabili come fanti leggeri, furono dispiegati a Panama nell'arco di 48 ore per compiere operazioni tattiche.\nNegli anni 1990 la nozione di forze puramente leggere fu oggetto di ripensamento, a causa della loro ridotta capacit\u00e0 offensiva e di sopravvivenza.\nNe scaturirono il concetto di \"Stryker Brigade Combat Team\", una maggiore attenzione alle unit\u00e0 di tipo task force (ad esempio le \"Marine Expeditionary Units\") ed una riduzione delle forze leggere \"pure\".\nMalgrado la loro riduzione, le forze leggere si sono rivelate vincenti in Afghanistan (Operation Enduring Freedom), sottolineando la persistente ragion d'essere della fanteria leggera.\nDescrizione ed impiego.\nLa lingua inglese usa anche la denominazione \"skirmisher\" (pi\u00f9 o meno \"scaramucciatore\", \u00e8 stata proposta anche la traduzione, ispirata al francese di \"volteggiatore\"; cos\u00ec, ad esempio, ne \"Il volto della battaglia,\" nota a pagina 151). Nella dottrina militare italiana moderna, si ravvisa una certa affinit\u00e0 con la nozione tattica di \"contrasto dinamico\". \nLa fanteria pesante aveva il compito principale di battersi in formazioni chiuse, costituenti il vero e proprio nerbo delle battaglie campali. L'azione della fanteria leggera spesso si poneva in termini di stretta coordinazione con la pesante, poich\u00e9 la prima proteggeva la seconda dal fuoco di disturbo, laddove la fanteria pesante era chiamata a difendere la fanteria leggera dagli attacchi della fanteria pesante nemica, od anche della cavalleria. \nOriginariamente, la fanteria pesante era munita di corazze pi\u00f9 spesse di quelle (eventualmente) portate dai fanti leggeri poich\u00e9 in passato consueto riferirsi ad essa per distinguerla dalla fanteria pesante, disinzione venuta meno con lo sviluppo della guerra con la polvere da sparo e delle armi da fuoco che seganrono l'obsolescenza in battaglia delle armature quali strumenti di protezione idonei.\nEsempi di unit\u00e0 contemporanee.\nFra le unit\u00e0 di fanti leggeri tuttora riscontrabili, possiamo esemplificare:"}
{"id": "2427976", "revid": "481666", "url": "https://it.wikipedia.org/wiki?curid=2427976", "title": "Jack Conway", "text": "Con il nome di John Conway, lavor\u00f2 come co-regista, co-produttore e attore. Padre dell'attore Pat Conway, dalla prima moglie, l'attrice del muto Viola Barry, sposata nel 1911 e da cui divorzi\u00f2 nel 1918, ebbe due figlie: Virginia e la scrittrice Rosemary Conway.\nTra i suoi film principali ricordiamo \"Mentre la citt\u00e0 dorme\" (1928), \"Tarzan e la compagna\" (1934), \"Viva Villa!\" (1934), \"Le due citt\u00e0\" (1935), \"La donna del giorno\" (1936), \"Un americano a Oxford\" (1938), \"Il grande nemico\" (1939), \"La febbre del petrolio\" (1940) e \"La stirpe del drago\" (1944).\nPremi e riconoscimenti.\nPer il suo contributo all'industria cinematografica, gli \u00e8 stata attribuita una stella sulla Hollywood Walk of Fame al 1500 di Vine Street."}
{"id": "2427977", "revid": "123136707", "url": "https://it.wikipedia.org/wiki?curid=2427977", "title": "Alpe della Luna", "text": "L'Alpe della Luna \u00e8 un gruppo montuoso dell'Appennino settentrionale compreso fra le regioni della Toscana, Umbria, Marche. Fa parte dell'appennino tosco-romagnolo. \nGeografia fisica.\nIl complesso montuoso si sviluppa da sud-ovest verso nord-est.\nMonti principali:\nFiumi principali:\nGeografia politica.\nL'Alpe della Luna si estende sui territori dei comuni di tre province: \nGeologia.\nSi ritrovano argille marnose e arenarie variamente cementate della Formazione Marnoso - Arenacea e marne e calcari marnosi del Bisciaro (Epoca Miocenica, Era Terziaria).\nFauna e flora.\nFauna.\nLa fauna \u00e8 quella dei boschi appenninici, tra i mammiferi si rileva la presenza di: Cinghiali, caprioli, scoiattoli, daini, istrici, tassi, lupi, volpi, lepri, puzzole.\nFra gli uccelli sono presenti varie specie di picchi (rosso, verde e rosso maggiore), rapaci come la poiana, lo sparviero, l'astore, lodolaio, il gheppio e si segnala anche la presenza dell'aquila reale; abbiamo poi colombacci, allocchi, scriccioli, tordi, lu\u00ec, cince, ghiandaie, ciuffolotti e zigoli.\nVi sono anche alcuni piccoli anfibi: il geotritone italico, il tritone alpino, il Tritone crestato, la Rana Appenninica e l'Ululone dal ventre giallo.\nFlora.\nNel versante tirrenico si osserva il faggio (\"Fagus sylvatica\") e a mano a mano che si scende troviamo boschi di cerro e sporadicamente di castagno (\"Castanea sativa\"), pino nero, abete bianco (\"Abies alba\"). Per il versante adriatico troviamo sempre il faggio a quote alte, sopra 1000 metri, sotto troviamo cerro (\"Quercus cerris\"), carpino nero (\"Ostrya carpinifolia\"), acero (\"Acer spp\".), frassino (\"Fraxinus ornus\"), tiglio (\"Tilia spp\".), olmo (\"Ulmus spp\".), pino nero (\"Pinus nigra\"), abete bianco (\"Abies alba\") e pino silvestre (\"Pinus sylvestris\").\nLa zona rientra nella Riserva naturale regionale dell'Alpe della Luna che si estende per 1540 ettari con un'altitudine che va da circa 520 m s.l.m. a 1453 m s.l.m., i boschi coprono l'86% dell'intera riserva."}
{"id": "2427985", "revid": "801704", "url": "https://it.wikipedia.org/wiki?curid=2427985", "title": "Soil mark", "text": "I Soil marks (in italiano si potrebbe tradurre con segni o impronte o tracce nel suolo ) sono le differenze nel colore del suolo dovute alla conformazione di feature archeologiche. I \"soil marks\" possono essere visti quando un cumulo di terreno prodotto dall'aratura dell'earthwork ha lasciato sia del materiale duro e secco di un precedente cumulo, sia quello pi\u00f9 umido da una fossato precedente . Essi possono essere osservati anche quando una feature viene sezionata attraverso lo strato superficiale del suolo per rivelare il gesso sottostante."}
{"id": "2427987", "revid": "339392", "url": "https://it.wikipedia.org/wiki?curid=2427987", "title": "Corte di Strasburgo", "text": ""}
{"id": "2427988", "revid": "13261", "url": "https://it.wikipedia.org/wiki?curid=2427988", "title": "Corte di Lussemburgo", "text": ""}
{"id": "2427991", "revid": "352448", "url": "https://it.wikipedia.org/wiki?curid=2427991", "title": "Lynchets", "text": ""}
{"id": "2427996", "revid": "599013", "url": "https://it.wikipedia.org/wiki?curid=2427996", "title": "Morten Fevang", "text": "Caratteristiche tecniche.\n\u00c8 solitamente impiegato da centrocampista, ma pu\u00f2 giocare anche da difensore. Pu\u00f2 essere definito come un calciatore versatile. \u00c8 grado di disimpegnarsi anche sulla fascia.\nCarriera.\nClub.\nFevang ha iniziato la carriera nel Runar nel 1997, ma gi\u00e0 l'anno successivo \u00e8 passato all'Odd Grenland. Nel 2005, grazie alla sentenza Bosman, \u00e8 potuto passare a parametro zero all'Odense. Nella finestra di trasferimento estiva, per\u00f2, Fevang ha scelto di tornare all'Odd Grenland. \u00c8 stato nominato immediatamente capitano ed \u00e8 diventato un pilastro della squadra. Si \u00e8 ritirato al termine del campionato 2013.\nIl 27 febbraio 2014 torn\u00f2 sui suoi passi, firmando un contratto con il Notodden.\nNazionale.\nFevang \u00e8 stato convocato per la prima volta nella il 25 maggio 2009, dal tecnico Egil Olsen, a trentaquattro anni. Il debutto \u00e8 arrivato il 10 giugno, nella partita valida per le qualificazioni al in casa dei ."}
{"id": "2427997", "revid": "2039709", "url": "https://it.wikipedia.org/wiki?curid=2427997", "title": "Teleconferenza", "text": "La teleconferenza \u00e8 uno scambio di informazioni tra pi\u00f9 persone distanti tra loro (\"tele\") effettuato con l'ausilio di sistemi di telecomunicazione (linee telefoniche, reti informatiche, televisioni a circuito chiuso, ecc.).\nIn inglese la teleconferenza \u00e8 spesso resa in conference call (CC) (anche \"virtual meeting\"), diversificata nelle varie declinazioni a seconda della tecnologia utilizzata (phone, web, app, video seguiti da call). Se il mezzo \u00e8 un servizio (piattaforma) web allora si parla di \"web conference\" (WC).\nDescrizione.\nL'uso della teleconferenza nasce dall'esigenza di consentire riunioni tra persone geograficamente distanti tra di loro (come nel caso di aziende con sedi distribuite sul territorio nazionale o aziende multinazionali), riducendo i costi legati alle altrimenti necessarie trasferte. In ambito domestico viene utilizzata per poter conversare in contemporanea tra gruppi familiari o sociali distanti tra loro.\nIl sistema di telecomunicazione alla base di una teleconferenza normalmente consente la condivisione dell'audio (audioconferenza), l'integrazione di un flusso video di uno o pi\u00f9 partecipanti (videoconferenza), la condivisione dello schermo del computer di uno o tutti i partecipanti. Alcune applicazioni hanno anche la funzionalit\u00e0 denominata \"stanza virtuale\" utile per organizzare meeting tematici tra persone diverse (da remoto ovviamente) che possono visitare in tempo reale le varie stanze, come se lo facessero fisicamente. Tra le tante funzioni disponibili, alcune applicazioni (o versioni di applicazioni) permettono di registrare e conservare l'incontro virtuale, archivio condiviso di documenti scambiati oppure richiamati, integrazione con altre applicazioni di produttivit\u00e0, utilizzare la chat e condividere la lavagna virtuale.\nLe stanze sono controllate dal moderatore (attesa, entrata, fruizione, chiusura). L'amministratore (o il co-amministratore) nel linguaggio delle piattaforme \u00e8 denominato \"host\" cio\u00e8 l'ospite ovvero colui il quale ospita gli invitati all'incontro (pianificare, convocare, impostare, abilitare o disabilitare funzioni quali la chat, i microfoni, la registrazione, ecc). Moderatore e amministratore possono essere ruoli diversi della piattaforma. Alcune fanno coincidere i due ruoli nella figura dell'organizzatore. Oltre all'host ci pu\u00f2 essere un ruolo con minori poteri denominato \"co-host\".\nLa teleconferenza pu\u00f2 essere effettuata tramite l'utilizzo di un opportuno software su computer, sfruttando poi i normali servizi internet o intranet per il collegamento tra i partecipanti. Vi sono casi (ad esempio in Talkyoo, FastMeeting o MeetIn) in cui non \u00e8 necessario disporre di un PC per accedere ad una teleconferenza e partecipare tramite un telefono fisso o cellulare chiamando un numero locale dove vengono ospitate le teleconferenze. Molte applicazioni di teleconferenza possono essere erogate anche tramite un comune browser e quindi non occorre installare alcun client dedicato. A seconda dell'applicazione o della definizione dell'invito da parte dell'host o della decisione dei partecipanti, i partecipanti possono anche non essere obbligati ad avere un account o eseguire il relativo login (in questo caso si partecipa come \"guest\"). La fruizione mediante app e tramite account permette, in generale, di migliorare l'esperienza utente.\nA differenza dell'audioconferenza e della videoconferenza tradizionali, una teleconferenza non necessita obbligatoriamente di telefoni speciali o di hardware specifico (telecamera per audio-video conferenza), potendo per questo utilizzare le risorse integrate nei dispositivi degli utenti. Le applicazioni possono essere web (\u00e8 sufficiente un browser) oppure eseguite mediante client specifici, spesso gratuiti nelle versioni non commerciali/professionali. Ovviamente, in caso di necessit\u00e0 avanzate (business o simili contesti), sia per numero di partecipanti che per funzioni e prestazioni del servizio, occorre utilizzare apparecchiature dedicate (videocamera per conferenza) che possono usare il VoIP o, pi\u00f9 spesso, una rete di telecomunicazioni (ad esempio la banda larga) e non un servizio web come nell'uso basico.\nUsi della teleconferenza.\nLe aziende usano la teleconferenza in modo ormai diffuso, tramite software gratuiti come Skype o a pagamento, al fine di ridurre costi ed ottimizzare i rapporti con le sedi distaccate. Si utilizza anche per le riunioni virtuali con fornitori, clienti e utenti.\nSia nella formazione professionale che in quella scolastica/universitaria, nell'educazione (scuole materne e simili), la teleconferenza \u00e8 un sistema diffuso e vantaggioso. Nell'anno 2020, per l'emergenza pandemica mondiale, la formazione a distanza (\"da remoto\", in contrapposizione a \"in presenza\") mediante l'uso delle piattaforme ha avuto uno sviluppo esponenziale.\nLa pubblica amministrazione nell'ottica di riduzione dei costi \u00e8 uno dei principali utilizzatori della teleconferenza in sostituzione di trasferte.\nAlcuni giocatori online usano la teleconferenza per evitare di usare la linea Adsl e rallentare di conseguenza la fluidit\u00e0 del gioco. L'associazione Attac usa un sistema di teleconferenza per coordinare le proprie manifestazioni.\nSimilmente all'utilizzo aziendale o alla formazione professionale, anche per le associazioni e i gruppi di volontariato la teleconferenza \u00e8 uno strumento per agevolare il contatto tra associati e volontari."}
{"id": "2428007", "revid": "6923", "url": "https://it.wikipedia.org/wiki?curid=2428007", "title": "Lancia rally 1980", "text": ""}
{"id": "2428011", "revid": "2181294", "url": "https://it.wikipedia.org/wiki?curid=2428011", "title": "Harry Osborn", "text": "Harold \"Harry\" Osborn noto come Harry Osborn, conosciuto come Goblin II e successivamente come American Son, \u00e8 un personaggio dei fumetti, creato da Stan Lee (testo) e Steve Ditko (disegni), pubblicato dalla Marvel Comics. La sua apparizione come Harry Osborn avviene in \"The Amazing Spider-Man\" (vol. 1) n. 31 (dicembre 1965).\n\u00c8 il figlio di Norman Osborn, il primo Goblin, e il migliore amico di Peter Parker sia nei fumetti che nei film e nelle serie animate di Spider-Man.\nBiografia del personaggio.\nFiglio di Norman Osborn ed Emily Lyman (che mor\u00ec quando aveva un anno), Harry vive in maniera agiata, poich\u00e9 il padre \u00e8 presidente della Oscorp, industria perlopi\u00f9 militare. Norman gli rinfaccer\u00e0 sempre i sacrifici fatti per mantenerlo e garantirgli una buona istruzione e questo lo render\u00e0 sempre succube della potenza del padre.\nDopo essersi diplomato, si iscrive all'Empire State University. Tra gli studenti pi\u00f9 ricchi della scuola, Harry diventa presto uno dei pi\u00f9 popolari, nonostante i suoi modi distaccati. Ha una cricca di studenti popolari intorno a lui; uno di questi \u00e8 la dolce Gwen Stacy, con cui svilupp\u00f2 un certo interesse. Gwen \u00e8 affascinata da un nuovo studente: Peter Parker. Inizialmente Harry non prova simpatia per Parker; \u00e8 irritato per l'attenzione che Gwen rivolge a Peter, e presume che Peter sia uno snob. Dopo aver affrontato Parker, Harry si rende conto che Peter \u00e8 timido ed \u00e8 anche preoccupato per la sua zia May. Dopo questa partenza rocciosa, Harry e Peter sono diventati amici e condividono un appartamento in citt\u00e0.\nHarry \u00e8 ignaro che il suo migliore amico \u00e8 il supereroe Spider-Man, e persino che suo padre \u00e8 diventato il supercriminale Goblin in un incidente mentre tentava di creare un super-siero. Durante la successiva battaglia, una scarica elettrica rimosse ogni ricordo di essere Goblin dalla mente di Norman. L'Uomo Ragno distrusse tutte le prove della doppia identit\u00e0 di Norman, per impedire a Harry di essere ferito dalla rivelazione.\nTuttavia, la memoria di Norman riemerge di tanto in tanto. Questi sono tempi difficili per Harry: aveva sperimentato droghe durante la sua adolescenza, ma di recente intensifica il suo uso per soffocare il dolore dovuto alle inspiegabili assenze del padre. Ci\u00f2 influenza la sua stabilit\u00e0 mentale e le sue relazioni con i suoi amici. Spider-Man us\u00f2 questo a suo vantaggio durante una battaglia con Goblin; fece fermare il combattimento mostrando a Norman le condizioni emaciate di suo figlio, causate da un'overdose accidentale di cocaina. La vista sconvolge Norman cos\u00ec tanto che lo riporta alla sanit\u00e0 mentale.\nHarry viene scaricato da Mary Jane Watson a causa del suo stile di vita autodistruttivo. Sconsolato, Harry si rivolge alle droghe e soffre di un'overdose di anfetamine. Sopravvive, ma questa tragedia, aggravata dalla bancarotta imminente, spinge suo padre oltre il limite. Norman, impazzito di nuovo, rapisce Gwen come esca per Spider-Man, e poi la getta fuori dal Ponte di Brooklyn. Norman, nei panni di Goblin, muore trafitto dal suo stesso aliante durante uno scontro con l'Uomo Ragno, battaglia nel quale Harry assiste come spettatore nell'ombra. Incolpando Spider-Man per l'omicidio di suo padre, Harry giur\u00f2 vendetta. Avendo ereditato la compagnia di suo padre, Harry riesce a rimettere in sesto l'azienda. Un giorno, con suo grande stupore, trova il costume di Spider-Man nell'appartamento di Peter Parker e si rende conto che il suo migliore amico \u00e8 l'uomo che incolpa della morte di suo padre. Avendo anche scoperto il segreto del padre, Harry affronta Peter come il nuovo e secondo Goblin.\nNella storia \"Il bambino dentro\" si evidenzia il suo continuo tentativo di giustificare l'operato criminoso del padre e di autoconvincersi che il padre in fondo lo amasse, mentre \u00e8 dimostrato che Norman lo considerava solo un inetto e un fallito.\nNon volendo ferire Harry, Peter evita di combattere il suo vecchio amico. Nello scontro Harry viene messo fuori combattimento e preso in custodia dalla polizia. Viene affidato allo psicologo criminale Dr. Bart Hamilton per estrarre i segreti di Goblin da Harry attraverso l'ipnosi. Hamilton poi fa irruzione in uno dei nascondigli di Harry e diventa il terzo Goblin. Nel frattempo, Harry viene rilasciato e considerato riabilitato. Sostiene una commozione cerebrale che gli fa dimenticare la sua conoscenza dell'identit\u00e0 dell'Uomo Ragno e lui e Peter riaccendono la loro amicizia.\nPer un po' la vita di Harry sembra tornata normale; la sua compagnia inizia a girare i profitti ancora una volta, e sviluppa una storia d'amore con Liz Allan. Non molto tempo dopo i due si sposano e hanno un figlio, Normie Osborn, chiamato in memoria del nonno del ragazzo. Harry d\u00e0 anche la sua benedizione per il matrimonio di Peter e Mary Jane Watson. Tuttavia, Harry inizia a recuperare i suoi ricordi di Goblin quando viene ricattato da Hobgoblin (Roderick Kingsley) con un pacchetto che contiene le prove che suo padre era l'originale Goblin. Dopo aver sconfitto Hobgoblin, Harry seppellisce ancora una volta Goblin nella sua mente e si concentra sui suoi affari e sulla sua famiglia.\nIl continuo abuso di droghe di Goblin lo porta ad avere allucinazioni in cui il padre lo spinge a continuare la sua guerra contro l'Uomo Ragno, ma Harry in genere riesce a resistere, anche in virt\u00f9 dell'amore per la moglie Liz Allan e per il figlio Normie.\nHarry scopre che il padre stava sperimentando una versione pi\u00f9 potente della formula di Goblin e, cedendo alle visioni del genitore, lo prova su di s\u00e9. Quando scopre l'Uomo Ragno che indaga sulla sua casa, Harry perde la calma e lo attacca come Goblin. Inietta a Peter una droga che lo lascia immobile e, in un attacco di depressione, attiva esplosivi a tempo che aveva piazzato in tutta la casa, progettando di uccidere sia lui che Peter. Tuttavia, quando si rende conto che suo figlio Normie \u00e8 nella casa, subisce uno shock e ritorna in s\u00e9, salvando Normie e Peter prima dell'esplosione. Tuttavia Harry scopre, solo troppo tardi, che la nuova formula di Goblin \u00e8 letale; avvelenato dal siero, muore mentre l'Uomo Ragno gli tiene la mano.\nSoltanto un altro giorno.\nDopo gli eventi del crossover \"Soltanto un altro giorno\" \u00e8 stato rivelato che Harry \u00e8 riuscito a sopravvivere grazie alle capacit\u00e0 curative del siero che scorre nelle sue vene. La sua assenza negli anni \u00e8 stata spiegata con un viaggio in Europa. Come tutti, ha scordato l'identit\u00e0 segreta dell'Uomo Ragno a causa della magia di Mefisto. Dopo alcune diffidenze iniziali, Peter ha riallacciato dei rapporti di amicizia ottimali con Harry, amicizia e fiducia che il giovane Osborn ha contraccambiato facendo ricostruire la casa nel Queens di zia May (precedentemente rasa al suolo da Charlie Weiderman, il secondo Molten Man). Fidanzato e promesso sposo di Lily Holyster, ha poi cambiato idea una volta scoperto che lei \u00e8 il supercriminale chiamato Minaccia.\nDark Reign: American Son.\nDurante Dark Reign, Norman chiede a Harry di entrare a far parte degli Oscuri Vendicatori, per diventare un supereroe chiamato American Son, ma il figlio rifiuta. In seguito, Lily torna da lui dicendogli di essere incinta, allora Harry decide di accettare la proposta del padre. Peter si reca alla torre dei Vendicatori travestito da Venom, per scoprire le vere intenzioni di Norman, ma viene tradito da Harry. Osborn, dopo averlo catturato e torturato, gli spiega che Harry non \u00e8 l\u00ec per far parte della squadra, ma per diventare un martire. Intanto, Harry cerca di curare Minaccia dal siero di Goblin, ma la ragazza reagisce violentemente e spiega che il bimbo \u00e8 in realt\u00e0 figlio di Norman Osborn. Allora Harry indossa l'armatura di American Son, libera l'Uomo Ragno e affronta il padre. Lily si trasforma in uno nuovo folletto, chiamato Minaccia, molto simile al Goblin originale, ma viene sconfitta da Spidey. Poco dopo, Harry sconfigge il padre ma decide di risparmiarlo e torna alla sua vita. In seguito, Harry viene sfrattato ed \u00e8 costretto a vivere nel bar che gestisce, allora Peter decide di ospitarlo a casa sua ed Harry comincia un relazione segreta con Amy Reilly, la cugina di Peter.\nPoteri e abilit\u00e0.\nPer gran parte della sua vita, Harry Osborn non aveva abilit\u00e0 sovrumane. Dopo essersi esposto alla formula di suo padre, prende le redini del nuovo Goblin, con forza, resistenza a danni e fatica, agilit\u00e0, riflessi e velocit\u00e0 sovrumane, oltre ad avere intelligenza e astuzia pi\u00f9 sviluppate.\nHarry, come Goblin, possiede una forza sovrumana leggermente superiore a quella di suo padre e gli permette di sollevare fino a 10 tonnellate. La formula ha inoltre fortificato tutti i tessuti corporali di Harry, rendendoli molto pi\u00f9 resistenti alle ferite rispetto ad un umano normale. \u00c8 stato in grado di affrontare l'Uomo Ragno e sopportare i suoi attacchi. Persino la sua durabilit\u00e0 e la sua resistenza all'affaticamento sono notevolmente incrementate; pu\u00f2 esercitarsi al massimo delle sue possibilit\u00e0 per ore prima che le tossine della fatica inizino a debilitarlo. Possiede anche un fattore di guarigione; sebbene non sia efficiente quanto i poteri di guarigione posseduti da Wolverine, pu\u00f2 guarire da ferite che si dimostrerebbero letali per un normale essere umano. Anche l'agilit\u00e0, l'equilibrio, la coordinazione del corpo, la velocit\u00e0 e i riflessi di Harry sono potenziati a livelli che vanno oltre i limiti fisici naturali del miglior atleta umano. La sua intelligenza \u00e8 potenziata a livelli sconosciuti a causa della formula di Goblin. Questo intelletto \u00e8 cos\u00ec alto che supera persino quello di suo padre e di Spider-Man.\nL'aliante con cui vola possiede lo stesso arsenale del padre (bombe a forma di zucca, shuriken a forma di pipistrello, eccetera). Anche il costume \u00e8 identico a quello del padre, cos\u00ec come i guanti elettrici che possono emettere scintille dalle dita. Aveva anche un accesso temporaneo all'armatura di American Son.\nAltri media.\nVersione Ultimate.\nNella versione Ultimate ha un aspetto diverso (soprattutto nella caratteristica pettinatura della versione classica) ma segue, pi\u00f9 o meno, lo stesso percorso: dopo che il padre \u00e8 abbattuto dallo S.H.I.E.L.D. e ibernato, si trasforma in Hobgoblin, affronta Peter e dopo essere stato sconfitto, viene preso in custodia da Nick Fury.\nDurante la saga Morte di un Goblin, Norman Osborn scappa dalla sua prigione; Harry decide di andare alla televisione e dichiarare che suo padre \u00e8 un pazzo che lo ha trasformato in un mostro. Hobgoblin, Ultimate Spider-Man e gli agenti dello S.H.I.E.L.D. affrontano Ultimate Goblin. Ma il folletto verde si rivela superiore e uccide Harry rompendogli il cranio. Dopo essersi accorto del suo gesto, Norman supplica Carol Danvers di ucciderlo e gli viene sparato un colpo alla testa.\nVideogiochi.\nHarry appare nella saga dedicata a Spider-Man sviluppata da Insomniac Games dove \u00e8 doppiato in inglese da Scott Porter e in italiano da Ruggero Andreozzi. "}
{"id": "2428013", "revid": "1494169", "url": "https://it.wikipedia.org/wiki?curid=2428013", "title": "Spay", "text": ""}
{"id": "2428015", "revid": "1543377", "url": "https://it.wikipedia.org/wiki?curid=2428015", "title": "Rachel Summers", "text": "Rachel \"Ray\" Anne Summers, conosciuta anche solo come Rachel Grey, \u00e8 un personaggio dei fumetti creato da Chris Claremont (testi) e John Byrne (disegni), pubblicato dalla Marvel Comics e apparsa per la prima volta sulle pagine di \"Uncanny X-Men\" n. 141 (gennaio 1981).\n\u00c8 una mutante di livello omega appartenente prima al gruppo degli X-Men e poi cofondatrice della britannica Excalibur. Figlia di Ciclope e Jean Grey appartenenti ad un futuro alternativo in cui la maggior parte dei mutanti \u00e8 stata uccisa dalle Sentinelle, Rachel ha ereditato dalla madre i poteri della telepatia e della telecinesi e possiede anche il potere della psicometria limitata.\nDopo aver viaggiato indietro nel tempo \u00e8 arrivata nell'universo Marvel del presente e per un certo periodo \u00e8 stata anche l'ospite dell'entit\u00e0 cosmica Fenice, di cui ha adottato il nome. In seguito a vari eventi che hanno stravolto lo spazio-tempo, Rachel \u00e8 rimasta per un po' in un vero e proprio limbo, prima di essere salvata dal fratello Cable e ricondotta nel presente; qui si \u00e8 ricongiunta agli X-Men adottando il nome in codice di Marvel Girl per rendere omaggio alla madre defunta.\nBiografia del personaggio.\nGiorni di un Futuro Passato.\nProveniente da \"Terra-811\", un mondo dove l'assassinio del senatore Robert Kelly ha favorito l'approvazione della \"Legge sulla Registrazione dei Mutanti\", permettendo cos\u00ec che i robot caccia-mutanti conosciuti come Sentinelle avessero piena libert\u00e0 d'azione e diventassero i padroni del mondo, Rachel venne rapita quand'era ancora adolescente e consegnata nelle mani del crudele Ahab, che tramite l'uso di droghe e l'ipnosi la trasform\u00f2 in un \"Segugio\", mutante in grado di rintracciare e catturare altri suoi simili. Quasi completamente soggiogata, Rachel eseguiva gli ordini senza opporre resistenza, anche se i suoi poteri psichici le permettevano di sperimentare a pieno tutto il dolore e la sofferenza che arrecava alle sue vittime. Questo la spinse a ribellarsi e ad attaccare Ahab con il risultato di venire spedita in uno dei tanti campi di concentramento per mutanti, dove conobbe i detenuti Wolverine, Magneto, Kate Pryde, Tempesta, Colosso e la versione adulta di Franklin Richards, di cui poi s'innamor\u00f2. Nel tentativo di scongiurare gli avvenimenti che portarono al loro futuro, con l'aiuto di Rachel il gruppo decise di inviare nel passato la coscienza di Kate, in modo da avvertire gli X-Men e prevenire l'assassinio di Kelly. Pur riuscendo nell'operazione, il loro futuro non cambi\u00f2, cos\u00ec Rachel mand\u00f2 la sua forma astrale a ritroso nel tempo per capire cosa era andato storto, scoprendo che il passato in cui aveva mandato la coscienza di Kate era uno alternativo al loro. Durante il viaggio di ritorno, Rachel incontr\u00f2 la forza Fenice che la segu\u00ec fin nel suo tempo. Qui, la Fenice priva di un corpo si accord\u00f2 con Kate: si sarebbe fusa con Rachel in seguito ad una parola d'ordine concordata e avrebbe fornito alla giovane un nuovo inizio. Durante una missione suicida in cui Rachel e Kate avrebbero dovuto distruggere il progetto Nimrod, Kate pronuncio la parola \"Fenice Nera\" attivando cos\u00ec l'entit\u00e0 cosmica che cancell\u00f2 l'esistenza di Rachel da quel futuro e la trasport\u00f2 nel passato alternativo che la stessa Kate aveva visitato. Rachel si ritrov\u00f2 quindi in un mondo completamente diverso, in cui sua madre era morta sulla luna e suo padre si era sposato con il clone di quest'ultima Madelyne Pryor da cui aspettava un figlio maschio, negandole cos\u00ec la possibilit\u00e0 di essere la primogenita. Disorientata per questi eventi e ritrovandosi sola in un mondo sconosciuto, Rachel fin\u00ec tra le grinfie di Selene, malvagia strega mutante in grado di assorbire le energie degli esseri umani, che avvertendo un grande potenziale nella ragazza cerc\u00f2 di impossessarsene. Per sua fortuna, Rachel venne soccorsa dagli X-Men che la portarono allo Xavier Institute dove rimase per diverso tempo.\nX-Men.\nPi\u00f9 tardi, Rachel trov\u00f2 il cristallo oloempatico Shi'ar in cui era impressa la matrice di Jean Grey, e non appena l'ebbe toccato la forza Fenice assopita in lei si risvegli\u00f2, scegliendola come sua nuova ospite ed attribuendole una vasta gamma di poteri cosmici che la resero estremamente potente, anche se non ai livelli di \"Fenice Nera\". Con il nome-in-codice di \"Fenice\", scelto per commemorare la madre defunta, Rachel si un\u00ec, quindi, agli X-Men combattendo al loro fianco svariate battaglie. Tuttavia, dopo aver affrontato l\"'Arcano\", la ragazza cominci\u00f2 a perdere la fiducia che i compagni di squadra riponevano in lei, a causa del suo temperamento aggressivo, e decise cos\u00ec di compiere da sola ci\u00f2 che riteneva pi\u00f9 giusto. Sentendo l'urlo psichico di una vittima di Selene, decise di punire la strega immortale, e introducendosi nel Club infernale, inizi\u00f2 una violenta battaglia con la nemica, terminata quando Wolverine le imped\u00ec di uccidere la donna conficcandole i suoi artigli nel petto. Ormai in punto di morte, Rachel venne adescata da Spirale e trasportata nel suo \"Corpaio\".\nExcalibur.\nMesi dopo, Rachel riusc\u00ec a fuggire dall'universo alternativo in cui era stata prigioniera, ci\u00f2 che le era accaduto avrebbe dovuto essere raccontato in un romanzo a fumetti mai realizzato, e riapparve a Londra dove si riun\u00ec a Shadowcat e Nightcrawler, e insieme a Capitan Bretagna e Meggan fondarono il gruppo mutante Excalibur. Il team partecip\u00f2 a varie missioni che non si svolsero solamente sul suolo britannico, avendo cos\u00ec anche modo di viaggiare in varie realt\u00e0 alternative, dove si scopr\u00ec che non potevano esistere versioni alternative della forza \"Fenice\", in quanto questa era unica in tutto l'universo. Tempo dopo, Excalibur si trov\u00f2 a combattere contro Necrom, conosciuto anche come \"Anti-Fenice\", che cerc\u00f2 di sottrarre l'entit\u00e0 dal controllo di Rachel, e quando i due si trovarono nello spazio profondo per lo scontro decisivo, Necrom esplose cercando di assorbire pi\u00f9 forza Fenice di quanto il suo corpo potesse contenerne, ma anche Rachel sub\u00ec delle gravi ferite, cosicch\u00e9 la Fenice decise di trasportarla nello spazio in modo da rigenerarne il corpo e la mente.\nAskani.\nUna Rachel guarita e ancora legata alla Fenice, ritorn\u00f2 dai suoi compagni di squadra e durante una missione nel futuro il gruppo perse Capitan Bretagna che si smarr\u00ec nello spazio-tempo. Prima di soccorrere il compagno di squadra disperso, sostituendosi a lui nello spazio-tempo, Rachel assapor\u00f2 un breve momento di felicit\u00e0 quando Jean e Scott si sposarono, rendendo cos\u00ec possibile la sua nascita anche in quel mondo. Sostituitasi a Capitan Bretagna nel suo vagare per lo spazio-tempo, Rachel riemerse duemila anni nel futuro, in una terra governata dal malvagio Apocalisse e per contrastarlo form\u00f2 il gruppo di ribelli conosciuto come \"Sorellanza Askani\". Inviato uno dei membri nel passato a prelevare suo fratello Nathan quando venne infettato dal virus tecno-organico di Sinistro, la ragazza clon\u00f2 il piccolo nel caso non fosse riuscito a sopravvivere, e mentre il clone veniva rapito dai suoi nemici diventando il futuro despota Stryfe, l'originale venne allevato da Jean e Scott, i cui spiriti erano stati \"prelevati\" da Rachel e portati nel futuro, affinch\u00e9 diventasse esperto nell'uso dei propri poteri e quindi in grado di sconfiggere Apocalisse. Dieci anni dopo, lo sforzo di riportare gli spiriti dei suoi genitori nel presente, da cui erano mancati per non pi\u00f9 di dieci minuti, le cost\u00f2 la vita, e una vecchia e stanca Rachel mor\u00ec abbandonata dalla forza Fenice. In seguito alle maxi-saghe \"Le ere di Apocalisse\", \"Apocalisse: I Dodici\" e alla miniserie \"Alla ricerca di Ciclope\", Apocalisse venne sconfitto ed ucciso da Cable, provocando la cancellazione dell'intera linea temporale futura delle Askani e il conseguente vagabondaggio di Rachel per lo spazio-tempo. Fu ritrovata, infine, da Cable su una terra parallela e futura, prigioniera del misterioso Gaunt, e dopo esser stata liberata venne condotta dal fratello nuovamente nel presente, dove s'iscrisse al college, facendogli promettere di tenere segreto il suo ritorno. In circostanze ancora poco chiare, Rachel venne successivamente rapita dal predatore mutante Elias Bogan per divenirne il suo principale agente telepatico, vale a dire il mezzo attraverso cui l'uomo compiva la sua vendetta su coloro che in passato lo avevano ostacolato. Liberata dagli \"X-Treme X-Men\" guidati da Tempesta, torn\u00f2 allo Xavier Institute dove, dopo aver appreso della nuova morte di Jean, decise di rientrare tra le file degli X-Men adottando il nome-in-codice di \"Marvel Girl\", per rendere omaggio alla madre, e cambiando il proprio cognome da Summers a Grey dopo che il padre incominci\u00f2 una relazione con Emma Frost, da lei disapprovata.\nLa fine dei Grey.\nDurante una missione per conto della \"X.S.E.\" contro il Club infernale, Rachel ed Emma furono inviate nella sede di Hong Kong, dove ebbero un diverbio circa la falsit\u00e0 dei sentimenti della seconda su Scott e su quanto fosse infantile la prima a voler costringere il padre a rimanere legato al ricordo di una donna morta. Sotto copertura di \"Principessa Guerriera Bianca\", Rachel ebbe un breve flirt con l'agente Loto Rosso e cadde nuovamente vittima delle manipolazioni di Selene, anche se infine riusc\u00ec a sconfiggere la strega. Assieme agli X-Men, fu poi spedita nella \"Terra Selvaggia\" a seguito della chiamata di soccorso di Wolverine, e l\u00ec divenne preda dei sauri appartenenti al clan degli \"Hauk'ka\", che la soggiogarono mentalmente al punto che credette di appartenere alla loro razza ed attraverso la propria telecinesi modific\u00f2 perfino il suo aspetto fisico. Sconfitta la minaccia rappresentata dai mutati di Brainchild e riconvertito il proprio aspetto da sauro ad umano, Rachel assieme alla risorta Psylocke sub\u00ec il cambiamento di realt\u00e0 operato da Scarlet, ritrovandosi cos\u00ec all'interno del crossover \"House of M\". Qui, la giovane indossava i panni della dama di compagnia della principessa delle isole britanniche Elizabeth Braddock, ed assieme al fratello di lei, aiut\u00f2 ad arginare l'onda d'urto cosmica che avrebbe distrutto l'intera realt\u00e0 sigillando il passaggio dimensionale con la morte di Meggan, moglie di Capitan Bretagna. Dopo che il mondo fu tornato alla normalit\u00e0, per ragioni di sicurezza nazionale un gruppo di Sentinelle guidate da esseri umani si install\u00f2 allo Xavier Institute per conto del governo. Questo fatto, risvegli\u00f2 in Rachel tristi ricordi riguardo al suo mondo d'origine e la spinse a cercare il conforto della sua famiglia. Purtroppo per lei, per\u00f2, gli Shi'ar ritennero che la stirpe dei Grey rappresentasse una minaccia all'intero creato e per impedire che la Fenice trovasse nuovamente un ospite con cui legarsi, inviarono un commando scelto che ne massacrasse senza piet\u00e0 ogni membro. Rachel venne risparmiata, ma sulla sua schiena venne impresso un marchio, rappresentante la Fenice, in grado di avvertire gli Shi'ar di un suo possibile avvicinamento al loro impero. Durante la miniserie \"X-Men: Genesi Letale\", Rachel assieme al padre venne rapita da un misterioso individuo, che pi\u00f9 tardi dimostr\u00f2 di essere il terzo fratello Summers, Gabriel. Reclutato da Xavier prima della famosa , Gabriel assieme ad altri tre giovani fu inviato sull'isola vivente di Krakoa per soccorrere i primi X-Men, e l\u00ec trov\u00f2 la morte. Coadiuvata da Xavier, Rachel riusc\u00ec a separare e liberare la coscienza dell'uomo da quella del suo compagno Darwin appena in tempo: difatti, venuto a sapere che il responsabile della morte dei suoi genitori altri non era se non l'imperatore Shi'ar D'Ken, Gabriel part\u00ec alla volta dello spazio.\nNello spazio.\nAscesa e caduta dell'Impero Shi'ar.\nDurante il crossover \"Civil War\", dopo l'incidente di Stamford, Rachel aiuter\u00e0 con i suoi poteri a soccorrere i feriti rimasti sotto le macerie dell'esplosione. In seguito, verr\u00e0 reclutata da Xavier, insieme ad Havok, Nightcrawler, Warpath, Darwin e Polaris per partecipare ad una missione spaziale con lo scopo di fermare Vulcan, prima che questi raggiunga l'impero Shi'ar e lo distrugga. Durante il viaggio, gli X-Men vengono attaccati dallo Shi'ar Korvus, e dopo aver lottato con l'uomo ed aver assorbito il frammento di Fenice riposto nella sua spada, i due cominciano una relazione. Giunti a destinazione, Havok confessa al padre l'esistenza del suo ultimogenito e durante la battaglia finale, dopo che Vulcan ebbe sposato la principessa Deathbird, gettato Xavier all'interno del \"Cristallo M'Krann\" ed ucciso sia il redivivo imperatore D'Ken che il proprio padre, Rachel non si accorge che Lilandra rispedisce Warpath, Nightcrawler e Darwin, assieme all'aliena Hepzibah sulla Terra, costringendo lei, Havok e Polaris a rimanere nello spazio. Svolto il funerale di Corsaro, i tre decidono di fondare la resistenza all'impero di Vulcan ed intraprendono una guerra volta a riportare sul trono Lilandra.\nPredoni Stellari.\nAssieme ad Alex e Lorna, Rachel diviene uno dei nuovi membri dei Predoni Stellari, e nella mini-serie \"Imperatore Vulcan\", la si vede partecipare agli scontri con le forze imperiali, e cercare un modo di trattare con i nuovi nemici, gli \"Scy'ar Tal\", nel bel mezzo di una battaglia. Interrotta la relazione con Korvus, dopo la sconfitta degli \"Scy'ar Tal\" e dei Predoni, Rachel, il suo ex e Lilandra fuggono via, mentre Polaris ed Havok vengono catturati.\nKingbreaker.\nDecisi a liberare i propri compagni, i tre si scontrano con una parte della flotta Shi'ar. Intrufolatasi nella cabina di Gladiatore, situata su una delle astronavi al comando di Ka'ardum, Lilandra tenta di sedurlo mentre Rachel carpisce telepaticamente l'ubicazione della prigione prima di fuggire e raggiungerla. Raggiunto il pianeta-prigione Rachel impegna in combattimento la flotta mentre funge da collegamento con l'esterno per Korvus e Lilandra che si sono introdotti nella struttura di detenzione; ingaggiato uno scontro con una guardia imperiale, i due precipitano sul pianeta finendo all'interno della prigione dove si stava svolgendo uno scontro tra i Predoni, la guardia imperiale e Vulcan. Nel mentre, la forza Fenice abbandona misteriosamente sia Rachel che la spada di Korvus e si allontana nello spazio fra le lamentele della ragazza che prega la madre di non privarla di tale potere proprio in quel momento. Obbligato dalle ferite riportate da Deathbird e dagli ingenti danni arrecati alla struttura penitenziaria sull'orlo di un'esplosione Vulcan abbandona lo scontro, cos\u00ec come i Predoni Stellari anche se contro il volere di Havok deciso ad uccidere il fratello. Bench\u00e9 ancora bisognoso di recuperare le forze e privo dell'aiuto della forza Fenice ormai scomparsa e scorgendo sempre pi\u00f9 vicine le nubi di una guerra interstellare, il gruppo decide di andare in cerca di aiuto presentandosi al matrimonio fra il kree Ronan l'Accusatore e l'inumana Crystal.\nPoteri e abilit\u00e0.\nRachel \u00e8 una mutante di livello omega e possiede telepatia e telecinesi come sua madre Jean. I limiti dei suoi poteri sono ancora sconosciuti, bench\u00e9 essi dovrebbero virtualmente eguagliare quelli materni e quindi permetterle di fare praticamente qualsiasi cosa desideri. Suo talento principale \u00e8 la telepatia, con la quale pu\u00f2 fare di tutto: dalla lettura del pensiero, al condizionamento mentale, alla proiezione d'illusioni. Abbastanza sviluppata \u00e8 anche la sua telecinesi nella versione micro, vale a dire la manipolazione elementale a livello microscopico con la quale riesce addirittura a riscrivere il genoma umano, cambiare composizione della materia e mutare aspetto fisico. Altro aspetto dei suoi poteri \u00e8 una, relativamente, debole forma di psicometria che le permette di \"leggere\" la storia degli oggetti con un semplice tocco, abilit\u00e0 che combinata alla telepatia le permette d'inviare le coscienze altrui avanti o indietro nel tempo, facendogli occupare i corpi degli altri s\u00e9 stessi. Oltre ai propri doni mutanti Rachel \u00e8, negli anni, entrata spesso in contatto con l'entit\u00e0 cosmica Fenice che ne ha aumentato ulteriormente i poteri. Caratteristico del suo personaggio e l'emblema a forma di rapace che le compare su un occhio ogni qual volta utilizza la forza Fenice, mentre il suo corpo assume un colorito oscuro, facendola assomigliare a un'ombra. In seguito al periodo passato nello spazio, l'emblema da scarlatto \u00e8 passato a blu, conseguenza della fusione con la parte di Fenice risiedente all'interno della spada di Rook'shir impugnata da Korvus. Poco dopo la fusione, Rachel afferma che ci\u00f2 \u00e8 dovuto alla conoscenza e all'amore che la Fenice prova per lei.\nAltre versioni.\nSecondo lo scrittore Chris Claremont, creatore della Rachel Summers residente su \"Terra-616\", ma proveniente da \"Terra-811\", il suo sarebbe un personaggio unico in tutto il multiverso, senza alcuna controparte alternativa. Ogni altro personaggio avente il suo stesso nome \u00e8 da accomunarsi semplicemente per gli stessi poteri, aspetto o discendenza genetica. Le ragioni di questa unicit\u00e0 sono ancora sconosciute, anche se alcuni fan hanno teorizzato che ci\u00f2 sia dovuto al legame che la ragazza condivide con la Fenice.\nX-Men: The End.\nIn questo futuro alternativo, Rachel \u00e8 una dei sostenitori di Kitty Pryde per l'elezione a sindaco di Chicago. Dopo una serie di attacchi a tutte le X-basi, parte assieme a Cable alla volta dello spazio Shi'ar, dove viene uccisa da Cassandra Nova per poi essere riportata in vita dalla madre ed entrare a far parte dell\"'Albero della vita\", trascendendo questo piano dell'esistenza.\nAltri media.\nTelevisione.\nRachel appare nella quarta stagione della serie animata \"Insuperabili X-Men\" degli anni Novanta. Era una dei tanti telepati rapiti da Apocalisse nell'arco narrativo intitolato \"Al di l\u00e0 del bene e del male\".\nVideogiochi.\nRachel fa una breve apparizione nel videogame \"X-Men II: The Fall of the Mutants\".\nCinema.\nIn \"X-Men - Giorni di un futuro passato\" (2014), il ruolo di Kitty Pryde di mandare Wolverine indietro nel tempo era inizialmente di Rachel, ma l'idea \u00e8 stata poi scartata e il personaggio rimosso."}
{"id": "2428017", "revid": "150884", "url": "https://it.wikipedia.org/wiki?curid=2428017", "title": "Unicredit Banca per la Casa", "text": ""}
{"id": "2428022", "revid": "24776504", "url": "https://it.wikipedia.org/wiki?curid=2428022", "title": "Incidente aereo del volo Air France 447", "text": ""}
{"id": "2428023", "revid": "599013", "url": "https://it.wikipedia.org/wiki?curid=2428023", "title": "Raymond Kvisvik", "text": "Biografia.\nA luglio 2006, Kvisvik ha lanciato un singolo musicale, dal titolo \"This is for Real\", assieme ad altri quattro calciatori professionisti norvegesi: Freddy dos Santos, Morten Gamst Pedersen, Kristofer H\u00e6stad e \u00d8yvind Svenning. Hanno chiamato la loro band \"The Players\". I ricavati dell'album sono andati in beneficenza, al MOT.\nCaratteristiche tecniche.\nCalciatore di piede mancino, ha segnato molte reti nonostante non fosse propriamente un calciatore rapido.\nCarriera.\nClub.\nGre\u00e5ker e Sarpsborg.\nKvisvik ha cominciato la carriera con la maglia del Gre\u00e5ker, all'epoca militante in 3. divisjon. Nel 1995 \u00e8 passato al Sarpsborg, in 1. divisjon. Al termine del campionato 1995, il Sarpsborg \u00e8 retrocesso in 2. divisjon. Kvisvik \u00e8 rimasto in squadra per un'ulteriore stagione, contribuendo all'immediata promozione del club.\nMoss.\nIn vista del campionato 1997 si \u00e8 accordato con il Moss, sempre in 1. divisjon. Ha esordito in squadra il 20 aprile, subentrando ad Anders Kiel nella vittoria per 1-2 sul campo del Bryne. L'11 maggio ha trovato la prima rete, con cui ha sancito il successo esterno per 0-1 contro il Runar. In virt\u00f9 del 2\u00ba posto finale del Moss, la squadra ha centrato la promozione in Eliteserien.\nIl 13 aprile 1998 ha cos\u00ec avuto l'opportunit\u00e0 di debuttare nella massima divisione locale, in occasione della vittoria per 0-1 in casa del Brann. Il 30 aprile ha trovato il primo gol in questa divisione, nel pareggio interno per 1-1 contro il Sogndal. \u00c8 rimasto in squadra fino all'estate, totalizzando 35 presenze e 9 reti in campionato, in una stagione e mezza.\nBrann.\nDurante la sessione estiva del calciomercato 1998, Kvisvik \u00e8 passato al Brann. Ha giocato la prima partita con questa casacca in data 1\u00ba luglio, partita in cui ha trovato anche la prima rete, attraverso cui ha contribuito al pareggio per 1-1 sul campo del Lillestr\u00f8m.\nIl 12 settembre 2000 ha esordito nelle competizioni europee per club: \u00e8 sceso in campo in luogo di Alex Valencia nella sconfitta per 3-2 contro il Basilea, sfida valida per il primo turno della Coppa UEFA. \u00c8 rimasto in squadra fino al mese di luglio 2002.\nAustria Vienna.\nNell'estate 2002, Kvisvik \u00e8 passato all'Austria Vienna. Ha debuttato nella massima divisione austriaca in data 16 luglio, sostituendo J\u00fcrgen Panis nella vittoria per 0-3 sul campo del K\u00e4rnten. Il 31 agosto \u00e8 arrivato il primo gol, nella vittoria per 0-3 contro l'Admira Wacker M\u00f6dling. In quella stagione, l'Austria Vienna ha centrato il \"double\", aggiudicandosi la vittoria di campionato e coppa nazionale. Il 23 giugno 2003 ha rescisso il contratto che lo legava al club.\nIl ritorno al Brann.\nIl 25 giugno ha quindi fatto ritorno al Brann. \u00c8 tornato a calcare i campi da calcio norvegesi il 21 luglio 2003, schierato titolare nella vittoria per 0-2 contro il V\u00e5lerenga. L'anno seguente, ha fatto parte della squadra che si \u00e8 aggiudicata il Norgesmesterskapet 2004. \u00c8 rimasto in forza al Brann fino all'estate 2005, totalizzando 49 presenze e 22 reti in campionato in questa sua seconda avventura al Brann.\nFredrikstad.\nIl 4 luglio 2005, Kvisvik \u00e8 passato al Fredrikstad. Il 24 luglio ha esordito con questa maglia, segnando anche il gol del definitivo 2-1 sul Lyn Oslo. \u00c8 arrivato al Fredrikstad in una scarsa condizione di forma, con alcuni problemi alla schiena che ne hanno limitato le prestazioni.\nTornato in forma in vista del campionato 2006, ha contribuito al successo finale nel Norgesmesterskapet. L'annata successiva \u00e8 stata invece altalenante dal punto di vista delle prestazioni. Proprio alla fine della stagione 2007 sono cominciate delle speculazioni riguardo al suo contratto, con Kvisvik che avrebbe voluto un rinnovo triennale che non era per\u00f2 nelle intenzioni del Fredrikstad.\nA gennaio 2008 non \u00e8 stato convocato per un torneo amichevole da disputarsi ad Amburgo, con l'allenatore Anders Gr\u00f6nhagen che ha liquidato la questione sostenendo che il giocatore fosse infortunato e non nei piani del club. Complice l'arrivo di Abgar Barsom, il 22 febbraio 2008 Kvisvik ha parlato della possibilit\u00e0 di lasciare il Fredrikstad, qualora non fosse considerato un titolare. A marzo, sono stati rivelati alcuni problemi finanziari del calciatore. Soltanto il 29 agosto 2008 ha firmato un nuovo contratto con il Fredrikstad, valido fino al 31 dicembre 2009.\nKvik Halden.\nIl 13 novembre 2009 \u00e8 stato reso noto il suo passaggio al Kvik Halden, in 3. divisjon, a partire dal 1\u00ba gennaio successivo. Al termine della prima stagione in squadra, il Kvik Halden \u00e8 stato promosso in 2. divisjon. Al termine del campionato 2011, \u00e8 stato reso noto che il giocatore non avrebbe rinnovato il contratto in scadenza.\nLe serie minori.\nLasciato il Kvik Halden, Kvisvik ha fatto ritorno al Sarpsborg, in 5. divisjon. Dal 2013 al 2015 \u00e8 stato in forza al Gre\u00e5ker, per poi passare al Mysen nel 2016. Nel 2017 si \u00e8 accordato con il Tune. L'anno seguente ha giocato per l'\u00d8stsiden.\nIl 18 giugno 2017 \u00e8 entrato nello staff tecnico del Fredrikstad.\nNazionale.\nKvisvik conta 11 presenze e 2 reti per la . Ha esordito il 2 febbraio 2000, subentrando a John Arne Riise nel successo per 2-4 contro la . Il 22 gennaio 2005 ha trovato la prima rete, nel pareggio per 1-1 contro il .\nStatistiche.\nPresenze e reti nei club.\n\"Statistiche aggiornate al 16 agosto 2018.\""}
{"id": "2428024", "revid": "14691", "url": "https://it.wikipedia.org/wiki?curid=2428024", "title": "Murchison Falls", "text": ""}
{"id": "2428029", "revid": "287204", "url": "https://it.wikipedia.org/wiki?curid=2428029", "title": "Grand Prix SAR La Princesse Lalla Meryem 2008", "text": "Il Grand Prix SAR La Princesse Lalla Meryem 2008 \u00e8 stato un torneo di tennis giocato sulla terra rossa.\n\u00c8 stata l'8\u00aa edizione del Grand Prix SAR La Princesse Lalla Meryem, che fa parte della categoria Tier IV nell'ambito del WTA Tour 2008.\nSi \u00e8 giocato a F\u00e8s in Marocco, dal 28 aprile al 4 maggio 2008.\nCampioni.\nSingolare.\n Gisela Dulko ha battuto in finale Anabel Medina Garrigues, 7\u20136(2), 7\u20136(5)\nDoppio.\n Sorana C\u00eerstea / Anastasija Pavlju\u010denkova hanno battuto in finale Alisa Klejbanova / Ekaterina Makarova, 6\u20132, 6\u20132"}
{"id": "2428033", "revid": "767487", "url": "https://it.wikipedia.org/wiki?curid=2428033", "title": "Come sposare un milionario", "text": "\"Come sposare un milionario (How to Marry a Millionaire)\" \u00e8 un film del 1953 diretto da Jean Negulesco.\nTrama.\nTre ragazze, Schatze, Marzo e Pola, ambiziose indossatrici che vivono a New York, fanno combutta per realizzare il grande sogno della loro vita: sposare altrettanti ricconi e assicurarsi cos\u00ec un futuro da favola. A tale scopo affittano un appartamento lussuosissimo e poi iniziano a tessere le loro trame. Per sposare un milionario per\u00f2 ci vuole la stoffa giusta e, delle tre, soltanto una riuscir\u00e0, quasi suo malgrado, a dimostrare di possederla.\nProduzione.\nIl film trae ispirazione dalle opere teatrali \"The Greeks Had a Word for It\" di Zo\u00eb Akins e \"Loco\" di Dale Eunson e Katherine Albert. La pellicola venne prodotta da Nunnally Johnson per la 20th Century Fox. L'appartamento delle ragazze venne riprodotto nella via di Sutton Place, a Manhattan.\nBuona parte delle riprese vennero girate fra Manhattan, il fiume Hudson e il Rockefeller Center, nello stato di New York. Furono anche utilizzati gli studios della 20th Century Fox; alcuni degli esterni furono girati a Sun Valley, Idaho.\nAccoglienza.\nCritica.\nIl film, il secondo nella storia ad utilizzare il CinemaScope e il primo della 20th Century Fox, mostra al suo interno alcune scene divertenti senza troppe pretese, le cui battute dei protagonisti ricordano \u00abuna partita di tennis\u00bb. Marilyn Monroe \u00e8 comicamente miope, Bacall mostra la sua classe mentre risalta di meno Betty Grable.\nDistribuzione.\nIl film venne distribuito in varie nazioni, fra cui:\nRiconoscimenti.\nIl film ebbe una nomination agli Oscar per i migliori costumi.\nCuriosit\u00e0.\nMentre Schatze Page (interpretata da Lauren Bacall) discute con J.D. Hanley (interpretato da William Powell), per argomentare la sua passione per gli uomini pi\u00f9 vecchi cita \"quel tardone di Bogart\". All'epoca Humphrey Bogart era il marito di Lauren Bacall. Anche il personaggio di Betty Grable accenna in una battuta al proprio marito dell'epoca, affermando di riconoscere alla radio il trombettista Harry James, venendo per\u00f2 smentita dal disc jockey.\nAltre versioni.\nLa commedia originaria di Zo\u00eb Akins diede lo spunto per diverse versioni della storia delle tre ragazze che affittano un lussuoso appartamento con lo scopo di accalappiare un marito ricco. Da notare che in tre dei film appare il nome di Betty Grable (in \"The Greeks Had a Word for Them\" solo in un piccolo ruolo non accreditato)."}
{"id": "2428039", "revid": "1782831", "url": "https://it.wikipedia.org/wiki?curid=2428039", "title": "Gallipoli Football 1909", "text": "Il Gallipoli Football 1909 S.r.l. S.S.D., meglio noto come Gallipoli, \u00e8 una societ\u00e0 calcistica italiana con sede nella citt\u00e0 di Gallipoli, in provincia di Lecce. Milita in Eccellenza, la quinta divisione del campionato italiano.\nFondato nel 1946 e rifondato pi\u00f9 volte, l'ultima delle quali nel 2010, conta in totale sei stagioni professionistiche. Nel 2009-2010, con il nome di \"Gallipoli Calcio\", ha disputato il campionato di Serie B per la prima volta nella sua storia. Pu\u00f2 vantare nel proprio palmar\u00e8s la vittoria di una Coppa Italia Serie C (2005-2006) e di una Supercoppa di Lega di Prima Divisione (2009).\nI suoi colori sociali sono il giallo e il rosso e disputa le partite interne allo stadio Antonio Bianco della citt\u00e0 ionica.\nStoria.\nGli albori.\nIl calcio a Gallipoli comincia a diffondersi nei primi anni del Novecento, quando lo sport inventato dagli inglesi inizi\u00f2 a prendere piede anche in Italia. Ed \u00e8 legato proprio agli inglesi il primo aneddoto di cui si abbia conoscenza riguardo alla Gallipoli calcistica: nel 1909 la neonata societ\u00e0 Sporting Club Lecce, capitanata da Ettore De Michele decise di disputare un incontro amichevole a Gallipoli contro una selezione studentesca composta da giovani gallipolini. Consci del tasso tecnico pi\u00f9 basso, la compagine studentesca chiese aiuto ad alcuni marinai inglesi di stanza a Gallipoli, che diedero il loro contributo fondamentale durante la partita: il risultato finale fu 3-0 per la squadra gallipolina.\nBisogna giungere al 1920 per la creazione della prima societ\u00e0: la Polisportiva Gallipolina, ad opera di Giuseppe Calvi. La casacca indossata dai calciatori era bianca con una fascia rossa al centro, e si alternava con una maglia gialla con bordo rosso. La neonata societ\u00e0 disput\u00f2 il campionato di terza divisione provinciale, l'ultima delle categorie previste nel sistema calcistico del tempo, disputando oltretutto amichevoli contro le ben pi\u00f9 blasonate Audace Taranto e Juventus Lecce.\nIn seguito all'instaurazione del regime fascista la Polisportiva Gallipolina cambi\u00f2 nome in Giovent\u00f9 Fascista Gallipolina, composta da giovani studenti universitari e partecipante a campionati organizzati dal regime, paralleli a quelli della FIGC. Il giocatore pi\u00f9 rappresentativo fu l'attaccante Giuseppe Scategni, militante in seguito anche nel e nell'Atalanta. La squadra giocava nel campo sportivo situato in localit\u00e0 Quattro Monti, ma alla fine degli anni trenta fu realizzato lo stadio della Giudecca, che diverr\u00e0 in seguito teatro dei primissimi successi del Gallipoli.\nNel 1946 viene costituita la Fiamma Jonica, con presidente Maurizio Albahari e successivamente Antonio Ferilli, destinata a scomparire nel 1965 e rimpiazzata l'anno dopo dall'U.S. Gallipoli. La squadra del Gallipoli ha sempre militato nelle serie dilettantistiche regionali fino alla stagione 1971-1972, anno in cui la compagine salentina,con presidente Corrado Calvi, nipote del fu Giuseppe, vince il campionato di Promozione (spareggio contro il Grottaglie a Monopoli, 11 giugno 1972, gol di Luciano Casole e vittoria con la monetina scelta da capitan Vincenti), e si appresta dunque ad affrontare il primo campionato di serie D della sua storia. L'avventura in D per\u00f2 dura solo un anno, e il Gallipoli viene retrocesso in Promozione. Ma la squadra jonica, sempre sotto la presidenza Calvi, dopo una cavalcata conclusa con lo spareggio promozione a Lecce contro il Casarano vinto per 1-0, il 23 maggio 1974 ritorna nella quarta serie.\nPrimo anno in Serie C, poi la scomparsa.\nDopo quattro campionati in Serie D il Gallipoli, nella stagione 1977-1978, giunge alla vittoria del campionato ottenendo la prima promozione in Serie C della sua storia. La prima annata tra i professionisti si chiude con la salvezza all'ultima giornata, grazie a una sorta di spareggio salvezza a Vasto conclusosi con la vittoria del Gallipoli. Successivamente la societ\u00e0 non viene iscritta al campionato di Serie C2 1979-1980 a causa di inadempienze finanziarie: si riparte dunque dalla Prima Categoria, col nome di Virtus Gallipoli. Nel ventennio successivo il Gallipoli non riuscir\u00e0 mai ad andare oltre l'Eccellenza, pendolando spesso tra Promozione e Prima Categoria e cambiando anche varie denominazioni (\"Vis Gallipoli\" dopo la fusione con la Vis Nard\u00f2, oppure \"Filanto Gallipoli\" per motivi di sponsorizzazione). Infine, nella stagione 1998-1999 in Eccellenza, la societ\u00e0 viene definitivamente radiata dai ruoli FIGC (per la seconda volta nella sua storia) dopo aver disertato tre gare di campionato.\nIl calcio a Gallipoli scompare. Ci pensa Antonio Vallebona a costituire nel 1999 la nuova societ\u00e0, rilevando il titolo del Leverano, squadra militante in Prima Categoria: in due anni il Gallipoli raggiunge nuovamente il campionato di Eccellenza.\nL'arrivo di Barba.\nNel 2002 arriva l'interessamento da parte dell'imprenditore petrolifero Vincenzo Barba, che rileva la societ\u00e0. La prima stagione di Barba si conclude con un discreto sesto posto (capolista fu il Bitonto), ma le ambizioni del presidente sono altre: \"B come Barba\", questo \u00e8 lo slogan del suo progetto. E per la stagione 2003-2004 il patron prepara una grande squadra guidata dal tecnico Antonio Toma che domina il campionato, riottenendo la Serie D dopo 25 anni.\nAnche per la stagione seguente il presidente Barba non bad\u00f2 a spese e forn\u00ec al neo tecnico Franco Giugno, assieme al nuovo ds Danilo Pagni, una squadra di primo ordine, che annoverava tra le sue fila l'attaccante argentino Jos\u00e9 Ignacio Castillo, affiancandolo a Riccardo Innocenti (insieme frutteranno 45 gol). Dopo un campionato condotto sin dalle prime partite al comando, il Gallipoli ottenne la matematica promozione in C2 il 1\u00ba maggio nel derby contro il .\nIn Serie C2 e Coppa Italia di serie C.\nPer affrontare il secondo campionato tra i professionisti della storia del Gallipoli il patron Barba conferm\u00f2 Castillo, resistendo alle numerosissime richieste da club di serie superiori, ingaggi\u00f2 Gaetano Auteri come allenatore e puntell\u00f2 l'organico con gente esperta della categoria. Anche quell'anno, dalla prima all'ultima giornata, il Gallipoli condusse il campionato saldamente in testa, ottenendo la terza promozione in tre anni. Ma il Gallipoli in quella stagione non si accontent\u00f2 solo della promozione in C1: arriv\u00f2 infatti anche la vittoria della Coppa Italia Serie C, riuscendo a prevalere nella doppia finale contro la Sanremese.\nLa vittoria del girone consent\u00ec alla squadra di disputare la Supercoppa di Lega Serie C2 insieme a e , il trofeo sar\u00e0 vinto da quest'ultima mentre il Gallipoli termina la competizione al secondo posto, davanti ai veneti.\nPer la stagione seguente Barba continu\u00f2 a fare affidamento su Auteri, ma molti elementi protagonisti dell'annata 2005-2006 andarono via, come Castillo (al Frosinone in B), Raimondi (al ), Innocenti (alla Val di Sangro). La stagione si rivel\u00f2 molto difficile per il Gallipoli, che non riuscir\u00e0 mai ad entrare in zona playoff; dovuto anche alla crisi di risultati che perdur\u00f2 da gennaio 2007 fino alla fine del campionato, che port\u00f2 anche ad un allontanamento temporaneo del tecnico Auteri, richiamato una settimana dopo il suo esonero. Il Gallipoli chiuse al decimo posto a pari punti con la .\nConsolidamento in Serie C1.\nPer la stagione 2007-2008 Barba oper\u00f2 un'autentica rivoluzione: chiam\u00f2 Dario Bonetti come allenatore e soltanto 8 giocatori della rosa precedente saranno riconfermati. L'inizio \u00e8 positivo: vittoria casalinga per 4-1 contro la Massese, pareggio all'ultimo secondo per 1-1 a Salerno grazie a Stefano Morello.\nIl Gallipoli si port\u00f2 cos\u00ec in zona play-off, occupandola per gran parte del campionato grazie ad un buon rendimento casalingo (compreso il 2-0 alla capolista ), nonostante la carenza di punti lontano dalle mura amiche (una sola vittoria in trasferta in tutto il campionato, a Pistoia). A causa di incomprensioni con l'ambiente, dopo la ventiseiesima giornata Dario Bonetti venne sostituito da Vincenzo Patania, lasciando la squadra al momento terza in classifica.\nIl cambio parve dare i suoi frutti: dopo una rocambolesca sconfitta con l'Arezzo per 3-2 il Gallipoli travolse la diretta concorrente Perugia per 3-0. Poi la squadra, come l'anno precedente, ebbe un crollo fisico e mentale che la port\u00f2 a totalizzare un punto in 6 partite e a uscire sconfitta dall'incontro casalingo contro il Crotone e dalle trasferte con , , Martina (ultimo in classifica e gi\u00e0 matematicamente retrocesso) e Juve Stabia. Una nuova sconfitta fu patita nell'incontro casalingo col . Questi risultati portarono la squadra al nono posto in classifica, posizione mantenuta fino a fine stagione.\nLa storica promozione in Serie B e la Supercoppa di Lega.\nLa stagione segna un netto cambiamento in societ\u00e0: al posto di Pagni e Patania vengono chiamati Gino Dimitri, ex responsabile dell'area tecnica del settore giovanile del , e come allenatore Giuseppe Giannini. La rosa, che combina giovani promettenti ed elementi esperti della categoria, punta con decisione alla promozione in Serie B, anche sfruttando il fattore-campo legato soprattutto all'atipico terreno in sintetico.\nIn campionato il Gallipoli mantiene un rendimento costante. La formazione ionica pu\u00f2 contare su un organico molto valido, che ha in Ciro Ginestra e Francesco Di Gennaro due prolifici attaccanti, cui si aggiungono il regista David Mounard, i centrocampisti centrali Gennaro Esposito e Giuseppe Russo e una difesa di spessore, guidata dal portiere Generoso Rossi.\nIl Gallipoli si insedia solitario in vetta alla classifica sin dalle prime giornate, con 16 punti dopo sole 6 partite. Poi la squadra accusa un calo nelle successive battute (sconfitte esterne a Foggia e Pescara e pareggio interno con l'), ma subito si riprende, sconfiggendo il club campano della al Bianco per 5-1.\n\u00c8 il periodo tra dicembre e gennaio che consolida il Gallipoli tra le pretendenti alla promozione in Serie B, a differenza di quanto avvenuto nelle stagioni precedenti, quando la squadra in questo periodo ebbe cali fisici e mentali. Seguiranno le vittorie con il Crotone in casa e nel derby pugliese col allo Iacovone. La squadra giallorossa in casa ha un rendimento molto positivo, ma rispetto alla stagione precedente decisivo \u00e8 anche il rendimento in trasferta.\nLa svolta della stagione risale al 26 aprile, quando il team di Giannini deve affrontare a Crotone i rossobl\u00f9 allenati dal salentino Francesco Moriero. La classifica vede il Gallipoli in testa a 57 punti e il Crotone staccato di un solo punto, a 56. Dopo il primo tempo conclusosi a reti bianche, il Crotone passa in vantaggio con Basso su rigore, ma il Gallipoli si porta sull'1-1 con un tiro di destro del bomber Ginestra, prima che all'89\u00ba minuto l'attaccante Di Gennaro firmi il definitivo 2-1 con un tiro in diagonale. Il gol, festeggiato con i 400 tifosi gallipolini giunti in Calabria, consente al Gallipoli di aumentare il distacco, che sale a 4 punti.\nLa gioia definitiva per i tifosi locali arriva il 17 maggio 2009, quando i giallorossi, davanti a 3.500 spettatori festanti in uno stadio Bianco gremito in ogni ordine di posto, batte tra le mura amiche il Real Marcianise per 3-2. Per i gallipolini si tratta del primo approdo in Serie B nella loro storia: cos\u00ec facendo il Gallipoli \u00e8 la quarta squadra salentina, dopo il , il e il Brindisi, ad accedere alla serie cadetta.\nPochi giorni pi\u00f9 tardi il Gallipoli prevale nella doppia sfida valida per la Supercoppa di Lega di Prima Divisione contro il : dopo lo 0-0 in casa, i giallorossi riescono ad espugnare lo stadio Dino Manuzzi per 2-1 grazie all'autogol di Cusaro e alla marcatura di Buzzegoli.\nL'abbandono di Barba: l'esordio in Serie B, la retrocessione e il fallimento.\nL'euforia per la storica promozione in Serie B viene subito spenta dalle prime avvisaglie di crisi che segna l'estate del Gallipoli. Inizialmente riemerge con forza l'annosa questione dell'idoneit\u00e0 dello stadio Antonio Bianco, non sottoposto ai necessari lavori di adeguamento nonostante i malumori della tifoseria, con il conseguente trasferimento del Gallipoli allo stadio Via del mare di Lecce per le partite casalinghe.\nIl problema dello stadio, tuttavia, in seguito passa in secondo piano. Il presidente Barba rende nota la volont\u00e0 di cercare qualcuno che lo affianchi nella gestione societaria, ritenendo la Serie B un campionato troppo oneroso per non essere coadiuvato alla guida del club. Nel caso in cui non avesse trovato nessuno disposto ad accompagnarlo, Barba si dice disposto a consegnare il titolo sportivo nelle mani del sindaco. La questione si protrae per quasi tutta l'estate, con dichiarazioni di accordi gi\u00e0 conclusi e successive smentite.\nNel frattempo la squadra versa in un totale immobilismo: mentre le altre compagini della serie cadetta hanno cominciato la preparazione estiva e hanno concluso i primi acquisti, a Gallipoli la situazione \u00e8 in fase di stallo. Dell'organico artefice della promozione sono solo quattro i giocatori sotto contratto (Ginestra, Di Gennaro, Mounard e Russo, quest'ultimo ceduto poi al Verona), senza guida tecnica, perch\u00e9 a fine giugno le strade di Barba e Giannini si separano.\nIl 7 luglio 2009 il presidente Barba sembra porre fine alla crisi societaria, riuscendo a iscrivere la squadra alla Serie B, e chiede aiuto a imprenditori locali per sostenere la squadra, ma il clima a Gallipoli \u00e8 teso. All'inizio di agosto circolano voci di un accordo tra Barba e il dirigente Luca Pagliuso, che verrebbe designato direttore generale, con la conferma di Giannini come allenatore, ma la trattativa non va in porto. Si fa avanti anche la Meleam, societ\u00e0 impegnata nel campo della medicina sportiva, ma anche qui le trattative si concludono con un nulla di fatto. Gli ultras contestano duramente il presidente, il quale comunica l'intenzione di cedere loro la societ\u00e0 a costo zero. I tifosi accolgono l'invito e si offrono disponibili ad acquisire il Gallipoli, ponendo le basi per una trattativa del tutto originale nel mondo del calcio, verificatasi solo in poche occasioni, come quella di La Spezia. Dopo neanche un giorno dall'incontro che avrebbe potuto rivelarsi decisivo per la storica cessione del Gallipoli, Barba annuncia che la trattativa si \u00e8 arenata e che \u00e8 in procinto di chiudere con un gruppo di imprenditori friulani facenti capo a Daniele D'Odorico.\nIl 9 agosto il Gallipoli, nella partita della seconda fase di Coppa Italia contro il , giocata fuori casa, manda in campo la squadra primavera e subisce una netta sconfitta per 6-0.\nL'11 agosto il presidente, evidentemente alla luce della forte contestazione, decide di lasciare l'incarico e ufficializza la cessione al gruppo di D'Odorico. A meno di dieci giorni dalla prima partita di campionato ad Ascoli Piceno, il Gallipoli riparte, con D'Odorico presidente e Vittorio Fioretti (ex direttore sportivo di , Triestina e ) come responsabile del calciomercato. Il primo tassello messo a punto dalla nuova dirigenza \u00e8 stata la riconferma di Giannini nel ruolo di allenatore e la susseguente partenza in ritiro dei 3 giocatori in rosa pi\u00f9 5 elementi delle giovanili. Nella settimana che segue sono perfezionate molte operazioni di calciomercato, allo scopo di allestire la rosa per l'imminente inizio del campionato di Serie B.\nIl 21 agosto 2009 la squadra giallorossa debutta bene in Serie B, pareggiando 1-1 con l' dopo essere passata in vantaggio con un gol di Di Gennaro, uno degli artefici della promozione in Serie B dei gallipolini. La squadra coglie la prima vittoria nel campionato cadetto alla sesta giornata, il 22 settembre, battendo l'Ancona (1-0) allo stadio Via del Mare di Lecce. Il primo successo in trasferta dei gallipolini in Serie B risale al 27 ottobre 2009 contro il Brescia (0-1). Il 26 novembre, a causa di incomprensioni con il presidente D'Odorico, Vittorio Fioretti abbandona l'incarico di direttore generale e responsabile dell'area tecnica. Il suo posto \u00e8 preso da Michele Scaringella. Di l\u00ec a poco in societ\u00e0 entrano anche Giuseppe Iodice (ex segretario del di Corrado Ferlaino) nel ruolo di direttore generale e Ferdinando Ruffini nel ruolo di team manager. A gennaio \u00e8 Giovanni D'Odorico, padre di Daniele, a decidere di affiancare il figlio nella gestione societaria, rilevando una quota di minoranza.\nCon la vittoria col per 1-0, il Gallipoli chiude il girone d'andata con 28 punti e l'undicesimo posto in graduatoria, risultato quasi impensabile all'inizio del campionato. Nel frattempo la societ\u00e0 si muove sul mercato: dopo 30 gol in due campionati e mezzo, lascia la maglia giallorossa Di Gennaro, approdato al Verona, mentre arrivano Flavio Lazzari dal e Claudio Della Penna dalla . A seguito del pareggio esterno contro il un nuovo caos societario attanaglia il Gallipoli: l'ex patron Vincenzo Barba comunica di aver provveduto al sequestro cautelativo delle quote societarie per il soddisfacimento dei suoi crediti nei confronti di D'Odorico, a seguito della cessione della societ\u00e0. Dal canto suo il presidente replica affermando che provveder\u00e0 al pagamento solo quando vi sar\u00e0 la quantificazione della \"scatola vuota con il nome Gallipoli Calcio\", cos\u00ec come definita dal patron friulano. L'ultima settimana di gennaio si rivela molto intensa dal punto di vista del mercato: lascia il Gallipoli per accasarsi al il capitano Ciro Ginestra, mentre arrivano il giovane attaccante paraguayano Lu\u00eds Fernando Pa\u00e9z, partecipante ai Mondiali Under-20 di Egitto 2009, Rey Volpato dal Bari, Attila Filkor dal e Mario Artistico dal .\nLe tensioni, per\u00f2, non si placano: l'8 febbraio, durante Gallipoli-Grosseto, gli undici giallorossi in campo inscenano una particolare protesta nei primi 40 secondi, regalando palla ai giocatori toscani e restando immobili nella propria met\u00e0 campo con le spalle rivolte verso la tribuna centrale. Al gol del momentaneo 2-0 Scaglia fa vedere una maglietta con la scritta \"Capisci\". Il giorno dopo i giocatori spiegheranno che il loro gesto \u00e8 stato motivato dal fatto che non hanno ancora ricevuto l'erogazione completa della mensilit\u00e0 di ottobre e che sono costretti ad allenarsi in condizioni ai limiti della decenza. Nel convulso post-partita di Gallipoli-Grosseto Giuseppe Giannini annuncia le proprie dimissioni a seguito di contrasti con il presidente D'Odorico. Dopo vari botta e risposta tra presidente e allenatore, l'imprenditore friulano ritorna sui propri passi chiedendo scusa per le parole forti e Giannini ritorna sulla panchina giallorossa. Nella successiva trasferta a Modena col terzo in classifica i giocatori giallorossi sono autori di una grande prestazione d'orgoglio che permette al Gallipoli di battere 2-1 i neroverdi e di portarsi a ridosso della zona play-off.\nDa l\u00ec in poi, per\u00f2, la squadra accusa un vistoso calo atletico e psicologico che la fa precipitare nei bassifondi della classifica. Il 22 marzo, dopo la sconfitta casalinga contro il Brescia, Giannini si dimette definitivamente. Gli subentra l'allenatore della Primavera Giovanni De Pasquale, che guida la squadra nell'incontro casalingo vittorioso contro la Triestina e nel derby perso per 1-0 contro il Lecce, prima di lasciare la panchina a Ezio Rossi. Con il nuovo tecnico i giallorossi ottengono 3 punti nelle successive 7 partite, grazie alla vittoria per 3-2 contro la gi\u00e0 retrocessa . Tra molteplici difficolt\u00e0 economiche a stento si riesce a garantire l'ordinaria gestione, il segretario generale Giuseppe Iodice unico dirigente rimasto alla guida della societ\u00e0, grazie all'aiuto di qualche sponsor riuscir\u00e0 ad assicurare lo svolgimento delle gare in casa e di quelle in trasferta. Non riuscendo a staccarsi dal penultimo posto in classifica, il Gallipoli retrocede matematicamente in Lega Pro Prima Divisione il 23 maggio, a quasi un anno dalla storica promozione in cadetteria e con l'ipotesi del fallimento sempre pi\u00f9 incombente a causa dei debiti contratti e dell'impossibilit\u00e0 di intervenire per via del sequestro delle quote societarie.\nPer la societ\u00e0, oberata da debiti per 5 milioni di euro, la Procura presenta istanza di fallimento. La richiesta viene accolta dal Tribunale di Lecce pochi giorni dopo.\nLa ripartenza con l'A.S.D. Gallipoli Football 1909.\nDopo un via vai di voci che vedono l'interessamento di vari imprenditori, salentini e non, per salvare il Gallipoli, a sostegno della societ\u00e0, viene costituita l'associazione \"Il mio Gallipoli\", facente capo ad Attilio Caputo, che prevede la creazione di un azionariato popolare allo scopo di reperire i fondi necessari all'iscrizione della squadra in Lega Pro. Decorsi i tempi necessari per la presentazione della domanda di iscrizione, viene costituita una nuova societ\u00e0, l\"'Associazione Sportiva Dilettantistica Gallipoli Football 1909\", che parteciper\u00e0 al campionato di Promozione. Dopo un girone d'andata Giovanni De Pasquale in panchina, la societ\u00e0 decide di esonerare il tecnico per puntare su Diego Favonio, ex tecnico del Fasano. Durante il girone di ritorno la squadra riesce a risalire la classifica con una lunga serie di vittorie e si qualifica per i play-off chiudendo al 3\u00ba posto con 65 punti. Negli spareggi il Gallipoli affronta il Botrugno, perdendo la gara di andata per 1-0 sul neutro di Galatina e pareggiando per 2-2 nel ritorno al Bianco, salutando quindi le speranze di un ritorno diretto in Eccellenza.\nInaspettatamente il 30 maggio 2011, dopo meno di un anno di gestione, con un comunicato sul sito ufficiale della societ\u00e0 il presidente Caputo dichiara il suo \"disimpegno personale dall'ASD Gallipoli Football 1909\", ritirando anche la propria sponsorizzazione alla squadra.\nLa presidenza Barone e il ritorno in Serie D.\nIl 1\u00ba luglio 2011, con l'approvazione del bilancio sociale si comunica la volont\u00e0 di procedere col trasferimento non oneroso dell'A.S.D. Gallipoli Football 1909 alla nuova propriet\u00e0, guidata dall'imprenditore locale Marcello Barone che diviene presidente della societ\u00e0. La squadra, quest'anno composta prevalentemente da giovani gallipolini, \u00e8 affidata alla guida di Carmine Bray. Dopo una serie di prestazioni altalenanti che allontanano il Gallipoli dalle posizioni di vertice, Bray viene sollevato dall'incarico: al suo posto subentra Amleto Massimo, vecchia gloria del calcio gallipolino degli anni '70 e '80. Con il nuovo mister in panchina la squadra comincia a risalire verso le posizioni di vertice, dando vita ad un appassionante duello per la seconda piazza con il Manduria dietro alla Pro Italia Galatina ormai consolidata al primo posto: alla fine della regular season il Gallipoli chiude al terzo posto con 68 punti, dietro il Manduria a 71 punti, ci\u00f2 che vorr\u00e0 dire come l'anno precedente play-off per cercare il ripescaggio in Eccellenza. Dopo aver eliminato il Mottola in semifinale, il Gallipoli si arrende in finale al Manduria nel doppio confronto, che vede vincenti i giallorossi per 3-2 in casa ma perdenti 1-0 a Manduria. Tuttavia l'8 agosto arriva l'attesa ufficialit\u00e0: il Gallipoli \u00e8 ripescato in Eccellenza.\nNella stagione 2012-2013 il Gallipoli si mantiene sempre a ridosso della zona playoff, mancandola a fine campionato. Chiamato all'inizio della stagione ad allenare una squadra che aveva mantenuto l'ossatura del campionato precedente, Dario Levanto abbandona l'incarico prima dell'inizio del campionato per contrasti insanabili con la dirigenza, e viene sostituito da Nicola Antonio Calabro, ex calciatore di Manfredonia e Casarano ed alla sua prima esperienza da allenatore. \nLa stagione successiva la dirigenza riconferma Calabro e puntella la rosa con elementi di qualit\u00e0 che possano permettere l'accesso alla zona play-off, dichiarato obiettivo stagionale. La squadra viaggia a buon ritmo, per poi prendere letteralmente il volo sul finire del girone d'andata, raggiungendo la testa della classifica e dando vita ad un acceso duello con la Fidelis Andria, che vedr\u00e0 trionfare i giallorossi: il 27 aprile 2014, vincendo per 2 a 0 contro la Virtus Francavilla, il Gallipoli \u00e8 promosso in serie D dopo nove anni dall'ultima apparizione, vincendo il campionato con 76 punti.\nLa breve parentesi in Serie D e nuove propriet\u00e0.\nCalabro lascia la squadra, firmando per la Virtus Francavilla, e la rosa viene affidata al tecnico (ex Nard\u00f2 e Casarano) Alessandro Longo, il quale gi\u00e0 prima dell'inizio del campionato viene sostituito dal giovane Sergio Volturo. Dopo essere stata lungamente in testa al Girone H di Serie D, il 25 ottobre 2014, con un comunicato ufficiale sul sito della societ\u00e0, il presidente Marcello Barone e il vicepresidente Antonio Barone rassegnano le proprie dimissioni affidando la squadra al sindaco Francesco Errico.\nDopo lunghe trattative la propriet\u00e0 del Gallipoli viene rilevata da una cordata di imprenditori locali, capeggiata da Sandro Quintana e Corrado Calvi. La rosa e lo staff tecnico viene completamente rifondato, a causa dell'abbandono di molti componenti della rosa che avevano condotto il Gallipoli al primo posto e dell'allenatore Sergio Volturo. La squadra viene affidata a Raffaele Quaranta, il quale tuttavia, dopo una serie di risultati insoddisfacenti sotto la sua gestione, viene esonerato e sostituito da Amleto Massimo e Benedetto Mangiapane, quest'ultimo nel ruolo di allenatore-giocatore. Chiusa la stagione 2014-2015 al 9\u00ba posto del girone H, all'inizio della successiva stagione sportiva Calvi e Quintana cedono la totalit\u00e0 delle quote del sodalizio ionico ad una cordata di imprenditori temporaneamente rappresentata da Alessandro De Rose, gi\u00e0 direttore sportivo del Gallo, mentre la squadra viene affidata a Loreto Stravato. Iniziato il torneo con due sconfitte ed una rosa imbottita di under, il 17 settembre 2015 avviene l'ennesimo avvicendamento societario: De Rose e Stravato rassegnano le dimissioni, l'italo-canadese Saverio De Benedictis \u00e8 il nuovo presidente del Gallo e la panchina viene affidata a mister Antonio Germano, con seguente nuova rivoluzione tecnico-societaria (la terza nel giro di un anno). Dopo meno di un mese, De Benedictis lascia la societ\u00e0 cedendo al direttore generale Tony Cardellini la presidenza del Gallo. La travagliata stagione 2015-2016 si chiude con un fallimentare ultimo posto che sancisce il ritorno in Eccellenza per il sodalizio ionico guidato da Germano: il Gallo saluta la serie D dopo due sole stagioni, inanellando un ruolino complessivo negativissimo di 5 vittorie, 6 pareggi e ben 23 sconfitte.\nNel luglio 2016 il titolo viene rilevato da una nuova cordata di gallipolini, che garantisce la regolare iscrizione al campionato di Eccellenza: il nuovo assetto societario vede il ritorno in giallorosso, in qualit\u00e0 di presidente, di Vito Faggianelli, team manager negli anni d'oro del club, mentre l'amministrazione generale e la direzione sportiva vengono affidate rispettivamente a Jos\u00e9 Buccarella e Sergio Mello. La guida tecnica del club viene invece assegnata a Christian Cimarelli, vecchia conoscenza del calcio gallipolino, ex calciatore della squadra per tre stagioni tra il 2006 e il 2009. \nLa stagione 2016-2017 vede l'avvicendamento, in primavera, tra Cimarelli e Alberto Villa, altro ex attaccante giallorosso, protagonista dell'ultima promozione in Serie D nel 2014; questi guida la squadra alla salvezza vincendo la sfida play-out con il Molfetta. Per la stagione 2017-2018 il Gallipoli conferma l'assetto tecnico, mentre riorganizza quello societario, con Faggianelli che passa alla direzione sportiva e con la presidenza affidata a Vincenzo Carrozza. A met\u00e0 campionato la squadra ionica risulter\u00e0, oltre le aspettative, seconda in classifica insieme a Fasano ed Avetrana, ad un solo punto dalla capolista Bitonto. Alla fine si classifica quinta, quindi qualificata ai play-off, dove perde per 1-0 al Capozza contro il . Nel 2018-2019 alla presidenza subentra Luciano Costantini, mentre la guida tecnica del club \u00e8 affidata a Claudio Luperto, con cui la squadra termina il campionato al quarto posto. Chiusa la stagione 2019-2020 al decimo posto in campionato e in semifinale di Coppa Italia Dilettanti Puglia, persa nella doppia sfida contro il Corato, nella stagione 2020-2021 alla presidenza del sodalizio giallorosso viene annunciata la manager Paola Vella: il Gallo si piazza al quinto posto finale in campionato, con l'avvicendamento in panchina tra Antonio Toma (artefice alla guida dei giallorossi della promozione in Eccellenza nel 2004) e Massimo Manca. Nella stagione seguente 2021-22, la guida tecnica della squadra viene affidata a Mimmo Oliva.\nColori e simboli.\nColori.\nI colori del Gallipoli Football sono il giallo e il rosso.\nSimboli ufficiali.\nStemma.\nLo stemma del Gallipoli, pi\u00f9 volte ridisegnato, \u00e8 stato modificato per l'ultima volta nel 2018 e rappresenta un gallo su sfondo giallo-rosso, che \u00e8 il simbolo, oltre che della squadra, anche della citt\u00e0. Nella parte superiore \u00e8 presente la denominazione societaria, mentre ai piedi del gallo figura una fascia con la scritta in latino \"fideliter excubat\" (\"fedelmente sorveglia\"); nella parte inferiore \u00e8 presente l'anno di fondazione.\nInno.\nL'inno del Gallipoli \u00e8 \"Giallorosso del Commando Ultr\u00e0\" di Mim\u00ec Petrucelli.\nMascotte.\nLa mascotte ufficiale del Gallipoli \u00e8 \"Gallogol\", un gallo che indossa la tradizionale maglietta palata giallorossa.\nStrutture.\nStadio.\nLe prime formazioni di calcio gallipoline giocavano nel campo da calcio situato in localit\u00e0 Quattro Monti. Alla fine fine degli anni '30 venne costruito lo stadio della Giudecca per ospitare gli incontri casalinghi.\nIl Gallipoli gioca le partite casalinghe allo stadio Antonio Bianco di Gallipoli. Fu costruito nel 1969 col nome di Lido San Giovanni e la prima partita fu giocata il 12 ottobre 1969 quando il Gallipoli vinse contro il Laterza 1-0 per la seconda giornata del campionato di Prima Categoria. A seguito della promozione della squadra salentina in Serie C2, si decise per la ristrutturazione dello stadio comunale, costringendo il Gallipoli a giocare le partite casalinghe per i campi della provincia. Fu installato un nuovo manto erboso e si aument\u00f2 la capienza: la partita inaugurale fu giocata il 14 ottobre 1979 contro la Vis Pesaro.\nAll'inizio degli anni novanta fu dichiarato inagibile e fu totalmente abbandonato. Nel 1994 venne ancora ammodernato e assunse il nome di Stadio Antonio Bianco, in memoria di un gallipolino tragicamente scomparso in Africa. Nel 2003 fu decisa l'installazione del manto in erba sintetica, a cui seguirono vari interventi riguardanti le tribune, gli spogliatoi e l'impianto d'illuminazione.\nA causa dei mancati interventi di adeguamento e, conseguentemente, della dichiarata inidoneit\u00e0 per il campionato di Serie B, nella stagione 2009-2010 il Gallipoli \u00e8 stato costretto a giocare le gare casalinghe del campionato cadetto allo stadio Via del Mare di Lecce.\nNella stagione 2010-2011 l'Associazione Sportiva Dilettantistica Gallipoli Football 1909 gioca le partite casalinghe allo stadio Antonio Bianco. Vi sono alcuni progetti in cantiere per la ristrutturazione (gi\u00e0 avviata) dell'impianto su modello di stadio \"all'inglese\", senza barriere tra spalti e terreno di gioco ed eco-compatibile.\nCentro di allenamento.\nIl Gallipoli svolge gli allenamenti allo stadio Antonio Bianco.\nSociet\u00e0.\nSettore giovanile.\nIl settore giovanile del Gallipoli rinasce nel 2018, a seguito di una collaborazione tra la societ\u00e0 e l'associazione \"Il Mio Gallipoli\".\nStatistiche e record.\nPartecipazione ai campionati.\nIl Gallipoli ha disputato 14 stagioni a livello nazionale, delle quali 6 a livello professionistico e 8 a livello dilettantistico.\nIl Gallipoli ha partecipato a un totale di 49 annate a livello regionale (46 stagioni) e provinciale (3 stagioni).\nTifoseria.\nStoria.\nIl tifo organizzato nasce a Gallipoli nel 1987, quando viene costituito il primo gruppo di ultras, il \"Cucs\" (\"Commando ultras curva sud\"), successivamente si aggiungono altri gruppi: \"Mods\", \"Sporka Dozzina\", \"Giovent\u00f9 Bruciata\", \"Identit\u00e0 e Appartenenza\", \"Bronx Group\", e \"Ultr\u00e0 Gallipoli\". Gli ultras gallipolini si dispongono nella curva sud dello stadio Antonio Bianco.\nGemellaggi e rivalit\u00e0.\nLa tifoseria giallorossa ha degli ottimi rapporti con quelle della , del e dell'.\nLe principali rivalit\u00e0 si hanno con il , il Nard\u00f2, il Taurisano, il il , con la e con l'. Il Gallipoli ha inoltre avuto modo di giocare in Serie B il suo fino ad ora unico derby con il , che ha visto imporsi due volte su due i leccesi."}
{"id": "2428040", "revid": "767487", "url": "https://it.wikipedia.org/wiki?curid=2428040", "title": "Simona Falauto Perez", "text": "Carriera.\nHa giocato per cinque stagioni in Serie A1 con la Pallacanestro Ribera.\nNella stagione 2005-06 con la Pallacanestro Ribera si \u00e8 aggiudicata la Coppa Italia di Basket Femminile, nella \"Final Six 2006\" di Schio, battendo in finale Faenza 75-72.\nNel 2007-08 era alla Virtus Eirene Ragusa in Serie B d'Eccellenza. Nel 2009-10 \u00e8 stata promossa in Serie B2 con la Libertas Agrigento. Nel 2012-13 veste la maglia della New Basket 2013 di Agrigento.\nStatistiche.\n\"Dati aggiornati al 31 maggio 2009.\""}
{"id": "2428041", "revid": "228587", "url": "https://it.wikipedia.org/wiki?curid=2428041", "title": "San Felice del Benaco", "text": "San Felice del Benaco (\"San Fil\u00ecs\" in dialetto gardesano) \u00e8 un comune italiano di abitanti della provincia di Brescia in Lombardia.\nIl comune venne costituito nel 1928 con l'unione dei comuni di Portese e San Felice di Scovolo.\nGeografia fisica.\nSan Felice del Benaco dista circa 35 chilometri a est da Brescia. \u00c8 sulla costa ovest del Lago di Garda, anticamente conosciuto come Ben\u00e0cus o Ben\u00e0co. Confina a sud con Manerba, a nord con Sal\u00f2 ed a ovest con Puegnago del Garda.\nIl territorio comprende i tre piccoli centri di San Felice, Portese e Cisano e costituisce un promontorio morenico che si protende sul lago di Garda fra il golfo di Sal\u00f2 e il golfo di Manerba, delimitato dal monte della Croce, dal monte Campagnolo e dal monte Santa Caterina.\nDel comune fa parte anche l'Isola del Garda, appartenente alla famiglia Borghese Cavazza.\nOrigini del nome.\nIl nome di San Felice deriva probabilmente dal latino \"sinus felix\", insenatura felice. \nFino al secolo XV il nome documentato risulta \"Scovolo\", da \"scopolus\", scoglio.\nStoria.\nNel 1863 il comune di San Felice assunse la nuova denominazione di \"San Felice di Scovolo\".\nMonumenti e luoghi d'interesse.\nSan Felice.\nChiesa Parrocchiale.\nEdificata tra il 1740 e il 1781 ad opera di Antonio Corbellini, in stile barocco e dedicata ai SS. Felice, Adauto e Flavia.\nDi particolare importanza \u00e8 la Pala del Romanino del secolo XVI, nella navata destra \"Martirio di San Bartolomeo\" di Johann Carl Loth, gli affreschi della volta di Carlo Innocenzo Carloni e a Giosu\u00e8 Scotti del 1760 e la Nativit\u00e0 di Zenone Veronese nella sagrestia.\nTorre scaligera.\nLa torre situata ad ovest della chiesa parrocchiale funge da torre campanaria della chiesa. Costituisce parte del complesso dei ruderi del castello costruito dagli Scaligeri nel 1330 ed ora adibiti a sede cimiteriale.\nSantuario del Carmine.\nChiesa risalente al XV secolo, dedicata alla Madonna del Carmine. L'imponente edificio \u00e8 caratteristico dell'ultimo stadio dell'architettura gotico lombarda nella sua forma pi\u00f9 semplice: quella \u201crustica\u201d, fortemente legata alla tradizione romanica. La porta principale \u00e8 a sesto acuto, con rosone centrale e due monofore laterali. \u00c8 stato restaurato dal 1954 al '59 per la parte architettonica e dal 1963 in poi per quella pittorica. Santa Maria del Carmine venne iniziata nel 1460 sull'area di una piccola cappella con l'appoggio di Ludovico II Gonzaga e di suo figlio il cardinale Francesco. Venne consacrata nel 1482, anche se era gi\u00e0 funzionante nel 1452.\nIl quarto fine settimana di luglio, la statua della Madonna del Carmelo viene portata, il sabato, in processione solenne dal Santuario della Madonna del Carmine, alla Chiesa Parrocchiale di San Felice del Benaco; il giorno dopo, la domenica, la processione riprende con il rientro della Madonna al Santuario, per le vie del paese addobbato di fiori e ghirlande a festa.\nPalazzo Rotingo.\nSituato il via XX Settembre, al numero civico 11, \u00e8 ora la sede del municipio di San Felice del Benaco. Fu edificato nel XVII secolo e ha subito parecchie trasformazioni nel corso del tempo. \nCasa natale dello scultore Angelo Zanelli.\n\"Ex Monte di Piet\u00e0\", gi\u00e0 Palazzo Comunale (secolo XVII).\nIl Monte di Piet\u00e0 fu istituito nel 1593 da Giacomo Pace, il quale dispose che tutti i poveri, di qualsiasi terra vi potessero attingere per sovvenzione, senza pagamento di interessi sulla somma avuta in prestito. \nIl sacro Monte era conosciuto e apprezzato da tutta la gente della Riviera bresciana, nel 1705 fu barbaramente saccheggiato dai francesi.\nL'edificio venne rinnovato completamente nella forma in cui si presenta tra il 1665 e il 1670. La costruzione \u00e8 definita di tipo veneto. \u00c8 un'elegante struttura con un porticato a cinque arcate con pilastri quadrati di pietre bugnate. \nAl suo interno risiedeva il Governo del Comune, oggi \u00e8 la sede dell'ufficio informazioni e della sala espositiva che ospita numerose mostre di artisti contemporanei.\nPortese.\nLa parrocchiale di Portese \u00e8 dedicata alla Nativit\u00e0 di San Giovanni Battista. \nSull'abside \u00e8 collocata una bellissima tela di Grazio Cossali che raffigura la nascita del santo. Di fronte all'abside \u00e8 raffigurata una buona Annunciazione, mentre nella volta sono dipinti Davide, il Buon Seminatore, Ges\u00f9 Cristo e Mos\u00e8, opera di Cesare Bortolotti (1854-1932.\nInteressanti sono le soase in legno, la statua lignea \u201cMadonna col Bambino\u201d del XVI recentemente restaurata, il fonte battesimale e la tela raffigurante \u201cLa Circoncisione\u201d.\nSul promontorio di fronte all'Isola del Garda, al posto dell'antico castello in una posizione molto suggestiva, si trova la chiesetta di San Fermo. \nLa chiesa fu eretta nel secolo XV sui resti di una grande villa romana: la linea \u00e8 quella semplice del tempo di transizione tra romanico-gotico e rinascimento. \nL'unico affresco rimasto si trova nell'abside: raffigura San Fermo ed \u00e8 attribuito a Giovanni da Ulma. \nIl 9 agosto si celebra la festa del santo protettore.\nIl castello venne eretto nell'alto medioevo con la funzione di ricettacolo a difesa delle scorrerie di barbari; di esso rimane ora solo un mozzicone di torre circolare. A sinistra rispetto all'entrata ha sede la biblioteca comunale mentre sulla destra si trova il centro di raduno del Gruppo Alpini di Portese.\nCisano.\nLa chiesa fu edificata nel XV secolo ed \u00e8 dedicata a San Giovanni Battista Decollato, la cui festa ricorre ogni cinque anni con una processione per le vie del paese.\nEretto verso la met\u00e0 del Seicento dall'omonima famiglia di origine salodiana. Attualmente \u00e8 la sede della \"Fondazione Cominelli\" formatasi per volont\u00e0 del poeta Raffaele Cominelli (1893 - 1981). Ospita al suo interno mostre e attivit\u00e0 di promozione culturale.\nIl 21 giugno 2020 \u00e8 stata inaugurata nella localit\u00e0 di Cisano la prima \"panchina gigante\" (\"big bench\") panoramica del Lago di Garda, realizzata da una idea di Chris Bangle.\nL'isola di Garda.\nL'isola di Garda \u00e8 la maggiore delle isole del Benaco, posta di fronte al promontorio di San Fermo.\nFu abitata fin da tempi remoti, come testimoniano i resti ritrovati dall'illustre geologo Stoppani nel 1864.\nSi dice che Dante Aligheri, terziario francescano abbia visitato l'isola e che a questa abbia dedicato i famosi versi della Divina Commedia: \nNel 1221 venne donata da Federico II di Germania al nobile Biemino di Manerba, il quale la concesse a S.Francesco d'Assisi per farne uno dei primi eremi di preghiera nel territorio bresciano. \nNel XV secolo l'Isola era diventata una fiorente scuola francescana il cui direttore era il padre Francesco Licheto, erudito scrittore, filosofo e teologo. Nel 1690 circa, sull'Isola soggiorn\u00f2 Cosimo Medici, principe di Toscana, che divenne poi Cosimo III.\nSoppresso il monastero verso il 1770, l'Isola fu dal demanio ceduta alla famiglia Conter di Sal\u00f2, che a sua volta la vendette ai fratelli Benedetti di Portese. Nel 1806 i Benedetti la vendettero ad un Fiorentini di Milano dal quale nel 1817 la comper\u00f2 il conte Luigi Lechi di Brescia.\nQuesta oasi di pace fu dimora per parecchio tempo della cantante lirica Adelaide Malanotte, amica sentimentale del Lechi, tanto cara al Foscolo e meravigliosa interprete delle opere del Rossini. Luigi Lechi nel 1860 cedette l'Isola a suo fratello, il generale Teodoro, il quale si era coperto di gloria durante la campagna napoleonica. Nel 1863 Teodoro la cedette al Governo che inizi\u00f2 alcune opere di fortificazione. Nel 1869 venne ceduta al barone Raffaele Scotti di Bergamo, quindi nel 1870 al duca Gaetano De Ferrari di Genova. L'unica figlia del duca, and\u00f2 in sposa al principe romano Scipione Borghese, il quale fece costruire il grandioso palazzo di stile veneziano su disegni dell'architetto Luigi Rovelli dal 1894 al 1901.\nOggi l'Isola di Garda \u00e8 conosciuta meglio come \u201cIsola Borghese\u201d ed appartiene agli eredi dei nobili romani, la famiglia Cavazza.\nLo splendido palazzo situato sull'Isola di Garda, attuale residenza della famiglia Borghese Cavazza.\nCultura.\nLa banda.\nIl Corpo Bandistico \"Sinus Felix\" offre da oltre un secolo e mezzo una presenza fondamentale nei momenti religiosi e patriottici del paese."}
{"id": "2428061", "revid": "119676690", "url": "https://it.wikipedia.org/wiki?curid=2428061", "title": "Juan Ponce de Le\u00f3n II", "text": "Giovent\u00f9.\nPonce de Le\u00f3n II nacque come Juan Troche Ponce de Le\u00f3n, figlio di Juan Garcia \"Gracie\" Troche e Juana Ponce de Le\u00f3n. Il conquistador spagnolo Juan Ponce de Le\u00f3n era il padre di Juana, e quindi nonno materno di Juan Ponce de Le\u00f3n II.\nInsediamento a Trinidad.\nPonce de Le\u00f3n II fu inviato dalla corona spagnola a creare un insediamento sull'isola di Trinidad nel 1569. Fond\u00f2 la \"citt\u00e0 di Circumcision\", probabilmente nei pressi dell'odierna Laventille. Nel 1570 questo insediamento fu abbandonato, probabilmente a causa delle scorribande dei Carib che portarono alla morte del figlio di Leon. Secondo alcuni storici, Ponce de Le\u00f3n II potrebbe essere stato governatore dell'isola dal 1571 al 1591.\nPrimo governatore nativo di Porto Rico.\nNel 1579 la corona spagnola nomin\u00f2 Jer\u00f3nimo De Ag\u00fcero Campuzano come governatore di Porto Rico. Avrebbe dovuto rimpiazzare l'allora governatore Francisco De Obando Y Mexia. Juan Ponce de Le\u00f3n II divenne il primo nativo portoricano ad assumere temporaneamente il governatorato di Porto Rico, fino all'arrivo di Jer\u00f3nimo De Ag\u00fcero Campuzano, avvenuto lo stesso anno.\nLe \"Memorie di Melgarejo\".\nNel 1581, su richiesta di re Filippo II di Spagna, Juan Lopez Melgarejo, governatore dal 1581 al 1582, chiese a Juan Ponce de Le\u00f3n II di redigere una generale descrizione delle Indie Occidentali ponendo l'enfasi sulla parte che riguardava Porto Rico. Egli lo fece con l'aiuto del compagno portoricano Antonio de Santa Clara. L'opera di Ponce de Le\u00f3n II, \"Memorias de Melgarejo\", \u00e8 uno dei pi\u00f9 importanti documenti storici dell'isola di Porto Rico. Nel 1581 Ponce de Le\u00f3n II stabil\u00ec l'esatta locazione geografica di San Juan osservando un'eclissi.\nUltimi anni.\nDurante la vecchiaia, dopo essere diventato vedovo, Ponce de Le\u00f3n II condusse una vita religiosa. Trasfer\u00ec il corpo del nonno, Juan Ponce de Le\u00f3n, da Cuba e lo fece seppellire nella chiesa di San Jos\u00e9 a San Juan. I resti furono spostati di nuovo nel 1913, quando finirono nella cattedrale di San Juan.\nIl corpo di Juan Ponce de Le\u00f3n II fu sepolto a San Juan, nella chiesa di San Jos\u00e9. Porto Rico ne ha onorato la memoria dedicandogli una scuola nella citt\u00e0 di Florida."}
{"id": "2428062", "revid": "121757983", "url": "https://it.wikipedia.org/wiki?curid=2428062", "title": "Rocco Cristiano", "text": "Biografia.\nRocco Cristiano nasce a Sasso di Castalda in provincia di Potenza nel 1884.\nFino al 1903 studia musica presso l'Istituto Umberto I ad Avigliano con Roberto Orlando. Si perfeziona sotto la guida di Raffaele Caravaglios e si diploma a soli 18 anni in strumentazione per banda al Conservatorio San Pietro a Majella di Napoli.\nDal 1903 al 1913 \u00e8 direttore della banda ad Acerenza dove, dal 1907, lavora anche come organista della Cattedrale e insegnante di pianoforte e canto al Seminario Archidiocesano.\nCannara.\nNel 1913 risulta primo fra 25 concorrenti al concorso bandito dal Comune di Cannara per dirigere il Concerto Municipale e l'annessa scuola di musica. Mantiene l'incarico fino al 1927 prestando servizio anche come organista della Collegiata di San Matteo.\nA Cannara grande \u00e8 il contributo apportato nel periodo di sua attivit\u00e0, tanto che le testimonianze scritte parlano di una \u201ceccellente direzione\u201d ed \u201cenergica ed intelligente bacchetta\u201d. Tra i concerti pi\u00f9 apprezzati quello tenutosi nell'agosto del 1920 a Bevagna o quello dell'ottobre dello stesso anno ad Assisi, quando, secondo i cronisti dell'epoca, l'esecuzione di un repertorio di grande effetto suscit\u00f2 \u201cammirazione e consensi\u201d.\nNel 1921 ottiene un grande consenso popolare con l'esecuzione a Perugia della \u201cSemiramide\u201d di Rossini e dell'\u201cInno al Sole\u201d di Mascagni.\nQuando i capi del fascismo hanno modo di conoscere l'alto livello d'esecuzione a cui il maestro Rocco Cristiano ha portato il Concerto Musicale di Cannara, il sodalizio diviene la Banda Musicale ufficiale della IX zona fascista. Tra le prime sortite \u00e8 da ricordare, nel 1922, la partecipazione della banda musicale di Cannara alla partenza da Perugia della marcia su Roma e, sempre nello stesso anno, la presenza ad Ancona per solennizzare il raduno delle camicie nere di Emilia-Romagna, Marche, Umbria, Abruzzi.\nNel 1925 viene nominato Cavaliere dell'Ordine della Corona d'Italia.\nDopo quattordici anni di successi, Rocco Cristiano lascia nel 1927 il Concerto Musicale di Cannara per Foligno ma, prima di andarsene, riceve il commiato delle autorit\u00e0 e di tutti i cittadini per la passione, l'abilit\u00e0 e la bravura dimostrata.\nFoligno.\nNel 1927 \u00e8 a Foligno, incaricato di dirigervi la Scuola di musica. Fra i suoi compiti figura anche quello di ricostruire il Concerto Civico folignate, che era stato sciolto nel 1920.\nIn questo periodo viene pi\u00f9 volte invitato a far parte di varie giurie. Nel 1924 si trova a Venezia al Primo Concorso Musicale ed Internazionale per bande e cori organizzato in occasione della XIV Esposizione Internazionale d'Arte: in quell'occasione il brano d'obbligo per le Bande concorrenti nella II categoria \u00e8 una sua trascrizione, la sinfonia da \u201cIl barbiere di Siviglia\u201d, edita dalla casa editrice Tito Belati. Nello stesso anno \u00e8 presidente della giuria di un concorso bandistico a Stazzema (Lucca). Anche qui il brano d'obbligo \u00e8 una sua trascrizione, la fantasia \u201cLe belle di notte\u201d di Alfredo Cuscin\u00e0.\nTerni.\nNel 1930 entra in servizio all'Istituto Musicale \"Giulio Briccialdi\" di Terni dopo aver superato una selezione tra 27 concorrenti: vi insegner\u00e0 fino al 1952.\nNel periodo dal 1930 al 1943 gli viene affidato anche l'insegnamento di canto corale nella Reale Scuola di Avviamento Industriale \u201cBenedetto Brin\u201d di Terni.\nLa Reale Accademia di Italia, nell'adunanza del 4 aprile 1936, delibera la concessione di un premio per le sue composizioni. Nel 1945 il Comune di San Gemini gli assegna il posto di maestro della locale banda musicale. Nel 1947 gli viene affidato l'incarico di direttore della Banda Musicale di Terni, un complesso con una lunga storia: il complesso bandistico di Terni, attivo ancor oggi, era stato fondato nel 1863, con il nome di \"Concerto cittadino\", allo scopo di accompagnare le marce della Guardia Nazionale Italiana, costituita dopo l'Unit\u00e0 d'Italia di due anni prima. La banda aveva annoverato, nei propri ranghi, anche la figura dell'artista Orneore Metelli, suonatore di flicorno e trombone\nDurante gli anni della sua direzione, la Banda di Terni conosce un periodo di intensa attivit\u00e0.\nIl 3 luglio 1952 termina la sua carriera pubblica dedicandosi, da allora in poi, all'insegnamento privato e alla composizione. In questi ultimi anni segue anche la banda musicale di Orte. Nel mese di giugno del 1961 gli viene consegnata una medaglia di benemerenza per l'attivit\u00e0 didattica svolta nell'Istituto Musicale \"Giulio Briccialdi\" di Terni e per la direzione della stessa Banda Musicale. Muore a Terni il 23 maggio 1967.\nComposizioni e adattamenti.\nTra i suoi lavori ricordiamo:\nLe sue opere e le sue trascrizioni per banda continuano ad essere pubblicate: esse sono tuttora eseguite e fanno parte del repertorio di numerose bande.\nDiscografia.\nNel 2012 la Storica Banda Musicale \"Francesco Bajardi\" di Isnello (PA) diretta dal Maestro Giuseppe Testa, pubblica il cd dal titolo \"La Banda di Isnello interpreta Rocco Cristiano\". Il disco contiene il \"live\" del concerto celebrativo in ricordo di Rocco Cristiano tenutosi a Sasso di Castalda (PZ) il 18 agosto del 2011. Realizzato in collaborazione con la Casa Musicale \"Tito Belati\" di Perugia\" contiene 10 brani tra marce militari, sinfoniche e trascrizioni.\nInfo https://web.archive.org/web/20160505140235/http://bandamusicalebajardi.it/index.php?option=com_content&amp;view=article&amp;id=83:la-banda-di-isnello-interpreta-rocco-cristiano&amp;catid=36:discografia&amp;Itemid=68"}
{"id": "2428063", "revid": "287204", "url": "https://it.wikipedia.org/wiki?curid=2428063", "title": "Juan Ponce de Leon II", "text": ""}
{"id": "2428065", "revid": "1543377", "url": "https://it.wikipedia.org/wiki?curid=2428065", "title": "U Geminorum", "text": "U Geminorum \u00e8 una stella variabile doppia situata nella costellazione dei Gemelli, archetipo delle novae nane. All'incirca ogni 100 giorni le reciproche interazioni tra le due componenti danno luogo ad un'esplosione che ne incrementa notevolmente la luminosit\u00e0. Fu scoperta da John Russell Hind nel 1855 durante una di queste esplosioni, e da allora fu osservata con regolarit\u00e0.\nSi tratta di una stella binaria che consiste di due componenti che interagiscono fortemente tra di loro, una nana bianca che orbita molto vicina ad una nana rossa. La nana bianca ha un periodo orbitale molto breve, pari a 4 h 11'; gi\u00e0 solamente questa rapida orbita rende il sistema variabile, in quanto le componenti transitano e si eclissano vicendevolmente ad ogni rivoluzione. Normalmente, la magnitudine apparente complessiva del sistema varia tra 14,0 e 15,1; tuttavia, in corrispondenza delle esplosioni, il sistema diviene centinaia di volte pi\u00f9 luminoso, raggiungendo la nona magnitudine. Il periodo che intercorre tra un'esplosione e l'altra vale in media un centinaio di giorni; il periodo \u00e8 per\u00f2 altamente irregolare e varia tra 62 e 257 giorni. L'origine delle esplosioni risiederebbe nelle instabilit\u00e0 che si originano nel disco di accrescimento che circonda la nana bianca, la quale assume materia dalla compagna."}
{"id": "2428081", "revid": "110157", "url": "https://it.wikipedia.org/wiki?curid=2428081", "title": "In memoria di quella l\u00e0", "text": "In memoria di quella l\u00e0 \u00e8 il numero 1483 della serie di romanzi gialli della collana Il giallo Mondadori. Scritto da Mildred B. Davis, scrittrice statunitense specializzata in mystery psicologici giocati su un perfetto crescendo di tensione, fu pubblicato il 3 luglio 1977.\nTrama.\nTre persone vengono uccise nella piccola citt\u00e0 universitaria di Whitefield: Ruth Wuhermann precipita in un burrone durante una passeggiata, Mary Eccles \u00e8 avvelenata da una bibita, il dottor Burleigh-Jervis viene travolto da un pirata della strada.\nIl verdetto della polizia \u00e8 sempre \"morte accidentale\", ma Finley, la figlia di Ruth, \u00e8 sicura che c'\u00e8 un assassino tra gli studenti e i professori del \"campus\".\nDecide quindi di indagare per conto suo.\nL'assassino sembra che voglia fornirle indizi: infatti Finley ritrova delle lettere, con le quali scopre che l'assassino \u00e8 figlio di un professore.\nDurante una passeggiata in montagna con gli amici scopre la collana che portava sua madre. Non \u00e8 rovinata e sembra l\u00ec da poco tempo.\nTempo dopo viene invitata a una festa; ma quando \u00e8 a giocare fuori con gli amici a palle di neve, lei e i suoi compagni vengono picchiati da una banda di giovani dall'aspetto trasandato.\nIl professor Venner, che cerca di salvarli insieme ad altri volontari, viene ucciso.\nFinley, sconvolta torna a casa, ma al mattino presto scopre che la sua casa sta prendendo fuoco.\nCerca di scappare da incappa nell'assassino: Beverly, la sua amica, che cerca di ucciderla. \nPer fortuna sopraggiungono il padre di Finley e Pete, il suo ragazzo, che la salvano."}
{"id": "2428082", "revid": "767487", "url": "https://it.wikipedia.org/wiki?curid=2428082", "title": "Monica Bonafede", "text": "Carriera.\nHa giocato per tre stagioni in Serie A1 con il Cras Taranto, per mezza con la Virtus Viterbo; alla fine della stagione 2007-2008, giocata in Serie A2 con la Fratta Umbertide, ha conquistato la promozione in Serie A1. Per un anno ha vestito la maglia della Pallacanestro Ribera.\nSecondo il suo allenatore a Ribera, Francesco Paolo Anselmo, Bonafede \u00e8 \u00ab\"uno dei migliori difensori italiani\".\u00bb La stagione 2009-2010 l'ha disputata in Serie A2 con la Cestistica Azzurra Orvieto. Dall'estate del 2010 gioca nel girone B della Serie A2 con la Virtus Viterbo.\nNella stagione 2012-2013 \u00e8 stata ingaggiata dalla Meccanica Nova Bologna, in Serie A2. Nell'estate 2013 \u00e8 annunciata dal Bull Basket Latina, ma non \u00e8 inserita poi nel roster che partecipa alla Serie A3 per una gravidanza. Nella stagione 2014-2015 entra a far parte del roster della immensa Basket Frascati in Serie B, dove per due anni sfiora la promozione alla serie superiore. Le stagioni 2016-2018 sono un momento di pausa da basket che conta, giocando in Serie C con l'Albano Basket, per poi tornare nella stagione 2018-2019 nuovamente nella massima serie regionale con la maglia gialloblu del San Raffaele Bk.\nStatistiche.\nPresenze e punti nei club.\n\"Dati aggiornati al 31 maggio 2009.\""}
{"id": "2428089", "revid": "1428919", "url": "https://it.wikipedia.org/wiki?curid=2428089", "title": "John O'Brien (scrittore)", "text": "Biografia.\nO'Brien nacque a Oxford in Ohio, dove i suoi genitori, Bill e Judy O'Brien erano entrambi studenti all'Universit\u00e0 di Miami. Era il fratello di Erin O'Brien. Cresciuto a Brecksville e a Lakewood, si diplom\u00f2 alla \"Lakewood High School\" nel 1978. Spos\u00f2 Lisa Kirkwood nel 1979 e si trasfer\u00ec a Los Angeles in California nel 1982. Il suo primo romanzo, \"Via da Las Vegas\", venne dedicato alla moglie.\nO'Brien si suicid\u00f2, sparandosi alla testa, due settimane dopo aver saputo che il suo libro, \"Via da Las Vegas\", sarebbe stato adattato per il cinema. Il padre disse poi che il romanzo era probabilmente la sua lettera d'addio.. Altri due suoi libri, lasciati incompiuti e completati dalla sorella Erin, vennero pubblicati postumi: \"The Assault on Tony's\" (Grove Press, 1996) e \"Stripper Lessons\" (Grove Press, 1997). Un quarto libro manoscritto, intitolato \"Better\", \u00e8 stato pubblicato da Akashic Press nel 2009. O'Brien \u00e8 stato anche autore di un episodio del programma per bambini \"I Rugrats\" intitolato \"Toys in the Attic\" (episodio 37)."}
{"id": "2428098", "revid": "88740", "url": "https://it.wikipedia.org/wiki?curid=2428098", "title": "Winningen (Aschersleben)", "text": "Winningen \u00e8 una frazione della citt\u00e0 tedesca di Aschersleben, nella Sassonia-Anhalt.\nConta (1993) 842 abitanti.\nStoria.\nMehringen costitu\u00ec un comune autonomo fino al 1\u00ba marzo 2004."}
{"id": "2428110", "revid": "3732", "url": "https://it.wikipedia.org/wiki?curid=2428110", "title": "Verizon Media", "text": "Verizon Media (dalla fondazione al 2018 \u00abOath Inc.\u00bb) \u00e8 stata una sussidiaria di Verizon Communications con la funzione di \"societ\u00e0 madre\" dei portali America On Line (AOL) e Yahoo!.\nStoria.\nVerizon aveva annunciato l\u2019acquisizione di America On Line nel maggio 2015. L\u2019anno dopo presentato un\u2019offerta per l'acquisto delle attivit\u00e0 operative di Yahoo!. L'operazione, annunciata nel luglio 2016, \u00e8 stata perfezionata nel giugno 2017.\nAlla fine del 2018 \u00e8 stato deciso il cambio di nome, diventato effettivo a partire dall'8 gennaio 2019.\nNello stesso periodo \u00e8 stata portata avanti una campagna di cessioni:\nNel settembre 2021 il gruppo Verizon ha ceduto il pacchetto di controllo al fondo Apollo Global Management per 5 miliardi di dollari: la nuova societ\u00e0 ha ripreso il nome di Yahoo!\nMarchi.\nI marchi pi\u00f9 importanti posseduti da Verizon Media sono:"}
{"id": "2428134", "revid": "62004", "url": "https://it.wikipedia.org/wiki?curid=2428134", "title": "Giulia di Quilio", "text": ""}
{"id": "2428139", "revid": "767487", "url": "https://it.wikipedia.org/wiki?curid=2428139", "title": "Live Blueswailing July '64", "text": "Live Blueswailing July '64 \u00e8 un album live della British blues rock band, gli The Yardbirds, scoperto di recente negli archivi della band, \u00e8 un documento importante perch\u00e9 registrato nel luglio 1964 con la formazione originale con Eric Clapton alla chitarra solista. L'album \u00e8 stato pubblicato nel 2003, ma la data esatta della registrazione \u00e8 sconosciuta"}
{"id": "2428148", "revid": "729019", "url": "https://it.wikipedia.org/wiki?curid=2428148", "title": "ECM Prague Open 2008", "text": "L'ECM Prague Open 2008 \u00e8 stato un torneo di tennis giocato sulla terra rossa.\n\u00c8 stata la 13\u00aa edizione del ECM Prague Open, che fa parte della categoria Tier IV nell'ambito del WTA Tour 2008.\ne dell'ATP Challenger Series 2008. \nSi \u00e8 giocato al I. Czech Lawn Tennis Club di Praga in Repubblica Ceca,dal 28 aprile al 4 maggio 2008.\nCampioni.\nSingolare maschile.\n Jan Hernych ha battuto in finale Luk\u00e1\u0161 Dlouh\u00fd, 4\u20136, 6\u20132, 6\u20134\nSingolare femminile.\n Vera Zvonar\u00ebva ha battuto in finale Viktoryja Azaranka, 7\u20136(2), 6\u20132\nDoppio maschile.\n Luk\u00e1\u0161 Dlouh\u00fd / Petr P\u00e1la hanno battuto in finale Dusan Karol / Jaroslav Posp\u00ed\u0161il, 6\u20137(2), 6\u20134, 10\u20136\nDoppio femminile.\n Andrea Hlav\u00e1\u010dkov\u00e1 / Lucie Hradeck\u00e1 hanno battuto in finale Jill Craybas / Micha\u00eblla Krajicek, 1\u20136, 6\u20133, 10\u20136"}
{"id": "2428168", "revid": "599013", "url": "https://it.wikipedia.org/wiki?curid=2428168", "title": "Alken", "text": ""}
{"id": "2428171", "revid": "1768298", "url": "https://it.wikipedia.org/wiki?curid=2428171", "title": "Nobuyuki Tsujii", "text": "Biografia.\nTsujii \u00e8 nato cieco a causa di una malformazione congenita dell'occhio, la microftalmia. All'et\u00e0 di due anni inizi\u00f2 a manifestare il suo talento musicale suonando con un pianoforte giocattolo la melodia di \"Do Re Mi\", che sua madre stava canticchiando; inizi\u00f2 poi lo studio del pianoforte dall'et\u00e0 di quattro anni\nNel 1995 ha vinto il primo premio nel concorso \"All Japan Music of Blind Students\".\nNel 1998 ha debuttato suonando insieme alla \"Century Orchestra\" di Osaka.\nNel 2005 ha raggiunto le semifinali del prestigioso concorso pianistico internazionale Fryderyk Chopin di Varsavia (XV edizione), vincendo il premio della critica.\nNel 2009, ha vinto il primo premio, insieme al pianista cinese Haochen Zhang, al prestigioso Concorso pianistico internazionale Van Cliburn."}
{"id": "2428173", "revid": "1865216", "url": "https://it.wikipedia.org/wiki?curid=2428173", "title": "Juan Ruiz de Apodaca", "text": "Biografia.\nCarriera militare.\nJuan Ruiz de Apodaca nacque a Cadice da una famiglia di mercanti borghesi. Entr\u00f2 nella marina nel 1767, prendendo parte alla campagna contro i pirati algerini. Nel 1770 fu promosso al rango di alf\u00e9rez. Rimase in Per\u00f9 dal 1770 al 1778, ed in Inghilterra nel 1779.\nDal 1781 al 1790 fu capitano, dopodich\u00e9 gli fu assegnato l'incarico della ricostruzione del porto di Tarragona. Nell'ottobre del 1802 fu nominato comandante dell'arsenale di Cadice. Al comando di uno squadrone, fece molti miglioramenti alle strutture di Cadice. Quando i francesi invasero la Spagna si mise alla guida di quel che restava della marina spagnola, reduce dalla disfatta subita nella battaglia di Trafalgar. In seguito fu ambasciatore in Gran Bretagna e capitano generale della Florida e di Cuba (1812-1815). Aveva una reputazione di uomo di tatto e buon giudizio. Per i suoi servizi gli furono assegnate le croci militari di San Fernando e San Hermenegildo.\nVicer\u00e9 della Nuova Spagna.\nNonostante fosse stato nominato vicer\u00e9 all'inizio del 1816, fu solo il 20 settembre che assunse ufficialmente l'incarico da F\u00e9lix Mar\u00eda Calleja del Rey. Era un momento di grande turbolenza della guerra di indipendenza.\nIl nuovo vicer\u00e9 offr\u00ec un'amnistia ai ribelli. Migliaia di insorti accettarono, e solo Vicente Guerrero a sud e Guadalupe Victoria e Nicol\u00e1s Bravo a Veracruz continuarono la rivolta. Il vicer\u00e9 ordin\u00f2 che in nessuna circostanza i ribelli dovessero essere sommariamente giustiziati.\nViet\u00f2 l'uso degli aquiloni come misura di sicurezza, dato che spesso venivano usati sui tetti. Ricontroll\u00f2 scrupolosamente i conti pubblici, scoprendo che il predecessore era stato molto accurato. Pag\u00f2 i debiti pubblici. Ridiede vita ai settori commerciale ed estrattivo, per quanto possibile.\nIl 17 aprile 1817, il caudillo liberale spagnolo Francisco Javier Mina e 308 volontari giunsero a Soto la Marina da Londra e New Orleans. Mina portava un manifesto in cui affermava che non lottava contro la Spagna, ma piuttosto contro la tirannia di re Ferdinando VII. Il 24 maggio le sue truppe iniziarono a marciare nell'entroterra per unirsi ai ribelli di Pedro Moreno presso il Fuerte del Sombrero, a nord-est di Guanajuato. Il vicer\u00e9 invi\u00f2 uomini contro Mina ed i suoi alleati, guidati dal maresciallo di campo Pascual Li\u00f1\u00e1n. Dopo la battaglia, Li\u00f1\u00e1n uccise Marina catturando Mina presso il Rancho del Venadito, nei pressi di Silao (27 ottobre). Mina fu giustiziato tramite fucilazione (11 novembre). Per questo motivo il vicer\u00e9 ricevette il titolo di \"conte di Venadito\".\nDi nuovo pens\u00f2 di aver risolto il problema dell'insurrezione.\nIl vicer\u00e9 ricevette ordini di raddoppiare la vigilanza sulla costa. Non solo perch\u00e9 gli inglesi Cochrane e Wilson stavano preparando una spedizione contro la Nuova Spagna, ma anche perch\u00e9 gli insorti messicani di New York e Matagorda avevano comprato una cannoniera con la quale minacciavano il commercio costiero del Golfo del Messico. Catturarono una nave commerciale armata sulla rotta di Veracruz, uccidendone il capitano.\nStati Uniti, Francia e Gran Bretagna, dopo le guerre napoleoniche, avevano interesse a supportare le ribellione nei territori spagnoli. Lo statunitense William Robinson occup\u00f2 Altamira e Tampico, sperando di dare nuovo impeto alla rivoluzione. Robinson fu fatto prigioniero a Tampico e spedito a Cadice. Fugg\u00ec a Gibilterra con l'aiuto dei britannici. Spagna e Stati Uniti firmarono il trattato Adams-On\u00eds il 22 febbraio 1819. Questo trattato stabiliva i confini tra Stati Uniti e Nuova Spagna. Gli Stati Uniti ottennero la Florida rinunciando alla propriet\u00e0 del Texas. La Spagna rinunci\u00f2 anche all'Oregon.\nIl precedente vicer\u00e9, Calleja, aveva costruito un forte nella vecchia industria di tabacco di Citt\u00e0 del Messico, chiamato \"La Ciudadela\". Ruiz de Apodaca lo trasform\u00f2 in magazzino per armi e munizioni, soggetto a piccoli furti. Ordin\u00f2 al brigadiere Francisco Novella di prendere in carico La Ciudadela fermando i ladri. Novella considerava questo incarico indegno per lui, e riusc\u00ec ad ottenere il supporto della Audiencia. Questo incidente rese Novella un nemico di Ruiz de Apodaca, e fu proprio Novella che lo depose e rimpiazz\u00f2 nel 1821.\nIl progetto di Iturbide.\nIl 1\u00ba gennaio 1820, il colonnello Rafael del Riego fece scoppiare una rivolta in Andalusia, Spagna, chiedendo che venisse ripristinata la costituzione del 1812. Il despota Ferdinando VII, che l'aveva abolita il 14 maggio 1814, fu costretto a giurare sulla costituzione il 9 marzo 1820, ordinando di ripristinarla in tutti i possedimenti spagnoli.\nQuando l'ordine giunse in Nuova Spagna, il vicer\u00e9 Ruiz de Apodaca ne rimand\u00f2 la pubblicazione durante negoziazioni segrete svoltesi nella chiesa di La Profesa. Il 7 marzo 1821 i negoziati giunsero alla decisione di dichiarare l'indipendenza della Nuova Spagna, accompagnando la cosa con l'offerta fatta a Ferdinando di instaurare una monarchia assoluta, senza costituzione.\nPer far funzionare questo progetto era necessario un supporto militare. Per questo motivo il vicer\u00e9 scelse il generale Agust\u00edn de Iturbide per rappresentare la colonia, liberandolo da un'accusa giudiziaria di comportamento scorretto a El Baj\u00edo. Il progetto divenne noto col nome di \"Plan de Iturbide\". Ad Iturbide era stato concesso il comando delle truppe del re nel sud della colonia, il 9 novembre 1820.\nIl vicer\u00e9 giur\u00f2 sulla costituzione del 1812 il 31 maggio 1820.\nIl progetto di Iguala.\nSeguendo la propria ambizione, Iturbide tenne una relazione epistolare e poi si incontr\u00f2 col generale a capo degli insorti che avrebbe dovuto combattere, Vicente Guerrero (10 febbraio 1821). I due decisero di dichiarare l'indipendenza del Messico. Questo decisione fu comunicata il 2 marzo 1821, nella citt\u00e0 di Iguala, nell'odierno Stato di Guerrero.\nL'accordo fu noto col nome di \"Plan de Iguala\". Invitava il vicer\u00e9 Ruiz de Apodaca a diventare la guida del movimento indipendentista. Il vicer\u00e9 rifiut\u00f2 l'offerta, e dichiar\u00f2 Iturbide traditore e fuorilegge. Sped\u00ec truppe contro di lui, ma le truppe si ribellavano unendosi ad Iturbide. Il tenente colonnello Antonio L\u00f3pez de Santa Anna ader\u00ec al Plan de Iguala a Japala, il 29 maggio 1821.\nLo spodestamento di Ruiz de Apodaca.\nI fedeli al re, guidati dal brigadiere Buceli, dichiararono Ruiz de Apodaca inetto e lo deposero il 5 luglio 1821. Ruiz fu mandato in Spagna per affrontare le accuse a suo carico, ma fu assolto e ritorn\u00f2 ai suoi doveri. Fu capitano generale della marina spagnola al tempo della sua morte, avvenuta nel 1835.\nIl generale Francisco Novella fu vicer\u00e9 ad interim fino all'arrivo del nuovo vicer\u00e9, Juan O'Donoj\u00fa, poco tempo dopo. I trecento anni di dominio spagnolo del Messico erano quasi giunti alla fine.\nRetaggio.\nApodaca a Monterrey, nel Nuevo Le\u00f3n (Messico), prende da lui il nome."}
{"id": "2428198", "revid": "239447", "url": "https://it.wikipedia.org/wiki?curid=2428198", "title": "SC Rheindorf Altach", "text": ""}
{"id": "2428202", "revid": "938017", "url": "https://it.wikipedia.org/wiki?curid=2428202", "title": "LHeC", "text": "LHeC \u00e8 un collisore di particelle in studio presso il CERN che potr\u00e0 sfruttare l'accerelatore LHC per studiare interazioni leptone-nucleone. Un fascio di protoni o ioni gi\u00e0 esistente a 7 TeV potr\u00e0 essere fatto collidere con un nuovo fascio di elettroni nello stesso momento in cui avvengono interazioni protone-protone (o ioni pesanti) con gli attuali esperimenti di LHC."}
{"id": "2428204", "revid": "752092", "url": "https://it.wikipedia.org/wiki?curid=2428204", "title": "Mayen-Coblenza", "text": ""}
{"id": "2428205", "revid": "775372", "url": "https://it.wikipedia.org/wiki?curid=2428205", "title": "Carolina Toh\u00e1", "text": "Biografia.\nFiglia dell'ex ministro di Salvador Allende Jos\u00e9 Toh\u00e1, nonch\u00e9 avvocato e membro del Partito per la Democrazia, \u00e8 stata deputata dal 2002 al 2009 ed \u00e8 stata eletta per due volte consecutive conseguendo la prima maggioranza nel proprio distretto, ossia in n\u00b0. 22 della Regione Metropolitana di Santiago. A partire dal 12 marzo 2009 ricopre la funzione di Ministra della Segreteria Generale del Governo del Cile sotto il governo della socialista Michelle Bachelet Jeria ed \u00e8 la prima deputata a rinunciare il proprio incarico al Congresso Nazionale Cileno per assumere la carica di ministro.\nHa studiato legge alla facolt\u00e0 di Diritto all'Universidad de Chile e si \u00e8 trasferita a Milano per ottenere il dottorato in legge. Incomincia la sua carriera politica nella federazione giovanile dell'Universit\u00e0 e come sostenitrice della coalizione di centrosinistra Concertaci\u00f3n de Partidos por la Democracia e nel frattempo si avvicina al Partito per la Democrazia, fondato da Ricardo Lagos Escobar. Dopo aver trascorso 6 anni a Milano ritorna in Cile per collaborare con il governo di centrosinistra.\nAlle elezioni parlamentari del 1997 si \u00e8 candidata ma non \u00e8 stata eletta. Nel 2000 diventa sottosegretaria del Ministro della Segreteria della Presidenza. Nel 2001 si \u00e8 ricandidata al Congresso ed \u00e8 risultata eletta per poi essere rieletta nel 2005. Durante il governo della Bachelet collabora con il ministro dell'Istruzione per la nuova riforma educazionale. Successivamente viene nominata ministra dalla stessa Presidente.\nDal 6 dicembre 2012 al 2016 \u00e8 stata eletta sindachessa di Santiago del Cile."}
{"id": "2428206", "revid": "106456", "url": "https://it.wikipedia.org/wiki?curid=2428206", "title": "College di William e Mary", "text": "Il College di William e Mary (anche The College, William e Mary o W&amp;M) \u00e8 un'universit\u00e0 pubblica sita a Williamsburg (Virginia), negli Stati Uniti. Venne fondata nel 1693 a seguito di autorizzazione reale concessa da re Guglielmo III d'Inghilterra ed \u00e8 la seconda pi\u00f9 antica universit\u00e0 degli Stati Uniti dopo Harvard. \u00c8 una delle due universit\u00e0, insieme alla Rutgers University, che facevano parte degli originali nove \"colonial colleges\" a non rientrare nella \"Ivy League\", al contrario le altre sette sono tutte ancora universit\u00e0 private.\nIn essa si sono formate personallit\u00e0 come i presidenti degli Stati Uniti Thomas Jefferson, James Monroe, e John Tyler, oltre ad importanti figure della vita pubblica della nazione come John Marshall, Henry Clay e sedici firmatari della dichiarazione di indipendenza degli Stati Uniti.\nIl W&amp;M fond\u00f2 nel 1776 la \"Phi Beta Kappa Society\", societ\u00e0 accademica d'onore che fu la prima scuola a livello universitario degli Stati Uniti ad imporre un codice d'onore agli studenti. Le facolt\u00e0 di giurisprudenza e medicina vennero fondate nel 1779 facendo di essa una delle prime universit\u00e0 degli Stati Uniti.\nStoria.\nUna scuola a livello universitario, destinata all'insegnamento dei giovani, sia nativi americani sia figli dei coloni europei, fu una delle prime aspirazioni dei \"leader\" della colonia di Virginia.\nLa scuola venne fondata l'8 febbraio 1693 a Middle Plantation, a seguito di concessione reale che recitava: \"fare, istituire una scuola di studi universali, una universit\u00e0 di teologia, filosofia, lingue, belle arti e scienza... da sostenere e mantenere, nel tempo futuro.\" Intitolata al nome dei regnanti pro tempore dell'Inghilterra Guglielmo III e Maria II, l'universit\u00e0 una delle prime scuole del periodo coloniale. Il primo presidente fu il reverendo James Blair (una investitura a vita che tenne fino alla sua morte nel 1743), che era stato il promotore dell'iniziativa in patria. La William e Mary venne fondata come una istituzione della chiesa anglicana; il rettore doveva essere membro della chiesa anglicana ed i professori dovevano dichiarare fedelt\u00e0 ai trentanove articoli.\nLa concessione reale istitu\u00ec tre facolt\u00e0: filosofia morale (logica, retorica, etica) e filosofia (fisica, metafisica e matematica), completava i corsi la scuola di teologia che avrebbe dovuto formare giovani per l'ordinazione sacerdotale nella chiesa anglicana.\nNel 1693, la scuola ottenne un seggio nel parlamento della Virginia e venne deciso che i fondi per la sussistenza della scuola fossero prelevati dalla tassazione del tabacco e dalla vendita delle pellicce. Vennero acquistati i terreni per la costruzione della scuola e nel 1694 venne aperto un edificio temporaneo per dar vita alla scuola.\nGuerra d'indipendenza.\nDurante il periodo della guerra d'indipendenza americana, venne stabilita in Virginia la libert\u00e0 di religione e la separazione dei poteri fra Stato e Chiesa dal 1776. Il futuro presidente degli Stati Uniti James Madison fu una figura chiave nella transizione verso la libert\u00e0 di religione in Virginia e il vescovo James Madison e Thomas Jefferson aiutarono William e Mary a realizzare la transizione. L'universit\u00e0 inser\u00ec i nuovi corsi di legge e medicina e venne eliminata la facolt\u00e0 di teologia presente nella precedente scuola confessionale.\nGuerra di secessione, ricostruzione, XX secolo.\nAll'inizio della guerra di secessione americana (1861-1865), gli arruolamenti nell'esercito confederato ridussero drasticamente il numero degli studenti e il 10 maggio 1861 le facolt\u00e0 decisero la chiusura temporanea dell'universit\u00e0 fino alla fine della guerra. L'edificio Wren venne utilizzato prima come caserma e poi come ospedale, dai Confederati prima e dagli unionisti dopo la presa di Williamsburg. Questi ultimi incendiarono poi l'edificio per evitare che potesse ricadere in mano ai Confederati e l'occupazione dur\u00f2 fino al settembre 1865.\nDopo la fine della guerra, sotto la presidenza di Benjamin Stoddert Ewell, la scuola riapr\u00ec nel 1869 con fondi personali del presidente, ma, per il mancato arrivo di altri fondi, essa and\u00f2 incontro ad una chiusura temporanea nel 1882. Nel 1888, la William e Mary riprese la sua attivit\u00e0 con fondi messi a disposizione dallo stato della Virginia. Durante questo periodo gli studenti passarono dai 104 del 1889 ai 1.269 del 1932.\nA seguito dell'interessamento di W.A.R. Goodwin, l'edificio Wren, la casa del presidente e l'edificio Brafferton, vennero restaurati divenendo parte dell'attuale Colonial Williamsburg."}
{"id": "2428210", "revid": "647919", "url": "https://it.wikipedia.org/wiki?curid=2428210", "title": "Landkreis Mayen-Koblenz", "text": ""}
{"id": "2428214", "revid": "647919", "url": "https://it.wikipedia.org/wiki?curid=2428214", "title": "Mayen-Koblenz", "text": ""}
{"id": "2428215", "revid": "110157", "url": "https://it.wikipedia.org/wiki?curid=2428215", "title": "Circondario di Mayen-Coblenza", "text": "Il circondario di Mayen-Coblenza (targa MYK) \u00e8 un circondario (\"Landkreis\") della Renania-Palatinato, in Germania.\nComprende 9 citt\u00e0 e 78 comuni.\nLa sede amministrativa si trova nella citt\u00e0 extracircondariale di Coblenza. Il centro maggiore \u00e8 Andernach."}
{"id": "2428216", "revid": "709565", "url": "https://it.wikipedia.org/wiki?curid=2428216", "title": "Billie Jenkins", "text": "Billie Jenkins \u00e8 un personaggio del telefilm \"Streghe\". \u00c8 interpretata dall'attrice Kaley Cuoco.\nBiografia.\nBillie \u00e8 nata a San Francisco da Helen e Carl Jenkins nel 1986. Ha una sorella maggiore, Christy Jenkins, scomparsa nella notte di Halloween quando era piccola. Ha ottenuto i poteri da strega dalla nonna, perch\u00e9 la madre non li possedeva, perch\u00e9 la gerarchia dei poteri nella sua famiglia si allarga saltando una generazione.\nAppare nell'ottava stagione del telefilm, nel primo episodio. Billie, dopo aver scoperto di avere dei poteri, ha incominciato a studiare il mondo magico e a cacciare, da sola, i demoni, indossando vestiti in pelle, parrucca e occhiali. Le Halliwell scoprono l'esistenza di Billie quando la ragazza elimina dei demoni nella loro casa. Paige, sotto false spoglie, la incontra nuovamente scoprendo che \u00e8 la sua nuova protetta. Dopo essere stata intrappolata in una realt\u00e0 parallela, ed essere stata salvata dalle Halliwell, capendo cos\u00ec che le Halliwell sono ancora vive, chiede loro di mostrarle tutti i trucchi della magia e di diventare la loro apprendista. Comincia quindi ad aiutare le Prescelte a eliminare con loro i demoni, permettendo alle tre sorelle di mantenere in piedi la loro copertura.\nDurante una serata di caccia Billie trova il demone che aveva rapito sua sorella nella notte di Halloween. Da allora comincia a cercare sua sorella Christy, fino a trovarla utilizzando il suo secondo e nuovo potere. Le Halliwell ospitano Christy a casa loro, che era stata cresciuta fino a quel momento tra i demoni, e Billie le mostra i trucchi del mestiere imparati fino a quel momento. Christy per\u00f2 collabora con i demoni della Triade, e riesce a convincere Billie che le sorelle Halliwell sono diventate malvagie, egoiste e menefreghiste.\nMa Billie, che durante la convivenza con le Halliwell si \u00e8 affezionata a loro, non sposa l'idea della sorella; Christy, quindi, aiutata da un demone, fa un incantesimo alle Halliwell, dimostrando che Piper, Phoebe e Paige sono malvagie. Billie e Christy, alleatesi, invocano il Vuoto, dando il via alla battaglia finale contro il Potere del Trio, che finisce con la morte di Christy, Phoebe e Paige.\nBillie, pentita, usa il suo potere per tornare indietro nel tempo, in contemporanea con Piper, ferma la battaglia e cerca di persuadere la sorella di smetterla di cercare di eliminare le Halliwell, spiegandole che la Triade l'aveva condizionata fin dal suo rapimento; la sorella le risponde che lo sapeva e allora Billie decide di ritornare dal lato del Bene e aiutare il Potere del Trio. Christy, adirata con la sorella, che considera una traditrice, le scaglia contro un'enorme sfera di fuoco ma Billie gliela rigetta contro per legittima difesa, disintegrandola. Tenter\u00e0 di tornare nuovamente indietro nel tempo, ma capir\u00e0 che \u00e8 inutile poich\u00e9 la sorella ormai era corrotta dal Male.\nContinuer\u00e0 a frequentare casa Halliwell, facendo anche da babysitter ai figli delle tre sorelle.\nPoteri e abilit\u00e0.\nBillie pu\u00f2 lanciare incantesimi per manipolare la realt\u00e0, creare pozioni usate di solito per sconfiggere i demoni e usare la divinazione per localizzare oggetti e persone, combina quest'ultima capacit\u00e0 con la tecnologia per facilitarsi il compito di salvare gli innocenti e uccidere i demoni.\nBillie ha il potere della Telecinesi, che le permette di spostare gli oggetti con la forza della mente con un semplice gesto della mano o strizzando gli occhi. Questo \u00e8 lo stesso potere di Prue Halliwell, ma \u00e8 molto pi\u00f9 sviluppato; l'unico difetto \u00e8 che funziona raramente su pi\u00f9 oggetti e bersagli.\nIl suo secondo potere \u00e8 quello della Proiezione, un potere molto raro e desiderato da molti. Questo potere presenta molte varianti: il potere ha lo stesso effetto degli incantesimi quando si pronunciano delle parole con un significato profondo (in questo modo aveva succhiato la vita da una pianta e ha trasformato per errore i suoi genitori in sicari): concentrandosi su una persona o su un momento, riesce a proiettarsi nel passato e nel futuro per cambiare gli eventi; concentrandosi su ci\u00f2 che desidera riesce ad aumentare o diminuire un potere gi\u00e0 esistente, anche il proprio o quello di chi le sta vicino; questo potere le permette di sviluppare molti altri poteri come la Proiezione Astrale."}
{"id": "2428220", "revid": "6923", "url": "https://it.wikipedia.org/wiki?curid=2428220", "title": "Villa Mocenigo Randi", "text": "La villa sorge a Gorgo di Cartura in provincia di Padova. Il corpo principale, attribuito alla fine del Quattrocento, conserva una vasta decorazione pittorica ad affresco, databile tra la fine del Cinquecento e i primi decenni del Seicento. Agli affreschi lavorarono probabilmente diversi pittori a tutt'oggi non ancora identificati, anche se diversi studiosi hanno avanzato alcune ipotesi: Primon, l'Aliense (Antonio Vassilacchi), la scuola delle sette manere. \nIl ciclo pittorico rappresenta le imprese e i fasti dei primi 4 dogi dati dalla famiglia Mocenigo alla Serenissima: Tommaso, Pietro, Giovanni (come riporta Marin Sanudo il giovane nel suo \"Itinerario per la terraferma Veneta nel 1483\", proprietario della villa alla fine del Quattrocento) e Alvise I. \nIl vasto ciclo di affreschi \u00e8 in buono stato di conservazione e di recente \u00e8 stato completamente restaurato. Nel 1817 al corpo principale della villa sono state aggiunte alcune adiacenze. \nA Sud, un giardino storico, ricco di alberi secolari, arricchisce il contesto.\nLa Villa \u00e8 iscritta all'Istituto Ville Venete."}
