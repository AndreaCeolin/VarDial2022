{"id": "2577266", "revid": "287204", "url": "https://it.wikipedia.org/wiki?curid=2577266", "title": "Poipet", "text": "Poipet \u00e8 una citt\u00e0 cambogiana situata al confine thailandese e adiacente alla citt\u00e0 thai di Aranya Pratet; si trova nel distretto di Ou Chrov, nella provincia di Banteay Meanchey.\nPoipet \u00e8 un punto chiave dell'attraversamento del confine tra i due stati: dalla citt\u00e0 passa il 70% di traffico dei minori in Cambogia; alla citt\u00e0 sono legate anche moltissime attivit\u00e0 illegali e racket, come quello della prostituzione o del gioco d'azzardo."}
{"id": "2577268", "revid": "767487", "url": "https://it.wikipedia.org/wiki?curid=2577268", "title": "Capitan Zoom - Accademia per supereroi", "text": "Capitan Zoom - Accademia per supereroi (\"Zoom\") \u00e8 un film del 2006, interpretato da Tim Allen, Courtney Cox, Chevy Chase, Rip Torn, Kevin Zegers e Spencer Breslin.\nIl primo titolo del film era Captain Zoom: ogni squadra ha bisogno di un leader.\nTrama.\nIn una sperduta montagna degli Stati Uniti \u00e8 posizionata la supersegreta base militare \"Area 52\".\nIn questa base l'esercito raccoglie e allena i ragazzi dotati di poteri speciali. Capitan Zoom (Jack Shepard), uno dei due superstiti (che ha perso i suoi poteri) della precedente squadra di supereroi dovr\u00e0 allenare 4 ragazzi (tutti dotati di poteri diversi come vista extra-corporea, capacit\u00e0 di far fluttuare oggetti e leggere nel pensiero, forza smisurata, ecc..) e prepararli a combattere contro un terribile nemico: Connor (\"Concussion\"), il fratello di Zoom che dopo essere stato esposto a radiazioni gamma per aumentare la sua forza uccise tutta la sua squadra (escluso il fratello Zoom) e fin\u00ec in un'altra dimensione. Zoom riacquister\u00e0 i suoi poteri e unendoli a quelli del resto della squadra riuscir\u00e0 a sconfiggere Connor: per mezzo di un vortice creato da Zoom vengono annullati gli effetti delle radiazioni sul fratello, facendolo tornare \"Sulla retta via\".\nCritica.\nIl film ha ricevuto durante l'edizione dei Razzie Awards 2006 una nomination come Peggior attore per Tim Allen."}
{"id": "2577276", "revid": "599013", "url": "https://it.wikipedia.org/wiki?curid=2577276", "title": "Joanna Kaczor", "text": "Giocava nel ruolo di opposto.\nCarriera.\nInizia la sua attivit\u00e0 pallavolistica nella squadra della sua citt\u00e0, il Gwardia Wroc\u0142aw, dove resta per ben sei stagioni. Nel 2005 si trasferisce negli Stati Uniti dove disputa diversi campionati universitari, prima tra le file del Idaho e poi del South California.\nNel 2007 torna nuovamente in Polonia, ingaggiata dal Mi\u0119dzyszkolny Klub Sportowy Muszynianka: resta per due stagioni, vincendo per due volte consecutive il titolo di campione di Polonia. Nella stagione 2009-10 esordisce nella Serie A1 italiana con River Volley Piacenza.\nFa parte del giro della nazionale dal 2008, con la squadra guidata da Marco Bonitta; nel 2009 vince la sua prima medaglia, un bronzo, al campionato europeo. Dopo l'esperienza italiana ritorna nuovamente in patria, ancora nel Mi\u0119dzyszkolny Klub Sportowy Muszynianka.\nNella stagione 2012-13 viene ingaggiata dal Miejski Klub Sportowy D\u0105browa G\u00f3rnicza, con cui conquista la Coppa di Polonia, mentre nella stagione successiva passa all'Impel di Breslavia, dove resta fino al suo ritiro dalla pallavolo giocata, al termine del campionato 2016-17."}
{"id": "2577278", "revid": "287204", "url": "https://it.wikipedia.org/wiki?curid=2577278", "title": "Gilda Butt\u00e0", "text": "Biografia.\nNata a Patti, provincia di Messina, ha svolto gli studi musicali al Conservatorio Giuseppe Verdi di Milano, diplomandosi a soli sedici anni con lode sotto la guida di Carlo Vidusso. Vincitrice di vari concorsi pianistici a livello nazionale fin da giovanissima, nel 1976 si \u00e8 aggiudicata il premio Franz Liszt e ha iniziato un'intensa attivit\u00e0 concertistica, tenendo concerti in Europa e in Asia. \u00c8 stata sposata con Michel Petrucciani ed \u00e8 attualmente moglie del violoncellista Luca Pincini, con cui suona in duo. Ha collaborato con Ennio Morricone, con cui ha inciso colonne sonore (su tutte \"La leggenda del pianista sull'oceano\") e altre composizioni. \nGi\u00e0 docente nei conservatori di Firenze e Pescara, occupa attualmente la cattedra di pianoforte al conservatorio di Frosinone. Ha inciso per la BMG, CAM, Sony Music, MEG ITALY, WARNER, Virgin Records, VICTOR, RCA Italiana, EMI. Per \u201cPesi&amp;Misure\u201d, con Luca Pincini, ha composto \"Two Skies\", con musiche di Rachmaninov, Gershwin, Ferrio. Sempre con Luca Pincini ha inciso per la U07 Records 3 album: \"Composers\", \"Absolutely Ennio Morricone\" e \"Playing George Gershwin\"."}
{"id": "2577279", "revid": "736476", "url": "https://it.wikipedia.org/wiki?curid=2577279", "title": "Recettore del calcitriolo", "text": "Il recettore del calcitriolo, conosciuto anche come recettore della vitamina D o come NR1I1, \u00e8 un recettore nucleare attivatore di alcuni fattori di trascrizione.\nDopo essere stato attivato dal calcitriolo, il recettore forma un eterodimero con il recettore X del retinoide (RXR) e lega l'elemento di risposta all'ormone sul DNA modulando l'espressione di uno specifico gene.\nNegli esseri umani, il recettore del calcitriolo viene codificato da un gene nominato gene VDR mentre la sequenza del DNA a cui si lega il complesso VDR-calcitriolo-RXR \u00e8 denominata VDRE (Vitamin D Responsive Element). Negli enterociti, in particolare, \u00e8 in tal modo stimolata la produzione di un trasportatore per il calcio (TRPV6) e di una proteina intracellulare legante il calcio. \nL'attivit\u00e0 del recettore nelle cellule \u00e8 quella di modulare i valori del calcio nell'organismo."}
{"id": "2577285", "revid": "1442080", "url": "https://it.wikipedia.org/wiki?curid=2577285", "title": "Monumento Ferrari Evoluzione", "text": "Il Monumento Ferrari Evoluzione \u00e8 un'opera dello scultore reggiano Franco Reggiani (1926-1991), ideato e costruito in onore della storia e dell'evoluzione tecnica della casa automobilistica Ferrari.\nCronistoria.\nVenne inaugurato nel 1985 nella citt\u00e0 di Modena, come punto di riferimento del \"Ferrari Day\", raduno di appassionati ferraristi provenienti da tutto il mondo.\nNel 1988, l'opera venne ceduta alla societ\u00e0 Autostrade, che la colloc\u00f2 nell'area di parcheggio \"Calvetro\" lungo l'Autostrada A1 all'altezza di Campogalliano (MO), dove rimase per 25 anni.\nNella primavera del 2013 l'opera, ormai in preda ad un progressivo degrado, dovuto alla mancanza di manutenzione e ad atti di vandalismo, viene recuperata dal Comune di Reggio Emilia, con l'impegno di restaurarla e posizionarla all'esterno della stazione di Reggio Emilia AV Mediopadana.\nL'inaugurazione della nuova ubicazione \u00e8 avvenuta nel marzo 2014, tuttavia l'opera \u00e8 stata collocata in una grande rotatoria lungo la via Trattati di Roma - in prossimit\u00e0 dei ponti e della stazione ferroviaria Mediopadana di Santiago Calatrava, nei pressi del casello autostradale di Reggio Emilia .\nLa struttura.\nIl monumento, alto 25 metri per 75 quintali di peso, \u00e8 scolpito in modo da risultare un artistico assemblaggio di parti di sette vetture che ripercorrono la vita di Enzo Ferrari, iniziando dal musetto dell'Alfa Romeo usata da Ferrari per la sua prima competizione con la Scuderia Ferrari nel 1929, e terminando col cofano e l'alettone della Ferrari 312 T5 di Gilles Villeneuve. Conglobati nell'opera, inoltre, si riconoscono il parafango della Ferrari 400 Superamerica, le code della Ferrari Dino 246 e di una monoposto del 1959, l'anteriore sinistro della barchetta touring, ed i musetti della Ferrari 166 MM, del modello barchetta touring, e di un modello monoposto del 1961."}
{"id": "2577288", "revid": "287204", "url": "https://it.wikipedia.org/wiki?curid=2577288", "title": "Mourre N\u00e8gre", "text": "La Mourre N\u00e8gre (1.125 ) \u00e8 la montagna pi\u00f9 alta del Massiccio del Luberon nelle Alpi e Prealpi di Provenza.\nDescrizione.\nLa montagna si trova nel dipartimento francese della Vaucluse.\nIl toponimo \u00e8 di origine provenzale e significa \"muso nero\" (in francese \"Museau Noir\")."}
{"id": "2577293", "revid": "1745361", "url": "https://it.wikipedia.org/wiki?curid=2577293", "title": "Epei", "text": "Gli Epei () o Elei erano gli abitanti dell'Elide.\nSono citati nell'\"Iliade\" diverse volte, sia come gruppo etnico sia con riferimento a loro esponenti, combattenti nella Guerra di Troia per la parte achea. Vengono citati per la prima volta al verso 629 del libro II, nella parte relativa al Catalogo delle navi."}
{"id": "2577294", "revid": "209263", "url": "https://it.wikipedia.org/wiki?curid=2577294", "title": "Giure Grando", "text": ""}
{"id": "2577304", "revid": "25152", "url": "https://it.wikipedia.org/wiki?curid=2577304", "title": "Elei", "text": ""}
{"id": "2577306", "revid": "108689473", "url": "https://it.wikipedia.org/wiki?curid=2577306", "title": "Martin Kamen", "text": "Insieme a Sam Ruben ha scoperto il radiocarbonio il 27 febbraio 1940 presso l'universit\u00e0 Lawrence Berkeley National Laboratory di Berkeley.\n\u00c8 stato insignito dal Dipartimento dell'Energia degli Stati Uniti d'America del premio Enrico Fermi nel 1995, e del Albert Einstein World Award of Science nel 1989."}
{"id": "2577310", "revid": "767487", "url": "https://it.wikipedia.org/wiki?curid=2577310", "title": "Sam Ruben", "text": "Insieme a Martin Kamen ha scoperto il radiocarbonio il 27 febbraio 1940 presso l'universit\u00e0 Lawrence Berkeley National Laboratory di Berkeley."}
{"id": "2577314", "revid": "2730", "url": "https://it.wikipedia.org/wiki?curid=2577314", "title": "Missouri Athletic Club", "text": "Il Missouri Athletic Club \u00e8 una polisportiva statunitense, con sede a Saint Louis, nel Missouri.\nStoria.\nIl Missouri Athletic Club apr\u00ec le sue porte il 13 settembre 1903, pochi mesi prima dell'Esposizione internazionale della Luisiana del 1904, e fa parte dei tradizionali club sportivi statunitensi, presenti in tutte le pi\u00f9 importanti citt\u00e0. Il \"MAC\" \u00e8 situato al 405 di Washington Avenue di Saint Louis; la struttura originale era composta da una piscina, una palestra, una sala da biliardo e una da bowling, oltre che alcune camere da letto. Cambi\u00f2 numerose volte il suo nome, nel corso della sua storia centenaria, come \"St. Louis Athletic Club\" e \"Missouri Athletic Association\".\nLe prime gare a cui parteciparono gli sportivi del Missouri Athletic Club furono quelle della III Olimpiade, tenutasi a Saint Louis nel 1904, contemporaneamente all'Esposizione internazionale. La squadra partecip\u00f2 alle gare di nuoto e di pallanuoto, vincendo due medaglie di bronzo, una nella staffetta 4x50 iarde stile libero, e una nel torneo di pallanuoto, dopo essere stata sconfitta in semifinale dal New York Athletic Club. I componenti della squadra di nuoto erano Gwynne Evans, William Orthwein, Amedee Reyburn e Marquard Schwarz, mentre la squadra di pallanuoto era composta da John Meyers, Manfred Toeppen, Gwynne Evans, Amedee Reyburn, Fred Schreiner, Augustus Goessling e William Orthwein. Cominci\u00f2 cos\u00ec una lunga tradizione di atleti, che parteciparono a eventi sia internazionali come le Olimpiadi, sia locali, come i Amateur Athletic Union.\nNel marzo 1914 un incendio distrusse la struttura originaria; due settimane dopo l'estinzione dell'incendio un comitato si adoper\u00f2 per erigere una nuova e pi\u00f9 elaborata sede. I soldi vennero per lo pi\u00f9 da importanti uomini d'affari di Saint Louis, come August Busch. La nuova struttura apr\u00ec il 1\u00ba marzo 1916 con un ricevimento a cui parteciparono circa 5000 persone. I membri divennero circa 3500 nel 1920, tra cui Harry Truman, futuro presidente degli Stati Uniti. Il Missouri Athletic Club continua rappresentare un nodo centrale nella vita sociale, economica e sportiva di Saint Louis."}
{"id": "2577315", "revid": "252105", "url": "https://it.wikipedia.org/wiki?curid=2577315", "title": "Pievi della diocesi di Brescia", "text": "Le pievi della diocesi di Brescia rappresentano un insieme di circa cinquanta luoghi di culto dipendenti dal vescovato di Brescia.\nNel periodo medievale queste strutture avevano lo scopo di battezzare i bambini nella notte del Sabato Santo e Pentecoste, ed erano i luoghi dove si seppellivano i morti e si amministrava la penitenza degli abitanti che risiedevano entro i suoi limiti territoriali.\nSuccessivamente le loro funzioni saranno assunte dalle parrocchie.\nElenco delle pievi della diocesi di Brescia.\nOtto pievi bresciane passarono a pi\u00f9 riprese (sec XV-XVI, 1788 e 1818) alla diocesi di Mantova. Tra queste: \nLa pieve di Tignale (S. Maria Assunta) pass\u00f2 da Trento a Brescia con le sue filiali di Campione e Piovere nel 1785 mentre la Val Vestino rimase alla diocesi trentina."}
{"id": "2577316", "revid": "339392", "url": "https://it.wikipedia.org/wiki?curid=2577316", "title": "Croce invertita", "text": ""}
{"id": "2577321", "revid": "767487", "url": "https://it.wikipedia.org/wiki?curid=2577321", "title": "Space Cowboy (musicista)", "text": "Space Cowboy \u00e8 stato il Dj personale della cantante nordamericana Lady Gaga.\nNel 2009 ha fatto da seconda voce e partecipato al video della canzone I Came 2 Party del gruppo tedesco Cinema Bizarre.\nRapporto con Lady Gaga.\n\u00c8 conosciuto principalmente per essere stato il Dj personale di Lady Gaga, Nel 2008 ha partecipato a tre video della cantante, \"Just Dance\", \"Beautiful, Dirty, Rich\" e \"Poker Face\", brani inclusi nell'album di debutto della cantante \"The Fame\" di cui \u00e8 stato uno dei produttori principali. Nei primi due video di Lady Gaga ha interpretato i panni di un DJ e nel terzo uno degli invitati ad un party con strip poker finale. Ha collaborato con la cantante nella composizione del brano natalizio a sfondo sessuale, \"Christmas Tree\", ed ha duettato personalmente con la cantante in \"Starstruck\", con la partecipazione del rapper Flo Rida, traccia inclusa nell'album \"The Fame\". Nel 2010 ha co-prodotto e co-scritto \"Monster\", una traccia inclusa nell'EP di Lady Gaga \"The Fame Monster\", Successivamente ci sono state delle controversie con la stessa cantante. Nel 2011 lascia definitivamente la \"Haus Of Gaga\" per intraprendere una carriera da solista, rimanendo comunque buon amico di Lady Gaga."}
{"id": "2577334", "revid": "486946", "url": "https://it.wikipedia.org/wiki?curid=2577334", "title": "Linea 2 della Metropolitana di Barcellona", "text": ""}
{"id": "2577338", "revid": "486946", "url": "https://it.wikipedia.org/wiki?curid=2577338", "title": "Linea 3 della Metropolitana di Barcellona", "text": ""}
{"id": "2577339", "revid": "125878090", "url": "https://it.wikipedia.org/wiki?curid=2577339", "title": "Renato Brunetta", "text": "\u00c8 stato capogruppo alla Camera per Forza Italia nella XVII legislatura; dall'8 maggio 2008 al 16 novembre 2011 \u00e8 stato ministro per la pubblica amministrazione e l'innovazione nel governo Berlusconi IV, ricevendo le deleghe in materia di funzione pubblica e di innovazione. In un'intervista del 2008 si \u00e8 definito \"liberalsocialista\".\nBiografia.\nOrigini e formazione.\nFiglio di un venditore ambulante e ultimo di tre fratelli, Renato Brunetta \u00e8 cresciuto a Venezia. Egli afferma che da ragazzino coltiv\u00f2 di propria iniziativa studi classici con eccellenti risultati, nonostante un \"distacco\" sociale paresse differenziarlo dai compagni del Liceo Foscarini:\nCarriera accademica.\nSi laurea in Scienze politiche ed economiche presso l'Universit\u00e0 degli Studi di Padova il 2 luglio 1973. Inizia la sua carriera accademica presso lo stesso ateneo ricoprendo vari incarichi: dal 1973 al 1974 \u00e8 assistente universitario alle esercitazioni nei corsi di Teoria e politica dello sviluppo (Facolt\u00e0 di Scienze Politiche) e di Economia applicata (Facolt\u00e0 di Statistica). Nell'anno accademico 1977-78 \u00e8 professore incaricato dell'insegnamento di Economia e politica del lavoro (Facolt\u00e0 di Scienze Politiche).\nNel 1982 accede, non con un concorso, ma tramite il giudizio di idoneit\u00e0 previsto dall'art. 50 del DPR 382/1980 per i precari dell'universit\u00e0 dotati di specifici requisiti, al ruolo di professore associato, presentando tre pubblicazioni. Dal 1982 al 1990 \u00e8 professore associato di Fondamenti di Economia presso il Dipartimento di Analisi Economica e Sociale del Territorio (corso di Laurea di Urbanistica) dell'Istituto Universitario di Architettura di Venezia.\nDal 1991 al 1999 \u00e8 professore associato di Economia del Lavoro (Facolt\u00e0 di Economia e Commercio) presso Tor Vergata, dove ha ricoperto il ruolo di professore ordinario di Economia Politica (in aspettativa) fino al 2009.\nAttivit\u00e0 giornalistica.\nDal 1976 \u00e8 iscritto come giornalista pubblicista all'Ordine dei Giornalisti del Veneto. Editorialista de \"Il Sole 24 Ore\" e \"il Giornale\", \u00e8 autore di pubblicazioni in materia di economia del lavoro e relazioni industriali.\nFondatore e direttore della rivista \"Labour - Reviews of labour economics and industrial relations\", edita da Blackwell Publishing Ltd per il Centre for Economic and International Studies (CEIS) dell'Universit\u00e0 degli studi di Roma Tor Vergata e la Fondazione Giacomo Brodolini di Roma. Ha curato insieme a Vittorio Feltri la collana \"Manuali di Conversazione Politica\" edita da \"Libero\" e \"Free Foundation\". \u00c8 curatore della collana \"Manuali di Politica Tascabile\" edita da \"il Giornale\" e \"Free Foundation\".\nNel giugno 2020 ha accettato l'offerta dell'editore Alfredo Romeo di collaborazione al rifondato periodico \"Il Riformista\" diretto da Piero Sansonetti. Per il quotidiano ha curato alcuni editoriali. \u00c8 divenuto inoltre direttore del settimanale dedicato all'economia, \"Il Riformista Economia\" fondato il 21 settembre 2020, il cui comitato di direzione scientifica \u00e8 composto da personalit\u00e0 del mondo accademico come Sabino Cassese, Pier Carlo Padoan, Giovanni Tria e Marco Bentivogli. Ha abbandonato la direzione del settimanale con il numero di luned\u00ec 12 ottobre 2020.\nCarriera politica.\nConsulente economico per il PSI negli anni '80.\nDi formazione socialista, Brunetta collabora in qualit\u00e0 di consigliere economico con i governi Craxi I, Craxi II, Amato I e Ciampi.\nA 35 anni \u00e8 coordinatore della commissione sul lavoro voluta dall'allora ministro Gianni De Michelis; nel 1993, durante Mani Pulite, firma la proposta di rinnovamento del Partito Socialista Italiano di Gino Giugni.\nDal 1983 vive ininterrottamente sotto scorta a causa del contenuto delle consulenze da lui prestate al Ministero del Lavoro, che gli hanno valso l'interessamento da parte delle Brigate Rosse.\nDal 1985 al 1989 ricopre la carica di vicepresidente del Comitato manodopera e affari sociali dell'OCSE (Parigi). Dal 1983 al 1987 \u00e8 responsabile, presso il Ministero del Lavoro, di tutte le strategie per l'occupazione e la politica dei redditi. Nel 1989 contribuisce alla fondazione dell'associazione EALE (\"European Association of Labour Economist\"), diventandone il primo presidente (1989\u20131993).\nEurodeputato per Forza Italia.\nNel 1999 entra a far parte dello schieramento di Forza Italia in qualit\u00e0 di deputato al Parlamento europeo. \u00c8 stato iscritto al gruppo europeo PPE-DE, dove ha ricoperto l'incarico di vicepresidente della commissione per l'industria, la ricerca e l'energia, ed \u00e8 stato membro di varie delegazioni parlamentari: delegazione alla commissione parlamentare mista UE-Croazia; delegazione parlamentare mista UE-Turchia; delegazione per le relazioni con la Repubblica popolare cinese.\nRieletto al Parlamento Europeo nel 2004, ha concluso il mandato nell'aprile 2008. Nella statistiche delle presenze al Parlamento Europeo risulta essere stato presente al 62,88% delle sedute.\nNel 2000 \u00e8 candidato a sindaco di Venezia per il Polo per le Libert\u00e0, venendo sconfitto dal candidato del centro-sinistra Paolo Costa. Parte con un 39% di vantaggio rispetto al 37,7% di Costa (e il 16,3 di Gianfranco Bettin sostenuto dalla sinistra radicale) che viene ribaltato al ballottaggio clamorosamente: 56% Costa, 44% Brunetta.\nIl 21 novembre 2005 \u00e8 eletto consigliere comunale a Bolzano, incarico dal quale si dimette dopo circa un mese.\nDal 2007 fino al novembre del 2008 \u00e8 vicecoordinatore nazionale di Forza Italia e responsabile del \"settore programma\". Dal 29 marzo 2009 \u2013 data del primo congresso nazionale \u2013 entra a far parte dei componenti della direzione nazionale del Popolo della Libert\u00e0.\nMinistro per la pubblica amministrazione.\nPer le elezioni amministrative di marzo 2010 \u00e8 nuovamente candidato sindaco di Venezia per Il Popolo della Libert\u00e0, ma viene nuovamente sconfitto al primo turno dal candidato del centrosinistra Giorgio Orsoni, che ottiene il 51,1% delle preferenze, distaccandolo di 8,5 punti percentuali. Brunetta ottiene infatti il 42,6% dei voti ed accusa la Lega Nord di non aver sostenuto a fondo la sua candidatura.\nNel 2008, viene nominato Ministro per la pubblica amministrazione e l'innovazione nel quarto governo Berlusconi. Nell'aprile 2009 Brunetta elabora una prima bozza del decreto di attuazione della legge, che qualifica la futura Commissione indipendente per la valutazione, la trasparenza e l'integrit\u00e0 delle amministrazioni pubbliche come autorit\u00e0 indipendente, dotato di potere di auto-organizzazione e piena autonomia finanziaria, garantendogli cos\u00ec l'indipendenza e l'autorevolezza necessaria per fare da arbitro tra PA e cittadini ed assicurare la trasparenza: si trattava di una proposta dell'opposizione, fatta propria dal ministro Brunetta, e scritta in collaborazione col politologo e deputato PD Pietro Ichino.\nDi fronte a tali modifiche Pietro Ichino, gi\u00e0 co-estensore del decreto, ha suggerito di resuscitare il comitato tecnico-consultivo della presidenza del Consiglio, e ha richiesto a Brunetta spiegazioni circa il suo impegno a dimettersi. La norma infine venne emanata col decreto legislativo 27 ottobre 2009, n. 150, che riform\u00f2 il sistema dei controlli interni e istitu\u00ec un ciclo di valutazione del personale nella pubblica amministrazione italiana.\nIn particolare ha dichiarato, a proposito degli obiettivi che intendeva realizzare \u00abVoglio pi\u00f9 servizi, non meno. Non voglio avere questi servizi con meno budget e meno persone, voglio che, con lo stesso budget e con le stesse persone, si aumenti la produttivit\u00e0 del 50 per cento. E cio\u00e8 pi\u00f9 scuole, pi\u00f9 universit\u00e0, pi\u00f9 salute, pi\u00f9 cultura.\u00bb.\nIl ritorno a Forza Italia nel 2014.\nCapogruppo alla Camera per Il Popolo della Libert\u00e0 nella XVII legislatura, dopo aver aderito alla nuova Forza Italia, il 24 marzo 2014 diventa membro del Comitato di Presidenza del partito.\nIl 4 febbraio 2015, in seguito all'elezione di Sergio Mattarella a presidente della Repubblica e ai dissidi interni al partito, rassegna le sue dimissioni da capogruppo insieme all'omologo Paolo Romani del Senato ma il leader Silvio Berlusconi le respinge.\nAlle politiche del 2018 \u00e8 il candidato della coalizione alla Camera nel collegio uninominale di San Don\u00e0 di Piave oltre ad essere capolista nel proporzionale; verr\u00e0 eletto nell\u2019uninominale raccogliendo il 49,10%, il doppio rispetto all\u2019avversario del Movimento 5 Stelle. Il 12 maggio 2020 Berlusconi nomina un nuovo coordinamento di 14 persone tra le quali c\u2019\u00e8 anche Brunetta. Nell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico Brunetta in un'intervista a \"La Repubblica\" annuncia il suo voto contrario, in dissidenza con la linea ufficiale del suo partito, schierato inizialmente per il \"S\u00ec\" dai vertici del gruppo parlamentare, prima che il leader Silvio Berlusconi si posizionasse in una posizione intermedia concedendo libert\u00e0 di voto.\nRitorno alla pubblica amministrazione.\nIl 12 febbraio 2021 viene nominato Ministro per la pubblica amministrazione del Governo Draghi. Giura il giorno successivo, il 13 febbraio 2021.\nIl 10 marzo a Palazzo Chigi viene firmato il Patto per l\u2019innovazione del lavoro pubblico e la coesione sociale. Tale accordo sottoscritto dal ministro, dal Presidente Draghi e dai Segretari Generali di CGIL, CISL e UIL \u00e8 volto all'azione di rilancio del Paese tramite una complessiva opera di modernizzazione del \u201csistema Italia\u201d. In tal senso si afferma che ogni pubblico dipendente dovr\u00e0 essere titolare di un diritto/dovere soggettivo alla formazione continua.\nLa causa all'Espresso.\nNel 2013, Brunetta aveva chiesto un risarcimento di 7,5 milioni di euro di danni al settimanale \"l'Espresso\" per presunta diffamazione. Il Tribunale civile di Roma ha per\u00f2 rigettato la richiesta e ha ingiunto a Brunetta di pagare 30\u00a0000 euro di spese processuali.\nVita privata.\nL'11 luglio 2011 si \u00e8 sposato a Ravello, in Provincia di Salerno, dopo una lunga convivenza, con Tommasa \"Titta\" Giovannoni, la quale aveva avuto due figli da un precedente marito e da cui ha divorziato. Renato Brunetta si \u00e8 sempre dichiarato ateo. \nSelezioni di opere.\nProduzione scientifica.\nSul database ISI Web of Knowledge, Renato Brunetta risulta avere 19 pubblicazioni dal gennaio 1986 al gennaio 2022, delle quali 5 classificate come \u00abConference Information\u00bb. Il suo indice H risulta essere 3. L'unica pubblicazione con revisione paritaria di Renato Brunetta riportata da ISI web of Science \u00e8:\nProduzione a carattere economico, politico, giornalistico e divulgativo.\nAl marzo del 2010, secondo Google Scholar, risultano 52 lavori pubblicati da Renato Brunetta. All'aprile 2009, risultavano 79 i lavori pubblicati da Renato Brunetta elencati dal database EconLit. Se ne riportano alcuni:"}
{"id": "2577347", "revid": "125668350", "url": "https://it.wikipedia.org/wiki?curid=2577347", "title": "Luigi Prestinenza Puglisi", "text": "Biografia.\nSi laurea in architettura a Roma nel 1979 e si specializza in pianificazione urbanistica nel 1980. Ha insegnato Storia dell'architettura contemporanea all'Universit\u00e0 di Roma \u201cSapienza\u201d ed attualmente insegna storia del Design alla RUFA.\nDirigente all'INAIL, \u00e8 uno dei pi\u00f9 attivi critici di architettura operanti in Italia. Sua l'invenzione di sfruttare le potenzialit\u00e0 del web inviando dal 2003 una newsletter agli architetti italiani: presS/Tletter e presS/Tmagazine.\nI suoi libri hanno anticipato il dibattito architettonico italiano su temi e figure di rilievo della contemporaneit\u00e0. Tra le principali opere merita segnalare il libro \"\"Rem Koolhaas. Trasparenze metropolitane\"; nei libri \"HyperArchitettura\"\" e \"\"Birkh\u00e4user\" ha posto la questione del rapporto tra architettura e tecnologie digitali; con il libro \"This is Tomorrow, avanguardie e architettura contemporanea\"\" ha fornito spunti per rivalutare l'architettura radicale degli anni sessanta e settanta.\nScrive per numerose riviste. Abitualmente, dal 2004 per \"Exibart onpaper\" ha una rubrica dal titolo \"www.prestinenza.it\"; dal 2005, per \"Edilizia e Territorio\" e per \"The Plan\", dove si occupa di una rubrica intitolata \"Made in Italy\" in cui segnala i progetti di architettura pi\u00f9 significativi realizzati in Italia. Collabora episodicamente con \"L'Arca\", \"Abitare\", \"Costruire\", \"Domus\", \"Il Progetto\", \"Op. cit.\" e molte altre. \u00c8 un corrispondente della rivista europea A10 diretta da Hans Ibelings. Ha curato due numeri monografici della rivista britannica \"Architectural Design\" (AD): l'uno dedicato all'Italia e un altro alle questioni teoriche della disciplina. \u00c8 un corrispondente italiano della rivista statunitense \"The Architects Newspaper\" e di quella australiana \"Monument\". Ha scritto testi per la RAI e RAI International, svolto ricerche per il CNR e ha curato mostre ed eventi, tra le quali Contemporary Ecologies organizzata dalla Darc e dal Ministero degli Affari Esteri in occasione della biennale di Brasilia del 2006. \u00c8 il direttore scientifico della rivista internazionale \"Compasses\" la rivista di architettura in lingua inglese pi\u00f9 diffusa negli Emirati Arabi.\nHa coordinato le sezioni \u201cScritti\u201d e \u201cGrandi Eventi\u201d della Universale di Architettura, collana diretta da Bruno Zevi fino alla morte ed edita dalla Testo &amp; Immagine di Torino. Oggi coordina la collana Italia Architettura della UTET.\n\u00c8 stato il promotore del \"Premio Fondazione Renzo Piano\" insieme alla \"Fondazione Renzo Piano\" e all'\"Associazione italiana di architettura e critica\", assegnato ogni anno ai 3 progetti ritenuti migliori.\n\"presS/Tletter\" e \"presS/Tmagazine\".\nLa \"presS/Tletter\" esce a cadenza settimanale; ad essa lavorano una trentina di collaboratori ed \u00e8 la newsletter pi\u00f9 diffusa di architettura in Italia. Viene inviata a circa 15.000 abbonati, \u00e8 gratuita ed affronta liberamente, con articoli recensioni e interviste, i temi di maggior interesse: la situazione universitaria, lo stato dei concorsi di progettazione, la qualit\u00e0 delle realizzazioni. Tra i collaboratori della presS/Tletter troviamo Renato De Fusco, Renato Nicolini, Stefano Casciani.\nTra le firme che hanno scritto: Mario Manieri Elia, Vittorio Savi, Marcello Rebecchini, Valerio Paolo Mosco, Franco Purini, Umberto Cao. La \"presS/Tletter\" ha organizzato un concorso per la ricostruzione in Abruzzo. Tutte le iniziative della presS/Tletter sono gratuite. \nParallelamente a \"PresS/Tletter\", che non contiene immagini, \"PresS/Tmagazine\", diretto da Anna Baldini, illustra i migliori progetti di architettura realizzati. Le collezioni di \"presS/Tletter\" e \"presS/Tmagazine\" sono raccolte nel sito presS/Tletter, che oltre ad ospitare articoli e interviste di approfondimento \u00e8 anche una piattaforma per gestire concorsi di architettura in rete. Tra questi il premio per i giovani critici, un concorso con cadenza biannuale che ha l'obiettivo di mettere in luce una nuova generazione di talenti.\nLa raccolta delle interviste fatte ai pi\u00f9 interessanti architetti italiani sono state raccolte e pubblicate dalla rivista Ventre e i progetti pubblicati in 5 anni dal magazine usciranno ad ottobre 2009 in un volume. "}
{"id": "2577348", "revid": "121839362", "url": "https://it.wikipedia.org/wiki?curid=2577348", "title": "Ospedale Maurizio Bufalini", "text": "L'ospedale Maurizio Bufalini \u00e8 l'ospedale pubblico di Cesena. \u00c8 una struttura all'avanguardia con numerose eccellenze che ne fanno un punto di riferimento a livello regionale e nazionale.\nStoria.\nLa prima testimonianza di una struttura ospedaliera a Cesena risale al 1297. A dare avvio a una fervida attivit\u00e0 ospedaliera furono i religiosi e le confraternite laicali. Alla fine del XIV secolo sono in funzione gli ospedali San Bartolomeo, Sant'Antonio, San Tobia e il lazzaretto del Santissimo Crocifisso. Quest'ultimo, nel XVI secolo, viene riconvertito in una vera e propria struttura sanitaria. Nel 1797 viene trasferito nell'ex convento di San Rocco e successivamente nel 1811 nell'ex convento di San Domenico.\nIl 24 aprile del 1907 la Congregazione di carit\u00e0, in accordo con la giunta comunale, delibera la costruzione di un nuovo ospedale nei pressi della ferrovia. Il 31 luglio del 1911 la struttura venne inaugurata e intitolata al medico e senatore cesenate Maurizio Bufalini.\nAl termine della seconda guerra mondiale prendono via i lavori ai piedi del Colle Spaziano, il 22 febbraio del 1962 la struttura entra in servizio, mentre l'inaugurazione ufficiale avvenne il 14 luglio dello stesso anno alla presenza dell'allora presidente del Consiglio Amintore Fanfani.\nNel settembre 2009 l'ospedale \u00e8 entrato nella cronaca nazionale quando vi \u00e8 morta una paziente di 57 anni affetta da influenza A H1N1.\nNel 2011 l'ospedale \u00e8 stato scelto per l'assistenza ai cittadini italiani o stranieri che, provenienti dal Giappone, volessero sottoporsi a controlli a seguito dell'incidente di Fukushima Daiichi."}
{"id": "2577351", "revid": "486946", "url": "https://it.wikipedia.org/wiki?curid=2577351", "title": "Linea 4 della Metropolitana di Barcellona", "text": ""}
{"id": "2577352", "revid": "122536425", "url": "https://it.wikipedia.org/wiki?curid=2577352", "title": "Colonizzazione dell'Islanda", "text": "L'inizio della colonizzazione dell'Islanda comunemente si situa nella seconda met\u00e0 del IX secolo, quando coloni vichinghi migrarono attraverso il Nord Atlantico; le ragioni della migrazione possono essere ricercate nella carenza di terre coltivabili in Scandinavia e nelle guerre civili causate dall'ambizione del re di Norvegia Harald Bellachioma. A differenza della Gran Bretagna e dell'Irlanda, l'Islanda era una terra disabitata e pertanto era un obiettivo di facile conquista.\nGli storici stabiliscono convenzionalmente l'inizio della colonizzazione nell'anno 874, e sono soliti chiamare \"Epoca della Colonizzazione\" (in islandese \"Landn\u00e1ms\u00f6ld\") l'arco di tempo della storia islandese che intercorre tra l'874 ed il 930, anno in cui la maggior parte dell'isola \u00e8 gi\u00e0 stata occupata e si \u00e8 fondato a \u00deingvellir l'Al\u00feingi, l'assemblea dello Stato libero d'Islanda. La nostra conoscenza storica riguardo agli anni della colonizzazione in Islanda \u00e8 quasi interamente affidata all\"'\u00cdslendingab\u00f3k\" di Ari \u00deorgilsson e al \"Landn\u00e1mab\u00f3k\", entrambi documenti vergati su pergamena ed ora conservati presso l Istituto \u00c1rni Magn\u00fasson; il \"Landn\u00e1mab\u00f3k\" elenca i nomi dei 435 uomini considerati i primi coloni, la maggioranza dei quali si stabil\u00ec nelle zone settentrionale e sud-occidentale dell'isola.\nI primi esploratori e coloni.\nMonaci irlandesi.\nL\"'\u00cdslendingab\u00f3k\" di Ari \u00deorgilsson afferma che i coloni vichinghi incontrarono monaci irlandesi, i Papar, quando giunsero per la prima volta in Islanda. La pi\u00f9 antica fonte conosciuta che menziona il nome \"Islanda\" \u00e8 una runa gotica incisa nell'XI secolo, mentre i reperti pi\u00f9 antichi indicanti insediamenti risalgono al IX secolo. La fonte scritta pi\u00f9 antica che cita l'esistenza dell'Islanda \u00e8 un libro del monaco irlandese Dicuil, il \"De mensura orbis terrae\", risalente all'825: Dicuil afferma di aver incontrato alcuni monaci irlandesi che avevano vissuto su un'isola di Thule; essi dicevano che in quei luoghi l'oscurit\u00e0 regnava d'inverno, mentre d'estate la luce era abbastanza intensa da permettere di afferrare le pulci dai vestiti. Mentre la veridicit\u00e0 di questa fonte pu\u00f2 essere opinabile, ci sono pochi dubbi che gli abitanti di Irlanda e Gran Bretagna fossero a conoscenza di una terra di grandezza considerevole molto pi\u00f9 a nord: potrebbero averlo dedotto dai percorsi migratori degli uccelli, o dalle formazioni nuvolose sul Vatnaj\u00f6kull, visibili da grandi distanze. Inoltre l'Islanda \u00e8 a soli 450 km dalle F\u00e6r \u00d8er, isole visitate dai monaci irlandesi nel VI secolo e colonizzate intorno al 650 da alcuni eremiti Irlandesi, come racconta in alcuni dei suoi scritti il monaco Irlandese Dicuil nel 825.\nNaddoddr e Gar\u00f0ar.\nIl Landn\u00e1mab\u00f3k afferma che il primo colono a mettere piede sul suolo islandese fu un vichingo di nome Naddoddr; Naddoddr rimase solamente per un breve periodo di tempo, ma diede un nome al paese: \"Sn\u00e6land\" (\"Terra della Neve\"). Egli fu seguito dallo svedese Gar\u00f0ar Svavarsson, il primo a passarvi un inverno; intorno all'860, una tempesta spinse la sua nave molto a nord finch\u00e9 non raggiunse la costa orientale dell'Islanda. Gar\u00f0ar costeggi\u00f2 l'isola da est ad ovest e poi devi\u00f2 verso nord, fino a stabilirsi a H\u00fasav\u00edk (sulla costa settentrionale); in seguito complet\u00f2 la circumnavigazione della terra in cui si trovava, stabilendo che essa era in effetti un'isola. Ripart\u00ec l'estate seguente, senza ritornare mai indietro, ma non prima di aver dato all'isola un nuovo nome: \"Gar\u00f0arsh\u00f3lmur\" (\"Isola di Gar\u00f0ar\"). Uno dei suoi uomini, N\u00e1ttfari, decise di rimanere indietro con due schiavi e si stabil\u00ec nel luogo oggi noto come N\u00e1ttfarav\u00edk (\"Baia di N\u00e1ttfari\"), presso la baia di Skj\u00e1lfandi; il \"Landn\u00e1mab\u00f3k\" specifica tuttavia che N\u00e1ttfari non era un colono permanente.\nHrafna-Fl\u00f3ki.\nIl secondo vichingo a giungere in Islanda fu Fl\u00f3ki Vilger\u00f0arson, ma l'anno esatto del suo arrivo non \u00e8 chiaro. Secondo la storia narrata nel \"Landn\u00e1mab\u00f3k\", egli prese tre corvi per aiutarlo a trovare la via, e per questo fu soprannominato Hrafna-Fl\u00f3ki (in islandese \"Fl\u00f3ki il Corvo\"). Fl\u00f3ki lasci\u00f2 liberi i suoi tre corvi presso le Isole F\u00e6r \u00d8er per vedere dove si sarebbero diretti: il primo corvo vol\u00f2 subito a bordo; il secondo si alz\u00f2 in aria e poi torn\u00f2 sulla nave; il terzo invece continu\u00f2 a volare di fronte ad essa, e Fl\u00f3ki segu\u00ec quella via per giungere in Islanda.\nEgli approd\u00f2 nel Vatnsfj\u00f6r\u00f0ur, nel Vestfir\u00f0ir, oltrepassando quella che oggi \u00e8 Reykjav\u00edk; uno dei suoi uomini, Faxi, sottolinea che sembrava che essi avessero trovato una grande terra (ed oggi la baia sulle cui coste sorge Reykjav\u00edk si chiama Faxafl\u00f3i). Un inverno rigido uccise tutto il bestiame di Fl\u00f3ki, ed egli maledisse quel freddo paese, chiamandolo \"\u00cdsland\" (\"Terra di Ghiaccio\", da cui l'odierno \"Islanda\") dopo aver visto un pezzo di ghiaccio solcare la baia. Nonostante molte difficolt\u00e0 nel trovare cibo, lui ed i suoi uomini rimasero un altro anno, questa volta nel Borgarfj\u00f6r\u00f0ur, ma infine tornarono in Norvegia l'estate successiva; Fl\u00f3ki torn\u00f2 ancora dopo molti anni e si stanzi\u00f2 nel luogo oggi chiamato Fl\u00f3kadalur.\nIng\u00f3lfr Arnarson.\nUn altro vichingo a giungere in Islanda fu Ing\u00f3lfr Arnarson, che aveva istigato una faida di sangue nella sua terra natale, la Norvegia. Ing\u00f3lfr ed il suo fratello adottivo, Hj\u00f6rleifr, giunsero la prima volta in Islanda in spedizione esplorativa, e trascorsero l'inverno nell'\u00c1lftafj\u00f6r\u00f0ur. Qualche anno dopo, essi tornarono a colonizzare quella terra con i loro uomini: quando si avvicinarono all'isola, Ing\u00f3lfr lanci\u00f2 fuoribordo i suoi pilastri e giur\u00f2 che si sarebbe stanziato dove essi avrebbero toccato la costa; poi sped\u00ec i suoi schiavi V\u00edfill e Karli a cercarli. Nel frattempo per\u00f2 Hj\u00f6rleifur fu ucciso dai suoi uomini ed il cadavere, gettato in mare, fu trovato dai due schiavi; Ing\u00f3lfr diede a suo fratello un funerale pagano nello stile dei Vichinghi e poi uccise i suoi assassini, che erano fuggiti nelle Vestmannaeyjar.\nMentre l'inverno si avvicinava, gli schiavi di Ing\u00f3lfr trovarono i pilastri ad Arnarhvol. Quando venne l'estate, egli eresse una fattoria a Reykjav\u00edk e reclam\u00f2 per s\u00e9 tutta la terra ad ovest dei fiumi \u00d6lfus\u00e1, \u00d6xar\u00e1 e Brynjudals\u00e1; il suo schiavo Karli, che non apprezzava il luogo, disse ad Ing\u00f3lfr: \"Che peccato che abbiamo passato cos\u00ec tanta buona terra per stabilirci in questa penisola remota\"."}
{"id": "2577354", "revid": "486946", "url": "https://it.wikipedia.org/wiki?curid=2577354", "title": "Linea 5 della Metropolitana di Barcellona", "text": ""}
{"id": "2577355", "revid": "198277", "url": "https://it.wikipedia.org/wiki?curid=2577355", "title": "Calciatori del Football Club Internazionale Milano", "text": "In 110 anni di storia sono stati oltre 900 i calciatori del Football Club Internazionale Milano, societ\u00e0 calcistica italiana per azioni con sede a Milano.\nStoria.\nTra i calciatori italiani di rilievo che hanno militato nell'Inter sono annoverati Virgilio Fossati, il secondo capitano e primo allenatore, Luigi Cevenini noto come Cevenini III (\u00e8, infatti, il terzo di cinque fratelli attivi contemporaneamente nel mondo del calcio), Giuseppe Meazza, vero e proprio giocatore simbolo degli anni trenta dell'Inter e della Nazionale, con la quale ha vinto due mondiali (1934 e 1938) e al quale \u00e8 intitolato lo stadio di San Siro. Insieme a lui figurano anche Luigi Allemandi, Attilio Demar\u00eda e Armando Castellazzi, campioni del mondo nel 1934 e Giovanni Ferrari, Pietro Ferraris, Ugo Locatelli e Renato Olmi, campioni nel 1938. Negli anni cinquanta si distinse fra tutti Benito Lorenzi, mentre negli anni sessanta \u00e8 da citare Giacinto Facchetti, terzino sinistro e bandiera della Grande Inter, considerato come uno dei primi veri terzini offensivi e uno dei migliori in assoluto nel suo ruolo, il primo nerazzurro al quale sia stata ritirata la maglia da giocatore. Accanto a lui in quel periodo figurano, tra gli altri, Sandro Mazzola, Tarcisio Burgnich, Angelo Domenghini e Aristide Guarneri, tutti vincitori del campionato europeo nel 1968 insieme allo stesso Facchetti e, tranne Guarneri, vicecampioni nel mondiale del 1970, insieme a Lido Vieri. Negli anni settanta, con la chiusura delle frontiere, da ricordare Roberto Boninsegna, vicecampione del mondo nel 1970 e capocannoniere in Serie A nel 1971 e nel 1972. Negli anni ottanta si distinsero Alessandro Altobelli, uno dei bomber pi\u00f9 prolifici della storia interista, campione del mondo nel 1982 insieme a Gabriele Oriali, Ivano Bordon, Gianpiero Marini e Giuseppe Bergomi, quest'ultimo secondo nella classifica di presenze in maglia nerazzurra (756) e primo in quella della Coppa UEFA (96) e uno dei tre giocatori italiani ad aver vinto il trofeo per tre volte (insieme agli ex-compagni di squadra Luigi Sartor e Dino Baggio), Walter Zenga, eletto per tre volte consecutive miglior portiere del mondo dall'IFFHS, dal 1989 al 1991, e detentore del record ancora ineguagliato di imbattibilit\u00e0 (518 minuti) in un mondiale e Aldo Serena, capocannoniere nel 1989. Negli anni novanta va menzionato Nicola Berti, vicecampione del mondo nel mondiale del 1994. Agli anni duemila \u00e8 legato il nome di Luigi Di Biagio, vicecampione d'Europa nell'europeo del 2000, Christian Vieri, capocannoniere in Serie A nel 2003 e Marco Materazzi, campione del mondo nel 2006.\nTra i giocatori non italiani ad aver vestito la maglia dell'Inter si segnalano: negli anni cinquanta l'ungherese Istv\u00e1n Nyers, lo svedese Lennart Skoglund, vicecampione del mondo nel 1958 e l'argentino Antonio Valent\u00edn Angelillo, detentore del record di gol per tornei a 18 squadre (33 reti nel 1958-59) che resiste tuttora; negli anni sessanta l'ala destra brasiliana Jair e il centrocampista spagnolo Luis Su\u00e1rez, campione d'Europa nel 1964; fino al 1980 non fu pi\u00f9 possibile ingaggiare calciatori non italiani, mentre negli ottanta da citare sono Karl-Heinz Rummenigge, vicecampione del mondo nel 1986, Lothar Matth\u00e4us, vincitore di un Pallone d'oro (1990) e di un FIFA World Player of the Year (1991) e trionfatore, insieme con Andreas Brehme e J\u00fcrgen Klinsmann, nel mondiale del 1990; negli anni novanta da citare sono il brasiliano Ronaldo, vincitore in nerazzurro di due Palloni d'oro (1997 e 2002) e di due FIFA World Player of the Year (1997 e 2002) e campione del mondo con la nazionale nel 2002, l'argentino Javier Zanetti, capitano di lungo corso e giocatore pi\u00f9 vincente della storia interista, e il francese Youri Djorkaeff, campione del mondo nel 1998; negli anni 2000 sono da menzionare il colombiano Iv\u00e1n C\u00f3rdoba, lo svedese Zlatan Ibrahimovi\u0107, capocannoniere della Serie A nella stagione 2008-2009, e l'argentino Diego Milito, vincitore di un UEFA Club Footballer of the Year (2010).\nLista dei capitani.\nI calciatori dell'Inter che hanno indossato la fascia di capitano durante la loro permanenza nella squadra nerazzurra sono ventisei, ventuno dei quali italiani. I cinque stranieri della lista sono Hernst Marktl, primo capitano della societ\u00e0 meneghina, Ronaldo, Javier Zanetti, Mauro Icardi e Samir Handanovi\u010d, mentre Ermanno Aebi, Attilio Demar\u00eda e Antonio Angelillo, pur essendo di origine straniera, acquisirono in seguito la cittadinanza italiana e giocarono pure alcune partite per la nazionale.\nIl periodo pi\u00f9 lungo con la fascia di capitano al braccio \u00e8 stato quello di Javier Zanetti, capitano per tredici stagioni dal 2001 al 2014. L'argentino \u00e8 inoltre il capitano pi\u00f9 vincente della storia nerazzurra, con quindici trofei conquistati, nonch\u00e9 il giocatore interista pi\u00f9 vincente in assoluto, a quota sedici titoli.\nRecord.\nCapocannonieri per singola stagione.\nIn competizioni nazionali.\nFino a maggio 2018, sono 9 i giocatori che hanno vinto la classifica dei marcatori del campionato di Serie A quando vestivano la maglia dell'Inter. Inoltre, i calciatori interisti hanno vinto tale classifica in un totale di 13 stagioni (alle spalle del Milan, squadra che vanta 9 capocannonieri del campionato italiano per un totale di 17 stagioni).\nIl miglior marcatore dell'Inter in un campionato a girone unico \u00e8 Antonio Angelillo, con 33 reti in 33 partite nel campionato 1958-1959. I gol segnati da Angelillo sono anche il miglior risultato in assoluto conseguito in un campionato a 18 squadre.\nChristian Vieri, con 24 gol in 23 partite nel campionato 2002-2003, \u00e8 stato il secondo calciatore, dopo Felice Borel nel campionato 1932-1933, ad aver vinto la classifica marcatori della Serie A con un numero di reti superiore a quello delle presenze.\nRiconoscimenti.\nSono qui riportati i nominativi dei calciatori militanti nell'Inter destinatari di riconoscimenti conferiti dagli organismi calcistici internazionali:\nHall of Fame.\nNel 2000 la Federazione Italiana Giuoco Calcio (FIGC) e la Fondazione Museo del Calcio di Coverciano istituirono per la prima volta un Hall of Fame con l'obiettivo di riconoscere la vita e la carriera di diverse personalit\u00e0 del calcio in Italia. In quell'anno furono riconosciuti tredici personalit\u00e0 in sei categorie diverse, tra le quali, quattro calciatori.\nTale iniziativa fu riadottata per entrambe le istituzioni dieci anni dopo con la presentazione della Hall of fame del calcio italiano a Firenze e la pubblicazione della prima lista di personalit\u00e0 inserite nel dicembre 2011.\nNel 1997, durante la consegna del \"FIFA World Player Award\", la Federazione Internazionale del Calcio (FIFA) e l'International Football Hall of Champions (IFHOC) presentarono il \"Hall of Champions\", in cui furono inseriti un totale di 27 calciatori al 2000, cinque dei quali militarono in squadre iscritte al campionato italiano.\nNel 2004, in occasione del 50\u00ba anniversario di fondazione dell'Unione delle Federazioni Calcistiche Europee (UEFA), ogni membro \u2013 all'epoca, 52 \u2013 nomin\u00f2 il proprio miglior giocatore del periodo 1954-2003 con il titolo di \"Golden Player\" (calciatore d'oro), essendo stati riconosciuti con un'esposizione permanente all'interno della sede amministrativa della confederazione sito a Nyon (Svizzera).\nHall of Fame dell'Inter.\nIl 2 dicembre 2017 \u00e8 stata presentata la \"Hall of Fame dell'Inter\", nata allo scopo di celebrare e ricordare i migliori giocatori nella storia del club. Per ogni ruolo (portiere, difensore, centrocampista e attaccante) sono stati selezionati tutti i calciatori con un passato nell'Inter che avessero determinati requisiti (almeno 60 presenze in gare ufficiali, almeno un titolo vinto, almeno 3 anni dal ritiro); in seguito sono stati annunciati tre candidati finali per ogni categoria. Nell'edizione 2020, in occasione del decennale del \"triplete\", vengono inclusi fra gli eleggibili tutti i calciatori facenti parte della rosa della stagione 2009-2010.\nAl voto partecipano tifosi e giornalisti, oltre a dipendenti e calciatori del mondo Inter. I primi 4 nomi sono stati annunciati in occasione delle celebrazioni per il 110\u00ba anniversario di fondazione del club. Di seguito sono riportati tutti i calciatori premiati."}
{"id": "2577362", "revid": "287204", "url": "https://it.wikipedia.org/wiki?curid=2577362", "title": "Pic de Bure", "text": "Il Pic de Bure (2.709 ) \u00e8 una montagna delle Prealpi del Devoluy nelle Prealpi del Delfinato. \nDescrizione.\nLa montagna si trova nel dipartimento francese delle Alte Alpi. Presenta una forma molto caratteristica: ad ovest digrada molto dolcemente mentre ad est si presenta come un pilastro verticale alto circa 600\u00a0m.\nNei pressi della montagna si trova la stazione sciistica denominata SuperD\u00e9voluy.\nIl 1\u00ba luglio 1999 il Pic de Bure \u00e8 stato teatro di un grave incidente occorso alla funivia che collega la sommit\u00e0 della montagna con il centro di Saint-\u00c9tienne-en-D\u00e9voluy. Una cabina, dopo aver aumentato la sua velocit\u00e0 a causa di un errore del sistema, si \u00e8 distaccata dalla fune portante ed \u00e8 precipitata al suolo, uccidendo tutti i venti occupanti."}
{"id": "2577364", "revid": "767487", "url": "https://it.wikipedia.org/wiki?curid=2577364", "title": "Baby, Please Don't Go", "text": "Baby, Please Don't Go \u00e8 un brano musicale di genere blues cantato per la prima volta da Big Joe Williams, pubblicato come singolo nel 1935.\nCover.\nLa canzone \u00e8 stata reinterpretata da diversi artisti come Bob Dylan, Lightnin' Hopkins, Muddy Waters, Ten Years After, Them, Budgie, Ted Nugent, Ray Charles e Aerosmith. Caterina Caselli ne fece una versione in italiano dal titolo \"Sono qui con voi\". Fu anche il primo singolo pubblicato dagli AC/DC con Bon Scott alla voce, inserito pure nell'LP d'esordio \"High Voltage\" (versione australiana del 1975). Una cover con testo rivisitato in italiano/dialetto napoletano \u00e8 stata eseguita da Edoardo Bennato nel disco del 1992 \"\u00c8 asciuto pazzo 'o padrone\", nel quale Bennato appare con lo pseudonimo \"Joe Sarnataro\"."}
{"id": "2577372", "revid": "889336", "url": "https://it.wikipedia.org/wiki?curid=2577372", "title": "Marcel Meeuwis", "text": "Biografia.\nCresciuto nelle giovanili dei dilettanti del Taxandria, Meeuwis esordisce fra i professionisti nel 2000 in Eerste Divisie col Willem II. Nelle prime due stagioni con il club di Tilburg trov\u00f2 poco spazio (solo 6 presenze), e nei due anni successivi venne mandato in prestito al in cui divenne uno degli uomini chiave del centrocampo. Nel 2004 viene acquistato a titolo definitivo dal Venlo con cui continu\u00f2 a giocare per altri due anni prima di trasferirsi in Eredivisie al Roda JC. Anche in prima divisione Meeuwis conferm\u00f2 le sue doti tecniche guadagnandosi un posto da titolare in squadra e facendosi notare dagli osservatori del Borussia M\u00f6nchengladbach che al termine della stagione 2008-09 lo convinsero a trasferirsi in Bundesliga.\nAl Borussia, dopo una prima stagione positiva in cui raccoglie 18 presenze, fatica a trovare spazio e nel gennaio 2011 si trasferisce in prestito al ."}
{"id": "2577383", "revid": "767487", "url": "https://it.wikipedia.org/wiki?curid=2577383", "title": "La storia delle cose", "text": "La storia delle cose \u00e8 un breve documentario animato sul ciclo di vita dei beni materiali. Il documentario critica l'eccessivo consumismo e promuove la sostenibilit\u00e0.\nIl documentario, pubblicato online il 4 dicembre 2007, \u00e8 narrato da Annie Leonard, diplomata presso il Barnard College e laureata presso la Cornell University in \"pianificazione di citt\u00e0 e regioni\". Il documentario \u00e8 sponsorizzato dalla Tides Foundation ed \u00e8 stato prodotto dai Free Range Studios.\nSecondo il sito, il documentario \u00e8 gi\u00e0 stato visto oltre 40 milioni di volte. Ralph Nader ha definito il film \"Un modello di chiarezza e motivazione.\"\nContenuti.\nIl documentario, di 20 minuti, presenta una visione critica della societ\u00e0 consumistica, soprattutto quella americana. Lo scopo \u00e8 quello di \"mostrare le connessioni tra un gran numero di problemi sociali e ambientali, e ci chiama insieme per creare un mondo pi\u00f9 sostenibile e giusto.\"\" Il documentario \u00e8 diviso in 7 parti: \"Introduzione\", \"Estrazione\", \"Produzione\", \"Distribuzione\", \"Consumo\", \"Smaltimento\" e \"Un altro modo\".\nIl documentario divide \"L'economia dei materiali\" in un sistema composto di estrazione, produzione, distribuzione, consumo e smaltimento. Per articolare il problema, Annie Leonard aggiunge le persone, il governo e le corporazioni.\nLa tesi \u00e8 che \"non si pu\u00f2 utilizzare un sistema lineare in un pianeta limitato\" \u00e8 supportata durante il documentario da dati statistici. Anche se lo stesso video non fornisce le fonti delle informazioni, uno script viene fornito sul sito che aiuta a verificare alcune delle sue affermazioni tra cui:\nCita anche ci\u00f2 che Victor Lebow ha detto in 1955 per la crescita economica:\nReazioni.\n\"The Sustainable Enterprise Fieldbook\" indica \"La Storia delle Cose\" come un'efficace rappresentazione dei problemi riguardanti il ciclo di produzione e consumo e lo considera un intrigante tentativo di descrivere il carattere circolare dell'economia. Il 10 maggio 2009 il \"New York Times\" pubblic\u00f2 in prima pagina un articolo sul documentario.\nUn provvedimento scolastico in Montana ha proibito il documentario perch\u00e9 violava le norme sulla parzialit\u00e0.\nLa Associazione Familiare Americana dice anche che il video \u00e8 anti-consumatore e anche anti-americano, perch\u00e9 il video implica che gli americani sono avidi, egoisti, crudeli verso il terzo mondo, e \"utilizzano pi\u00f9 di quanto gli spetta\"."}
{"id": "2577388", "revid": "767487", "url": "https://it.wikipedia.org/wiki?curid=2577388", "title": "Chicago Athletic Association", "text": "Il Chicago Athletic Association era una polisportiva statunitense, con sede a Chicago, Illinois.\nStoria.\nIl Chicago Athletic Association, che venne fondato nel 1890 da Marshall Field, Henry Ives Cobb, Cyrus McCormick e Albert Spalding, fondatore della Spalding, faceva parte della tradizione statunitense dei club sportivi, presenti in tutte le pi\u00f9 importanti citt\u00e0 d'oltreoceano. Era una organizzazione no profit che riguardava lo sport, il business e le iniziative sociali.\nGli sportivi del CAA parteciparono alla III Olimpiade. La squadra partecip\u00f2 alle gare di nuoto e di pallanuoto, vincendo due medaglie d'argento, una nella staffetta 4x50 iarde stile libero, e una nel torneo di pallanuoto, dopo essere stata sconfitta in semifinale dal New York Athletic Club.\nI componenti della squadra di nuoto erano Hugo Goetz, David Hammond, Raymond Thorne e William Tuttle, mentre il team di pallanuoto era composto da Rex Beach, Jerome Steever, Edwin Swatek, Charles Healy, Frank Kehoe, David Hammond e William Tuttle.\nNel 1915, quando William Wrigley compr\u00f2 i Chicago Cubs, la squadra adott\u00f2 il logo del CAA. Nell'agosto 2007, il Chicago Athletic Association chiuse per bancarotta; la sede di S. Michigan 12, e un altro edificio furono venduto a circa 31 milioni di dollari."}
{"id": "2577392", "revid": "400694", "url": "https://it.wikipedia.org/wiki?curid=2577392", "title": "Casal Rotondo", "text": "Casal Rotondo \u00e8 un mausoleo romano in rovina sito al VI miglio della Via Appia antica.\nDescrizione.\nIl nome deriva dall'edificazione in epoca posteriore sulla parte superiore di un piccolo casale, oggi trasformato in villa, che utilizzava le mura di una torre medievale di propriet\u00e0 dei Savelli, che apparteneva al sistema delle torri di avvistamento costruite lungo la via Appia.\nVicino al mausoleo, l'archeologo Luigi Canina (1795-1856) fece edificare una quinta architettonica ornata con i frammenti di marmo riportati alla luce dagli scavi nell'area circostante, appartenenti, secondo lo studioso, ai resti di un'edicola circolare situata sulla cima del sepolcro.\nL'opera \u00e8 costituita dai resti di un grande mausoleo costruito intorno al 30 a.C.. \u00c8 una grande edicola circolare, dal diametro di , chiusa con un anello di base decorato da un fregio di grifi e un tetto conico a squame. Nella parte inferiore del cilindro il rivestimento offriva una sorta di sedili per la sosta. Nell'iscrizione (CIL VI, 1395) compare solo il cognome Cotta, in cui \u00e8 stato a lungo riconosciuto erroneamente Messalla Corvino, console nel 31 a.C., sepolto in realt\u00e0 lungo la via Latina, dal figlio Messalino Cotta, oratore e intellettuale dell'epoca di Augusto.\n\u00c8 quindi pi\u00f9 probabile che questo personaggio citato, di cui non si conosce il nome, appartenga alla gens degli Aureli Cottae, e il frammento di iscrizione sia pertinente ad una piccola th\u00f2los funeraria."}
{"id": "2577402", "revid": "287204", "url": "https://it.wikipedia.org/wiki?curid=2577402", "title": "Corleone (disambigua)", "text": ""}
{"id": "2577403", "revid": "486946", "url": "https://it.wikipedia.org/wiki?curid=2577403", "title": "Sonny Corleone", "text": ""}
{"id": "2577410", "revid": "547034", "url": "https://it.wikipedia.org/wiki?curid=2577410", "title": "Fabio Venturini", "text": "Carriera.\n\u00c8 stato soprattutto un fondista di livello internazionale, con qualche \"incursione\" in vasca nella distanza dei 1500\u00a0m. Ha fatto parte della nazionale italiana di nuoto dal 1997, anno in cui \u00e8 arrivato quinto nei 5\u00a0km agli europei di Siviglia. Ha partecipato nel gennaio del 1998 ai campionati mondiali di Perth nella 5\u00a0km arrivando sesto, ma assieme a Luca Baldini e Valeria Casprini ha vinto la medagliadi bronzo nella classifica combinata dei 5\u00a0km a squadre. In estate ha vinto il suo solo titolo italiano nei 1500\u00a0m stile libero. Nel 1999 e nel 2000 \u00e8 stato campione italiano dei 5000\u00a0m in vasca ai primaverili.\nAgli europei di Helsinki dell'estate 2000 \u00e8 stato battuto da Baldini nello sprint per la medaglia d'oro nella gara dei 5\u00a0km. nel successivo autunno Baldini lo ha superato ancora nel finale della stessa gara ai primi campionati mondiali di fondo a Honolulu, relegandolo al quarto posto individuale ma contribuendo a vincere grazie ai piazzamenti suoi, di Baldini e di Viola Valli la medaglia d'oro nella gara a squadre. L'anno dopo ha vinto la medaglia di bronzo nei 10\u00a0km individuali a Fukuoka dopo che Samuele Pampana, arrivato terzo, \u00e8 stato squalificato.\nNel 2002 ha partecipato in estate agli europei di Berlino e a settembre ai mondiali di fondo di Sharm el Sheikh, dove \u00e8 arrivato ottavo nei 10\u00a0km individuali ed ha vinto la sua seconda medaglia d'oro mondiale nella classifica a squadre con Simone Ercoli e Viola Valli. Il 2004 lo ha visto convocato ai campionati europei di Madrid in primavera in cui \u00e8 tornato a nuotare i 5\u00a0km arrivando primo, unico oro individuale in carriera agli europei. a fine autunno ai mondiali di Dubai \u00e8 arrivato quarto nella classifica dei 5\u00a0km a squadre con Samuele Pampana e Alessia Paoloni.\nHa partecipato ai suoi ultimi mondiali nel 2005 a Montr\u00e9al arrivando sesto nei 10\u00a0km e agli ultimi europei l'anno dopo a Budapest. Terminata l'attivit\u00e0 di nuotatore, \u00e8 entrato a far parte dello staff tecnico della nazionale italiana.\nPalmar\u00e8s.\nCampionati italiani.\n3 titoli individuali, cos\u00ec ripartiti:\nedizioni in acque libere"}
{"id": "2577412", "revid": "161273", "url": "https://it.wikipedia.org/wiki?curid=2577412", "title": "Hermann Ratjen", "text": ""}
{"id": "2577413", "revid": "24099", "url": "https://it.wikipedia.org/wiki?curid=2577413", "title": "Fabbrica Toscana Automobili", "text": ""}
{"id": "2577415", "revid": "123637806", "url": "https://it.wikipedia.org/wiki?curid=2577415", "title": "Smallcreep's Day", "text": "Smallcreep's Day \u00e8 il primo album in studio del musicista britannico Mike Rutherford, pubblicato nel 1980 dalla Charisma Records.\nDescrizione.\nProdotto da David Hentschel (gi\u00e0 produttore di \"Duke\" dei Genesis, gruppo del quale Rutherford fa parte), l'album \u00e8 basato sull'omonimo racconto surrealista dell'autore britannico Peter Currell Brown ma riadattato dal musicista in modo tale da avere finale positivo.\nIl primo lato dell'edizione originale in vinile era interamente occupato dall'omonimo brano, una suite costituita da sette atti, il cui secondo, \"Working in Line\", fu estratto come primo singolo.\nL'intero album \u00e8 ricco di chitarra solista in presenza molto maggiore rispetto a tutte le successive pubblicazioni di Rutherford sia con i Genesis che con i Mike + The Mechanics, gruppo da lui fondato nel 1985.\nTracce.\nTesti e musiche di Mike Rutherford."}
{"id": "2577419", "revid": "98532", "url": "https://it.wikipedia.org/wiki?curid=2577419", "title": "Eran Riklis", "text": "Biografia.\nNato a Gerusalemme il 2 ottobre 1954, si \u00e8 diplomato alla National Film School di Beaconsfield, in Inghilterra, nel 1982. Nel 1991 la sua pellicola Finale di coppa partecipa a diversi Festival cinematografici internazionali, tra i quali il Festival internazionale del cinema di Berlino, la Mostra internazionale d'arte cinematografica di Venezia e il Festival cinematografico internazionale di Mosca dove ottiene la candidatura per il miglior film&lt;br&gt;\nIl suo film biografico Zoahr del 1993, sulla vita del cantante israeliano Zohar Argov, \u00e8 risultato il film israeliano con il maggior successo di pubblico degli anni '90. Il suo film successivo, \"Vulcan Junction\", ottiene il premio come Miglio Film all'Haifa International Film Festival. \n\u00c8 sposato con Dina Zvi-Riklis, con cui ha avuto due figli, Tammy e Jonathan."}
{"id": "2577423", "revid": "298229", "url": "https://it.wikipedia.org/wiki?curid=2577423", "title": "Wales National Ice Rink", "text": "Il Wales National Ice Rink (WNIR) fu un palazzetto dedicato all'hockey su ghiaccio a Cardiff, Galles. Era la casa dei Cardiff Devils e, aperto nel 1986, fu demolito nel settembre 2006.\nNell'aprile 2006 vi si disput\u00f2 l'ultimo incontro con la speciale partita \"End of an Era\", con ex giocatori dei Devils contro i Devils della stagione 2005-06. L'impianto rimase aperto per il pattinaggio libero, fino alla chiusura definitiva avvenuta nel mese di giugno.\nIn seguito alla chiusura \u00e8 stata allestita temporaneamente il Cardiff Bay Ice Rink nella Cardiff Bay, in previsione di dotare la citt\u00e0 di una soluzione definitiva."}
{"id": "2577425", "revid": "344646", "url": "https://it.wikipedia.org/wiki?curid=2577425", "title": "Mr Moto", "text": ""}
{"id": "2577427", "revid": "31886", "url": "https://it.wikipedia.org/wiki?curid=2577427", "title": "Antiche unit\u00e0 di misura del circondario di Messina", "text": "Sono qui riportate le conversioni tra le antiche unit\u00e0 di misura in uso nel circondario di Messina e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Messina di are 11,1853 ha per lato la corda di 16 canne abolite di Messina.\nIl tomolo di Messina di are 14,1564 ha per lato la corda di canne 18 abolite di Messina.\nIl tomolo di Ali la corda di 16 canne abolite di Palermo.\nIl tomolo di Calvaruso di are 13,5649 la corda di 16 canne abolite di Palermo.\nIl tomolo di Lipari di are 15,0271 ha per lato la corda di canne 18 e palmi 6 aboliti di Lipari e si divide in 25 pergole di 900 palmi quadrati aboliti di Lipari.\nLa salma di Lipari per i terreni boschivi \u00e8 di 20 tomoli di Lipari.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva \u00e8 di 20 tomoli rasi.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa botte da vino di Messina si divide in 6 salme, la salma \u00e8 di 128 quartucci di once 24 peso d'acqua, pari a litri 0,629014, e si misura in quartucci legali 93 27/41, e si divide in 2 barili, il barile si divide in 4 quartare, la quartara di 16 quartucci d'once 24 peso d'acqua si misura in quartucci 11 29/4l legali.\nLa stessa botte da vino nei comuni di Al\u00ec, Fiumedinisi, Itala, Guidomandri, Mandanici, Nizza Sicilia, Pagliara, Roccalumera, Scaletta Zanglea e S. Stefano di Briga si divide in 6 salme, la salma in 2 barili, il barile in 4 quartare, la quartara in 16 quartucci. Il quartuccio \u00e8 d'once 24 peso d'acqua eguale a litri 0,629014.\nLa botte da vino di Gualtieri Sicamin\u00f2 si divide in 6 salme, la salma in 2 barili, il barile in 4 quartare, la quartara in quartucci legali 11 1/2.\nIl barile da vino di Lipari si divide in 4 quartare, la quartara in 15 quartucci legali.\nLa botte da mosto di Messina si divide in 6 salme, la salma di 136 quartucci d'once 24 peso d'acqua, pari a litri 0,629014, \u00e8 misurata da quartucci legali 99 21/41, e si divide in 8 quartare. La quartara di 17 quartucci di once 24 peso d'acqua \u00e8 misurata da quartucci legali 12 18/41.\nLa stessa botte da mosto fuori di Messina si divide in 6 salme, la salma in 8 quartare, la quartara in 17 quartucci, il quartuccio 6 di once 24 peso d'acqua, pari a litri 0,629014.\nLa botte da mosto di Bavuso si divide in 6 salme, la salma in 8 quartare, la quartara da mosto, un decimo di pi\u00f9 di quella del vino, corrisponde a quartucci 17 3/5 di once 24 peso d'acqua ed \u00e8 misurata da quartucci legali 12 36/41.\nLa botte da mosto di Calvaruso si divide in 6 salme, la salma in 8 quartare, la quartara in 16 quartucci legali.\nLa botte da mosto di Condr\u00f2 si divide in 6 salme, la salma in 8 quartare, la quartara in 12 quartucci legali.\nLa botte da mosto di Gualtieri Sicamin\u00f2 si divide in 6 salme, la salma in 8 quartare, la quartara in quartucci legali 13 3/4.\nLa salma da mosto di Lipari si divide in 9 quartare, la Quartara in 13 quartucci legali.\nLa botte da mosto di Milazzo si divide in 6 salme, la salma in 2 barili, il barile in 51 quartucci legali.\nLa botte da mosto di Roccavaldina si divide in 6 salme di 144 quartucci di once 24 peso d'acqua, la salma \u00e8 misurata da 105 15/41 quartucci legali, e si divide in 8 quartare, la quartara di 18 quartucci di once 24 peso d'acqua \u00e8 misurata da 13 7/41 quartucci legali.\nLa botte da mosto di S. Filippo si divide in 6 salme, la salma di 154 2/3 quartucci di once 24 peso d'acqua, \u00e8 misurata da 113 7/41 quartucci legali e si divide in 8 quartare, la quartara di 19 1/3 quartucci di once 24 peso d'acqua, \u00e8 misurata da 14 6/41 quartucci legali.\nI Cafisi di Messina, Ali, Mandanici, Pagliara si dividono in 96 misure.\nI Cafisi di Bavuso, Calvaruso, Condr\u00f2, Gualtieri, S. Pier Monforte, Saponara si dividono in 100 misure.\nIl cantaro di Lipari si divide in 100 rotoli legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNell'uso comune locale si chiama peso \"alla sottile\" il rotolo legale diviso in 30 once \"alla sottile\".\nGli orefici dividono la libbra in 12 once, l'oncia in 30 trappesi, il trappeso in 20 cocci.\nTerritorio.\nNel 1874 nel circondario di Messina erano presenti 29 comuni divisi in 11 mandamenti."}
{"id": "2577429", "revid": "38120", "url": "https://it.wikipedia.org/wiki?curid=2577429", "title": "Bl\u00e8riot del Leone Minore", "text": ""}
{"id": "2577431", "revid": "599013", "url": "https://it.wikipedia.org/wiki?curid=2577431", "title": "Bl\u00e8riot", "text": ""}
{"id": "2577434", "revid": "219110", "url": "https://it.wikipedia.org/wiki?curid=2577434", "title": "Antiche unit\u00e0 di misura del circondario di Palermo", "text": "Sono qui riportate le conversioni tra le antiche unit\u00e0 di misura in uso nel circondario di Palermo e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma di consuetudine \u00e8 di 16 tomoli, ciascuno dei quali ha per lato la corda di canne 18 e palmi 2 aboliti di Palermo, il tomolo \u00e8 di 4 mondelli, il mondello di 4 carozzi, il carozzo di 4 quarti, ed il quarto di 4 quartigli.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma per gli orzi usata in Palermo ed in molti comuni del circondario \u00e8 di 20 tomoli.\nLa salma di carbone di Palermo \u00e8 di 16 tomoli, quella per seme di lino di 18 tomoli, quella per sale di 36 tomoli.\nLa carozzata per calce di Palermo \u00e8 di 24 tomoli.\nLa salma di Borgetto, Giardinello, S. Giuseppe, Torretta, Sancipirrello e Partinico per legumi \u00e8 pure di 24 tomoli.\nLa salma per orzi e legumi di Ustica \u00e8 di 18 tomoli.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNeil'uso comune il barile si valuta a 40 quartucci legali, e 12 barili fanno la botte di consuetudine in tutto il circondario.\nLa botte da mosto di Bagheria, Balestrate, Belmonte, Casteldaccia e Sancipirrello si divide in 13 barili legali.\nLa botte da mosto di Marineo si divide in 32 quartare e la quartara in 16 quartucci legali.\nLa ventina di Piana de' Greci si divide in 20 quartucci legali.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nIl rotolo legale si divide in 30 once alla sottile.\nLa libbra si divide in 12 once alla sottile, l'oncia in 4 quarte, la quarta in 2 dramme, la dramma in 3 scrupoli, lo scrupolo in 20 cocci, il coccio in 8 ottavi.\nCento rotoli fanno il cantaro.\nNella consuetudine locale il rotolo si divide in 12 once alla grossa, l'oncia in 4 quarte alla grossa.\nLa libbra legale si usa egualmente dai farmacisti e dagli orefici. Questi ultimi la dividono in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Palermo erano presenti 28 comuni divisi in 14 mandamenti."}
{"id": "2577436", "revid": "31886", "url": "https://it.wikipedia.org/wiki?curid=2577436", "title": "Antiche unit\u00e0 di misura del circondario di Modica", "text": "Sono qui riportate le conversioni tra le antiche unit\u00e0 di misura in uso nel circondario di Modica e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Modica \u00e8 di 416 5/8 canne quadrate abolite di Palermo.\nIl tomolo di Biscari \u00e8 di 456 canne quadrate abolite di Palermo.\nIl tomolo di Chiaramonte \u00e8 di 500 canne quadrate abolite di Palermo.\nIl tomolo di Giarratana \u00e8 di 512 Canne quadrate abolite di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma per frumento e legumi usata in tutti i comuni del circondario \u00e8 di 20 tomoli rasi.\nLa salma per legumi di Comiso \u00e8 di tomoli rasi 21 1/4.\nLa salma per legumi di Scicli \u00e8 di tomoli rasi 22 1/2.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nIl barile legale si divide in 2 quartare, la quartara in 20 quartucci, il quartuccio in 2 caraffe, la caraffa in 2 bicchieri.\nOtto barili fanno la salma. Quattro salme fanno la botte.\nLa botte per mosto di Modica si divide in 6 salme, la salma per mosto in 12 mezzarole, la mezzarola per mosto in quartucci 13 1/3. \nLa botte per vino di Modica, la stessa usata pel mosto, si divide pure in 6 salme, la salma per vino si divide in 8 quartare, la quartara per vino in 20 quartucci.\nIl quartuccio \u00e8 di once 24, peso d'acqua, corrispondente a litri 0,629014.\nLa botte di Pozzallo, usata per mosto e per vino, la stessa di Modica, si divide sempre in 6 salme, la salma in 8 quartare, la quartara in 20 quartucci. Il quartuccio \u00e8 lo stesso di Modica, cio\u00e8 di once 24 peso d'acqua.\nLa botte per mosto e la botte per vino di Biscari si dividono in 12 barili, il barile per mosto e il barile per vino in 8 quartare, la quartara per mosto si divide in quarlucci 13 1/2, la quartara per vino in quartucci 12 1/2. Il quartuccio \u00e8 il legale, cio\u00e8 di once 30 peso d'olio.\nLa botte per mosto e la botte per vino di Chiaramonte si dividono in 3 barili, il barile per mosto e il barile per vino in 8 quartare, la quartara per mosto in quartucci 13 1/2, la quartara per vino in quartucci 12 1/2.\nIl Quartuccio \u00e8 di Once 30 peso d'acqua, corrispondente a litri 0,786268.\nLa botte per mosto e la botte per vino di Comiso si dividono in 12 barili, il barile per mosto e il barile per vino in 8 quartare, la quartara per mosto in 10 quartucci, la quartara per vino in quartucci 9 1/2. Il quartuccio \u00e8 di once 40 peso d'acqua, corrispondente a litri 1,048357.\nLa salma di Monterosso si divide in 16 quartare, la quartara in 20 quartucci.\nIl quartuccio \u00e8 di once 30 peso d'acqua, corrispondente a litri 0,786268.\nLa salma per mosto e la salma per vino di Giarratana si dividono in 8 quartare, la quartara per mosto e la quartara per vino in 2 mezzarole, la mezzarola per mosto in quartucci 12 1/2, la mezzarola per vino in 12 quartucci.\nIl quartuccio \u00e8 di once 30 peso d'acqua, corrispondente a litri 0,786268.\nLa salma pnr mosto di Scicli si divide in 12 mezzarole, la mezzarola in quartucci 11 1/4.\nIl quartuccio \u00e8 di once 30 peso d'acqua, eguale a litri 0,786268.\nIl barile per mosto e il barile per vino di Santa Croce Camerina si dividono in 8 quartare, la quartara per mosto in 13 quartucci, la quartara per vino in quartucci 12 1/2.\nIl quartuccio \u00e8 di once 30 peso d'acqua, eguale a litri 0,786268.\nIl barile di Ragusa, lo stesso usato pel vino in Santa Croce, si divide in 100 quartucci.\nIl quartuccio \u00e8 di once 30 peso d'acqua.\nLa salma di Spaccaforno \u00e8 la stessa per il mosto e per il vino.\nQuando si usa per il mosto si divide in 12 mezzarole, la mezzarola in quartucci 13 1/3. Quando si usa per il vino si divide in 8 quartare, la quartara in 20 quartucci.\nIl quartuccio \u00e8 di once 26 3/4 peso d'acqua, eguale a litri 0,701089.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNegli usi locali si adopera il rotolo diviso in 30 once come peso alla sottile.\nLa libbra si usa anche dai farmacisti.\nGli orefici dividono la libbra in 12 Once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Modica erano presenti 13 comuni divisi in 8 mandamenti."}
{"id": "2577438", "revid": "125401312", "url": "https://it.wikipedia.org/wiki?curid=2577438", "title": "Alexandra Holden", "text": "Biografia.\nHa recitato in diversi film, tra cui \"Bella da morire\" (con, tra le altre, Kirstie Alley e Kirsten Dunst), \"Le insolite sospette\" (accanto a Mena Suvari) e \"Hot Chick - Una bionda esplosiva\" (con Rob Schneider). Ha avuto piccole parti in diverse serie televisive, tra cui \"Ally McBeal\", \"Six Feet Under\", \"Tru Calling\", \"Grey's Anatomy\", \"\", \"Private Practice\" e \"Cold Case - Delitti irrisolti\". \nIl ruolo che per\u00f2 le ha dato maggior visibilit\u00e0 \u00e8 probabilmente quello che ha ricoperto in \"Friends\", dove, per cinque episodi della sesta stagione, ha interpretato Elizabeth Stevens, giovane fidanzata di Ross Geller; la partecipazione a questa popolare sit-com le ha inoltre offerto l'opportunit\u00e0 di recitare accanto a Bruce Willis, che interpreta suo padre. Ha inoltre preso parte ad alcuni video musicali, tra cui \"Hole in my Soul\" degli Aerosmith, dove ha interpretato una scienziata che aiuta un ragazzo \"nerd\" a trasformarsi.\nVita personale.\n\u00c8 stata sposata con l'attore Johnny Strong."}
{"id": "2577439", "revid": "339392", "url": "https://it.wikipedia.org/wiki?curid=2577439", "title": "Samuel Romano", "text": ""}
{"id": "2577440", "revid": "110743976", "url": "https://it.wikipedia.org/wiki?curid=2577440", "title": "Club Deportivo Aurrer\u00e1 Vitoria", "text": "Il Club Deportivo Aurrer\u00e1 Vitoria, chiamato anche Aurrer\u00e1, \u00e8 una societ\u00e0 calcistica con sede a Vitoria, nei Paesi Baschi, in Spagna. \nGioca nella \"Tercera Divisi\u00f3n\", la quarta serie del campionato spagnolo.\nFondato a Vitoria nel 1935, prende il nome dall'incitamento \"Avanti\" in euskera.\nNella stagione 1988-89 ha debuttato in Tercera Divisi\u00f3n rimanendovi un solo anno, per poi tornarvi nel 1990-91, retrocedendo nuovamente.\nCon la terza promozione nella Tercera Divisi\u00f3n, avvenuta nel 1993-94, comincia il miglior periodo della storia della societ\u00e0 basca, che dopo due anni sale in Segunda Divisi\u00f3n B, restandovi otto stagioni consecutive. Nella stagione 1996-97 vince il campionato, ma perde i play-off per la promozione in Segunda Divisi\u00f3n.\nNel 2003-04 il club, in crisi economica, viene escluso dalla Segunda Divisi\u00f3n B e retrocesso in Tercera Divisi\u00f3n per insolvenza.\nNel 2006-07 un'ulteriore retrocessione, questa volta maturata sul campo, relega la squadra nella Regional Preferente de \u00c1lava. Al termine del campionato 2009-10 torna nuovamente in Tercera Divisi\u00f3n, dalla quale per\u00f2 retrocede immediatamente. Comincia quindi una sorta di \"altalena\", mediante la quale il club continua ad alternare una stagione in tercera ad una nelle categorie regionali."}
{"id": "2577442", "revid": "1207478", "url": "https://it.wikipedia.org/wiki?curid=2577442", "title": "Gabbia sospesa", "text": "La gabbia sospesa era uno strumento di tortura usato nel Medioevo.\nDescrizione.\nLo strumento consisteva in una gabbia di ferro (di solito di forma cilindrica) o anche di legno, che veniva appesa all'esterno di una torre o delle mura esterne di un palazzo, a circa 2,5 metri di altezza. Il condannato vi veniva rinchiuso, spesso seminudo, e lasciato esposto al sole e alle intemperie. A volte la pena era temporanea e il condannato riceveva cibo e bevande, mentre in caso di condanna a morte veniva lasciato morire di fame e di sete.\nSolitamente la gabbia era posta in pubblica piazza. Questo permetteva alla popolazione locale di burlarsi della vittima e spesso era oggetto di lanci di pietre, magari a causa dell'odio nutrito nei suoi confronti, fino al punto di causarne la morte.\nA Venezia la gabbia sospesa era chiamata cheba, mentre in altre localit\u00e0 il supplizio era chiamato \"impiccagione in gabbia\". A Mantova esiste ancora oggi la \"Torre della Gabbia\", alle cui mura venivano appese le gabbie dei condannati.\nA Perugia vi \u00e8 una via contigua alla piazza principale, chiamata Via della Gabbia, in cui si possono tutt'oggi vedere gli anelli mediante i quali veniva sospesa la gabbia. \nTra i personaggi storici che vennero condannati a questo supplizio vi fu Napo Torriani.\nGabbia per impiccati.\nIn Inghilterra, la gabbia sospesa era una punizione aggiuntiva all\u2019impiccagione ed era usata per l\u2019esposizione del cadavere del condannato. Questa pratica era chiamata \"gibbeting\" ed era usata per traditori, banditi di strada e pirati. Le gabbie erano realizzate in ferro replicando la forma umana, con appendici per le braccia e per le gambe. Dopo l\u2019esecuzione il corpo era collocato nella gabbia, che veniva appesa in una strada pubblica (solitamente ad un incrocio) e lasciata l\u00ec fino alla decomposizione del cadavere. In casi particolari, il \"gibbeting\" veniva usato direttamente come metodo di esecuzione: il condannato veniva collocato nella gabbia ancora vivo e lasciato morire."}
{"id": "2577445", "revid": "31886", "url": "https://it.wikipedia.org/wiki?curid=2577445", "title": "Antiche unit\u00e0 di misura del circondario di Siracusa", "text": "Sono qui riportate le conversioni tra le antiche unit\u00e0 di misura in uso nel circondario di Siracusa e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli.\nIl tomolo di Siracusa \u00e8 di canne quadrate 416 5/8 abolite di Palermo.\nIl tomolo di Augusta ha per lato la corda di canne 21 1/2 abolite di Palermo.\nIl tomolo di Carlentini \u00e8 di 512 canne quadrate abolite di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva per frumento e legumi \u00e8 di 20 tomoli rasi.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma di Siracusa si divida in 8 quartare, la quartara in 22 quartucci. Il quartuccio \u00e8 met\u00e0 del legale.\nLa salma per mosto di Augusta si divide in 10 quartare, la salma per vino in 8 quartare, la quartara per mosto e per vino in 20 quartucci.\nIl quartuccio \u00e8 di once 20 peso d'olio, corrispondente a litri 0,573102.\nLa salma per mosto di Canicattini e la salma per vino si dividono entrambe in 8 quartare, la quartara per mosto in 23 quartucci, la quartara per vino in quartucci 22 1/2.\nIl quartuccio \u00e8 met\u00e0 del legale.\nLa botte per mosto e la botte per vino di Carlentini si dividono in 8 salme, la salma per mosto e la salma per vino si dividono pure in 8 quartare.\nLa quartara por mosto \u00e8 di quartucci legali 17 1/2.\nLa quartara per vino di quartucci legali 14.\nLa salma per mosto di Floridia si divide in 8 quartare, la quartara per mosto in 23 quartucci.\nLa salma per vino di Floridia si divide pure in 8 quartare, la quartara in 22 quartucci.\nIl quartuccio \u00e8 met\u00e0 del legale.\nLa salma per mosto e la salma per vino di Lentini si dividono in 8 quartare, la quartara per mosto si divide in quartucci 21 1/2, la quartara per vino in 18 quartucci.\nIl quartuccio \u00e8 di once 24 peso d'acqua corrispondente a litri 0,629014.\nLa salma di Francofonte si divide in 16 quartare, la quartara in 20 quartucci legali.\nLa salma per mosto e la salma per vino di Melilli si dividono in 4 barili, o in 8 quartare, il barile da mosto e da vino in 2 quartare, la quartara per mosto in quartucci 22 1/3, la quartara per vino in 20 quartucci.\nIl quartuccio \u00e8 di once 23 peso d'acqua, corrispondente a litri 0,602805.\nLa salma per mosto di Solarino si divide in 8 quartare, la quartara per mosto in 24 mezzi-quartucci legali.\nLa salma per vino di Solarino si divide pure in 8 quartara, la quartara per vino in quartucci 22 1/2.\nIl quartuccio \u00e8 met\u00e0 del legale.\nLa botte per mosto e la botte per vino di Sortino si dividono in 10 salme, la salma per mosto e la salma per vino in 8 quartare, la quartara per mosto in 21 quartucci, la quartara per vino in 20 quartucci.\nIl Quartuccio \u00e8 di once 20 peso d'acqua, corrispondente a litri 0,524178.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNella consuetudine locale il rotolo si divido in 12 once alla grossa.\nLa libbra si usa egualmente dai farmacisti e dagli orefici.\nGli orefici dividono la libbra in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Siracusa erano presenti 10 comuni divisi in 7 mandamenti."}
{"id": "2577450", "revid": "1442080", "url": "https://it.wikipedia.org/wiki?curid=2577450", "title": "Cardiff Devils", "text": "I Cardiff Devils sono una squadra di hockey su ghiaccio britannica di Cardiff (Galles), che milita nella Elite Ice Hockey League.\nDisputa gli incontri interni alla Cardiff Arena.\nPalmar\u00e8s.\nVittorie nella British Ice Hockey League\nPlay Off Championships\nAutumn Cup\nChallenge Cup\nBritish Knockout Cup"}
{"id": "2577451", "revid": "547034", "url": "https://it.wikipedia.org/wiki?curid=2577451", "title": "Antiche unit\u00e0 di misura del circondario di Trapani", "text": "Sono qui riportate le conversioni tra le antiche unit\u00e0 di misura in uso nel circondario di Trapani e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1809, rese uniformi nell'intero Regno di Sicilia.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877 sono indicate in uso solo le unit\u00e0 ufficiali del 1809.\nMisure di superficie.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa salma abusiva si divide in 16 tomoli. Il tomolo \u00e8 di 500 canne quadrate abolite di Palermo.\nLa giornata \u00e8 di 900 canne quadrate abolite di Palermo, ossia di 57600 palmi quadrati aboliti di Palermo.\nMisure di volume.\nNel 1877 sono indicate in uso solo le unit\u00e0 ufficiali del 1809.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNegli usi di consuetudine locali la salma si considera divisa in 16 tomoli.\nLa salma abusiva per orzi e legumi di Trapani \u00e8 di 20 tomoli rasi.\nLa salma per sale di Trapani \u00e8 di tomoli rasi 31 13/16.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nLa botte per mosto di Trapani si divide in 46 barili, il barile per mosto in quartucci legali 13 2/3.\nLa botte per vino di Trapani si divide in 12 barili, il barile per vino in 4 quartare, la quartara \u00e8 di 10 quartucci legali.\nLa botte di Favignana si divide in 16 barili, il barile \u00e8 di 30 quartucci legali.\nLa botte per mosto di Marsala si divide in 18 barili, la botte per vino in 16 barili, il barile \u00e8 di 30 quartucci legali.\nLa botte per mosto di Monte San Giuliano si divide in 40 quartare, la quartara per mosto \u00e8 di quartucci legali 14 2/3.\nLa botte per vino di Monte San Giuliano si divide in 40 quartare, la quartara da vino in 12 quartucci legali.\nLa botte per mosto di Paceco si divide in 12 barili, il barile per mosto in 4 quartare, la quartara per mosto \u00e8 di quartucci legali 13 2/3.\nLa botte per vino di Paceco si divide come quella di Trapani in 12 barili, il barile per vino in 4 quartare, la quartara per vino \u00e8 di 10 quartucci legali.\nLa botte di Pantelleria si divide in 18 barili, il barile \u00e8 di quartucci legali 13 1/3.\nPesi.\nNel 1877, oltre alle unit\u00e0 ufficiali del 1809, sono indicate in uso alcune \"misure abusive\".\nNella consuetudine locale il rotolo si divido in 12 once alla grossa.\nLa libbra si usa egualmente dai farmacisti e dagli orefici.\nGli orefici dividono la libbra in 12 once, l'oncia in 30 trappesi, il trappeso in 16 cocci o denari.\nTerritorio.\nNel 1874 nel circondario di Trapani erano presenti 6 comuni divisi in 6 mandamenti."}
{"id": "2577452", "revid": "1305772", "url": "https://it.wikipedia.org/wiki?curid=2577452", "title": "Damir Bajs", "text": "\u00c8 stato ministro del turismo dal 2008 al 2011.\nBiografia.\nSi \u00e8 laureato nel 1991 in giurisprudenza, all'Universit\u00e0 di Zagabria, e nello stesso anno ha partecipato alle guerre jugoslave.\nDal mese di aprile 1995 fino al giugno 2000 \u00e8 stato Segretario della Regione di Bjelovar e della Bilogora."}
{"id": "2577458", "revid": "124973399", "url": "https://it.wikipedia.org/wiki?curid=2577458", "title": "Tensione elettrica", "text": "La tensione elettrica \u00e8 una grandezza fisica che rappresenta il lavoro elettrico della forza associata a un campo elettrico rispetto alla carica elettrica lungo un percorso orientato. Il suo valore dipende in generale da un campo elettrico variabile nello spazio e nel tempo e dal percorso orientato, quando per\u00f2 il campo elettrico \u00e8 un campo elettrostatico allora la tensione coincide con la differenza di potenziale elettrico tra i due punti di inizio e fine del percorso. La tensione elettrica \u00e8 misurabile con il voltmetro e la sua unit\u00e0 di misura \u00e8 il volt, talvolta \u00e8 impropriamente indicata con il termine \"voltaggio\", francesismo derivato da \"voltage\".\nDefinizione.\nLa tensione elettrica formula_1 \u00e8 definita come il lavoro elettrico elementare formula_2 della forza associata a un campo elettrico rispetto alla carica elementare formula_3 lungo un percorso orientato:\nformula_4\nConsiderata una forza di qualunque natura in generale variabile nello spazio e nel tempo formula_5 detta forza elettrica agente su una carica elettrica formula_6 allora per definizione a questa \u00e8 associato un campo elettrico variabile nello spazio e nel tempo formula_7 legato alle due grandezze dall'equazione differenziale formula_8. Per definizione di lavoro elementare lungo un percorso infinitesimo formula_9 orientato dal versore tangente formula_10 con formula_11 allora si ha formula_12. Combinando queste relazioni si ha che la tensione elettrica lungo un percorso finito formula_13 \u00e8 data dall'integrale di linea del campo elettrico:\nformula_14\nLa tensione elettrica \u00e8 generalmente indicata con il simbolo formula_1 se variabile nel tempo e con il simbolo formula_16 se costante nel tempo; nel sistema internazionale di unit\u00e0 di misura \u00e8 misurata in volt, simbolo formula_17, che per definizione \u00e8 omogeneo al rapporto tra joule e coulomb e che in termini di grandezze fondamentali \u00e8 dato dal prodotto kg \u00d7 m2 \u00d7 A\u22121 \u00d7 s\u22123.\nDescrizione.\nDifferenza di potenziale elettrico.\nLa differenza di potenziale elettrico \u00e8 una tensione generata da un campo elettrico conservativo formula_18 detto campo elettrostatico che pu\u00f2 essere generato da un distribuzione fissa di cariche o da una corrente elettrica le cui cariche si muovono di moto rettilineo uniforme, ovvero una corrente continua. Essendo il campo elettrostatico un campo vettoriale conservativo allora il suo integrale di linea lungo un percorso di estremi formula_19 e formula_20 e quindi la tensione associata \u00e8: \nformula_21 \nEssendo conservativo il campo elettrostatico ammette un potenziale scalare detto potenziale elettrico il cui valore dipende dalla posizione e non dal percorso effettuato per raggiungerla, allora per il teorema fondamentale del calcolo integrale si ha che la tensione \u00e8 pari alla differenza di potenziale elettrico formula_22 tra gli estremi del percorso: \nformula_23 \nIl segno della differenza di potenziale elettrico, cos\u00ec come in generale quello della tensione, dipende dal verso di percorrenza che deve essere determinato da una convenzione di segno. \nForza elettromotrice.\nLa forza elettromotrice \u00e8 una tensione calcolata lungo un percorso chiuso formula_13 che solitamente viene indicata con la sigla \"f.e.m.\" oppure con il simbolo formula_25. Per definizione allora:\nformula_26\nLa forza elettromotrice associata a un campo elettrostatico si pu\u00f2 calcolare come differenza di potenziale elettrico tra i punti di inizio e fine percorso, che per\u00f2 nel caso di un percorso chiuso coincidono, segue quindi che la forza elettromotrice di un campo elettrostatico \u00e8 sempre nulla:\nformula_27\nGeneratore di tensione.\nAffinch\u00e9 la forza elettromotrice abbia un valore non nullo alla forza elettrica agente sulle cariche deve essere associato un campo non conservativo e ci\u00f2 e possibile attraverso l'utilizzo di un generatore di tensione. La tensione formula_28 tra i due poli di un generatore reale inserito in un circuito \u00e8 inferiore rispetto alla forza elettromotrice generata in quanto la corrente elettrica formula_29 che scorre nel generatore attraversa una resistenza elettrica formula_30 interna al generatore che dissipa parte dell'energia elettrica prodotta in calore in calore per effetto Joule. La tensione ai poli di un generatore allora \u00e8: \nformula_31 \nLa non idealit\u00e0 di un generatore di tensione pu\u00f2 essere causata, oltre che dalle cadute ohmiche, anche dalle cadute di potenziale associate a eventuali sovratensioni interne al generatore, di natura elettrochimica (se il generatore \u00e8 una cella galvanica, ad esempio una pila). Per i calcoli di grandezze elettriche, si pu\u00f2 tenere conto degli effetti delle sovratensioni pensando alla resistenza interna come la somma delle cadute ohmiche e delle sovratensioni, ma tale semplificazione non pu\u00f2 essere utilizzata per il calcolo del calore sviluppato per effetto Joule, in quanto l'energia dissipata dalle sovratensioni \u00e8 convertita solo in parte in calore; l'altra parte di tale energia pu\u00f2 essere invece convertita per lo svolgimento di vari processi interni alla cella elettrochimica, tra cui: reazioni di trasferimento di carica, trasporto degli ioni nell'elettrolita e deposizione degli ioni agli elettrodi.\nIn una spira che racchiude una superficie attraversata da un flusso magnetico, si genera una forza elettromotrice proporzionale alla velocit\u00e0 di variazione di flusso nel tempo. Una differenza di potenziale \u00e8 anche generata tra gli estremi di un conduttore elettrico che si muove perpendicolarmente a un campo magnetico.\nCircuiti elettrici in corrente continua.\nLegge di Ohm.\nAlla base del comportamento dei circuiti con carico puramente resistivo, vi \u00e8 la legge di Ohm. Essa stabilisce che se si applica una tensione formula_32 ai capi di una resistenza formula_33, l'intensit\u00e0 formula_34 della corrente elettrica risultante che la attraversa, \u00e8 direttamente proporzionale alla tensione e inversamente proporzionale alla resistenza:\nformula_35\nLa corrente elettrica che passa attraverso un componente resistivo (R), genera una dissipazione di potenza formula_36 il cui valore \u00e8 dato dal prodotto dell'intensit\u00e0 (I) per la differenza di potenziale (V):\nformula_37\nTale fenomeno \u00e8 detto effetto Joule. La tensione tra due o pi\u00f9 rami del circuito posti in serie \u00e8 pari alla somma tra le tensioni dei singoli rami, mentre due punti che in un circuito sono connessi da un conduttore ideale (cio\u00e8 avente resistenza nulla) hanno differenza di potenziale pari a zero.\nAnalogia con il circuito idraulico.\nFacendo un'analogia con un circuito idraulico, alla differenza di potenziale si pu\u00f2 associare la differenza di pressione che si genera in un tubo chiuso pieno di liquido con le estremit\u00e0 poste ad altezze differenti: alla tensione fra due punti del circuito elettrico corrisponde la differenza di pressione fra due punti del circuito idraulico. La differenza di potenziale tra i poli del generatore elettrico pu\u00f2 essere vista come la differenza di pressione dei serbatoi dell'analogo circuito idraulico, e le dissipazioni di energia elettrica come conseguenti dell'attrito del liquido con le pareti interne del tubo. Infine, l'intensit\u00e0 di corrente elettrica che scorre nel conduttore pu\u00f2 essere messa in analogia con la portata di liquido nel tubo.\nIn questa analogia, come il flusso d'acqua pu\u00f2 compiere del lavoro scorrendo da un punto ad alta pressione a uno a bassa pressione, azionando ad esempio una turbina, allo stesso modo le cariche che si muovono tra due punti posti a potenziale differente costituiscono una corrente elettrica, che pu\u00f2 alimentare, ad esempio, un motore elettrico o fornire comunque energia sotto altre forme.\nLivelli di tensione.\nLa classificazione della tensione elettrica \u00e8 differente a seconda dell'ambito a cui si fa riferimento e al tipo di corrente (alternata o continua). In particolare secondo quanto dettato dalla norma CEI EN 50110-1 \"Esercizio degli impianti elettrici\", la tensione elettrica viene classificata come indicato nella seguente tabella:\nLa norma CEI EN 50160 (a cui fa riferimento l'AEEG) riporta invece i seguenti valori:"}
{"id": "2577462", "revid": "2176804", "url": "https://it.wikipedia.org/wiki?curid=2577462", "title": "Fisica", "text": "La fisica (termine che deriva dal latino \"physica\", \"natura\" a sua volta derivante dal greco (\"physik\u00e1\"), \"(le) cose naturali\", nato da (\"ph\u00fdsis\"), entrambi derivati dall'origine comune indoeuropea) \u00e8 la scienza della natura nel senso pi\u00f9 ampio.\nNata con lo scopo di studiare i fenomeni naturali, ossia tutti gli eventi che possono essere descritti, ovvero quantificati o misurati, attraverso grandezze fisiche opportune, al fine di stabilire principi e leggi che regolano le interazioni tra le grandezze stesse e le loro variazioni, mediante astrazioni matematiche, quest'obiettivo \u00e8 raggiunto attraverso l'applicazione rigorosa del metodo scientifico, il cui scopo ultimo \u00e8 fornire uno schema semplificato, o modello, del fenomeno descritto: l'insieme di principi e leggi fisiche relative a una certa classe di fenomeni osservati definiscono una teoria fisica deduttiva, coerente e relativamente autoconsistente, costruita tipicamente a partire dall'induzione sperimentale.\nStoria.\nLa storia della fisica abbraccia certamente un lungo arco temporale, ma non vi \u00e8 accordo sulla data di nascita della fisica. \n tanto che Popper ribattezz\u00f2 Einstein \"Parmenide\". \nTuttavia la fisica propriamente detta nasce con la Rivoluzione scientifica nel XVII secolo per opera di Niccol\u00f2 Copernico, Keplero, Tycho Brahe, Galileo Galilei e il suo metodo scientifico, Leibniz e Newton che diedero contributi alla meccanica celeste e ai principi della meccanica classica fornendo anche gli strumenti matematici adattati allo scopo, come i fondamenti del calcolo infinitesimale. La fisica rappresenta dunque la prima disciplina scientifica nella storia della scienza da cui nascer\u00e0 nel XVIII secolo la chimica, nel XIX secolo la biologia e le scienze della Terra. Nel XVIII e XIX secolo nascono e si sviluppano poi teorie come la termodinamica e l'elettromagnetismo. Sempre a livello storico si suole suddividere la fisica in fisica classica che comprende la meccanica classica, la termodinamica e l'elettromagnetismo fino alla fine del XIX secolo e la fisica moderna dall'inizio del XX secolo a partire dalla teoria della relativit\u00e0, la meccanica quantistica e tutte le altre teorie fisiche della seconda met\u00e0 del Novecento.\nDescrizione.\nConosciuta anche come la \"regina delle scienze\", originariamente branca della filosofia, la fisica \u00e8 stata chiamata almeno fino al XVIII secolo filosofia naturale. Solo in seguito alla codifica del metodo scientifico di Galileo Galilei, negli ultimi trecento anni si \u00e8 talmente evoluta e sviluppata e ha conseguito risultati di tale importanza da conquistarsi piena autonomia e autorevolezza. Essa si \u00e8 distinta dalla filosofia per ovvie ragioni di metodo di indagine.\nL'indagine fisica viene condotta seguendo rigorosamente il metodo scientifico, anche noto come il metodo sperimentale: all'osservazione del fenomeno segue la formulazione di ipotesi interpretativa, la cui validit\u00e0 viene messa alla prova tramite degli esperimenti. Le ipotesi consistono nella spiegazione del fenomeno attraverso l'assunzione di principi fondamentali, in modo analogo a quanto viene fatto in matematica con assiomi e postulati. L'osservazione produce come conseguenza diretta le leggi empiriche.\nSe la sperimentazione conferma un'ipotesi, la relazione che la descrive viene detta legge fisica. Il ciclo conoscitivo prosegue con il miglioramento della descrizione del fenomeno conosciuto attraverso nuove ipotesi e nuovi esperimenti.\nUn insieme di leggi possono essere unificate in una teoria fondata su principi che permettano di spiegare il maggior numero possibile di fenomeni: questo processo permette anche di prevedere nuovi fenomeni che possono essere scoperti sperimentalmente.\nLe leggi e le teorie fisiche, come tutte le leggi scientifiche, in quanto costruite a partire da processi conoscitivi di tipo induttivo-sperimentali, sono in linea di massima sempre provvisorie, nel senso che sono considerate vere finch\u00e9 non vengono in qualche modo confutate, ossia finch\u00e9 non viene osservato il verificarsi di un fenomeno che esse non predicono o se le loro predizioni sui fenomeni si dimostrano errate. Infine ogni teoria pu\u00f2 essere sostituita da una nuova teoria che permetta di predire i nuovi fenomeni osservati con un'accuratezza superiore ed eventualmente in un pi\u00f9 ampio contesto di validit\u00e0.\nCardine della fisica sono i concetti di grandezza fisica e misura: le grandezze fisiche sono ci\u00f2 che \u00e8 misurabile secondo criteri concordati (\u00e8 stabilito per ciascuna grandezza un metodo di misura e un'unit\u00e0 di misura). Le misure sono il risultato degli esperimenti. Le leggi fisiche sono quindi generalmente espresse come relazioni matematiche fra grandezze, verificate attraverso misure. I fisici studiano quindi in generale il comportamento e le interazioni della materia attraverso lo spazio e il tempo. Per queste sue caratteristiche, cio\u00e8 il preciso rigore di studio dei fenomeni analizzati, \u00e8 unanimemente considerata la scienza dura per eccellenza tra tutte le scienze sperimentali o scienze esatte grazie al suo approccio teso alla comprensione non solo qualitativa, ma anche quantitativa con la stesura delle suddette leggi universali di natura matematica in grado di fornire una previsione sullo stato futuro di un fenomeno o di un sistema fisico.\nMetodo scientifico.\nIl metodo scientifico \u00e8 la modalit\u00e0 con cui la scienza procede per raggiungere una conoscenza della realt\u00e0 oggettiva, affidabile, verificabile e condivisibile. Differisce dal metodo aristotelico, presente prima del 1600, per la presenza della sperimentazione. Esso consiste, da una parte, nella raccolta di evidenza empirica e misurabile attraverso l'osservazione e l'esperimento; dall'altra, nella formulazione di ipotesi e teorie da sottoporre nuovamente al vaglio dell'esperimento.\nEsso fu applicato e codificato da Galileo Galilei nella prima met\u00e0 del XVII secolo: precedentemente l'indagine della natura consisteva nell'adozione di teorie che spiegassero i fenomeni naturali senza una verifica sperimentale delle teorie stesse considerate vere in base al principio di autorit\u00e0. Il metodo sperimentale moderno richiede, invece, che le teorie fisiche debbano fondarsi sull'osservazione dei fenomeni naturali, debbano essere formulate come relazioni matematiche e debbano essere messe alla prova tramite esperimenti:\nIl percorso seguito per arrivare alla stesura di una legge scientifica (e in particolare di una legge fisica) a partire dall'osservazione di un fenomeno si articola nei seguenti passi, ripetuti ciclicamente: \nDato che le condizioni in cui si svolge l'esperimento non sono mai ideali, al contrario di quanto supposto dalle ipotesi, \u00e8 spesso necessario svolgere un elevato numero di misure e analizzare i risultati con metodi statistici. Nel caso in cui l'ipotesi sia confermata la relazione che essa descrive diviene una legge fisica, ulteriormente sviluppabile attraverso:\nOgni osservazione di un fenomeno costituisce un caso a s\u00e9 stante, una particolare istanza del fenomeno osservato. Ripetere le osservazioni vuol dire moltiplicare le istanze e raccogliere altri fatti, cio\u00e8 altre \"misure\". Le diverse istanze saranno certamente diverse una dall'altra nei dettagli (ad esempio a causa di errori sperimentali), anche se nelle loro linee generali ci indicano che il fenomeno, a parit\u00e0 di condizioni, tende a ripetersi sempre allo stesso modo. Per ottenere un risultato di carattere generale occorre sfrondare le varie istanze dalle loro particolarit\u00e0 e trattenere solo quello che \u00e8 rilevante e comune ad ognuna di esse, fino a giungere al cosiddetto modello fisico. Se l'ipotesi \u00e8 smentita allora \u00e8 rigettata ed \u00e8 necessario formulare una nuova ipotesi e ripercorrere il percorso precedente.\nIl ciclo conoscitivo proprio del metodo scientifico \u00e8 di tipo induttivo: un procedimento che partendo da singoli casi particolari cerca di stabilire una legge universale. Nella prima met\u00e0 del XX secolo, il filosofo e logico inglese Bertrand Russell e il filosofo austriaco Karl Popper sollevarono obiezioni sul metodo dell'induzione. L'induzione non ha consistenza logica perch\u00e9 non si pu\u00f2 formulare una legge universale sulla base di singoli casi; ad esempio, l'osservazione di uno o pi\u00f9 cigni dal colore bianco non autorizza a dire che tutti i cigni sono bianchi; esistono cigni neri. Popper osserv\u00f2 che nella scienza non basta \"osservare\": bisogna saper anche che cosa osservare. L'osservazione non \u00e8 mai neutra ma \u00e8 sempre intrisa di quella teoria che, appunto, si vorrebbe mettere alla prova. Secondo Popper, la teoria precede sempre l'osservazione: anche in ogni approccio presunto \"empirico\", la mente umana tende inconsciamente a sovrapporre i propri schemi mentali, con le proprie categorizzazioni, alla realt\u00e0 osservata. Il metodo sperimentale non garantisce quindi che una legge fisica possa essere verificata in modo definitivo, ma si pu\u00f2 limitare solamente a fornire la prova della falsit\u00e0 di un'ipotesi.\nMisurazione.\nLa misura \u00e8 il processo che permette di conoscere una qualit\u00e0 di un determinato oggetto (ad esempio la lunghezza o la massa) dal punto di vista quantitativo, tramite un'unit\u00e0 di misura, cio\u00e8 una grandezza standard che, presa N volte, associ un valore univoco alla qualit\u00e0 da misurare. La branca della fisica che si occupa della misurazione delle grandezze fisiche \u00e8 chiamata metrologia. Il suo scopo \u00e8 quello di definire alcune grandezze fisiche indipendenti, dette fondamentali, dalle quali \u00e8 possibile ricavare tutte le altre (che sono dette \"derivate\"), di definire i corretti metodi di misurazione e di costruire i campioni delle unit\u00e0 di misura adottate, in modo da avere un valore standard a cui fare riferimento in qualsiasi momento.\nIl sistema di unit\u00e0 di misura universalmente accettato dai fisici \u00e8 il Sistema Internazionale (SI): esso \u00e8 basato su sette grandezze fondamentali, dalle quali derivano tutte le altre, ovvero:\nQuesto sistema di misurazione deriva direttamente dal sistema MKS, il quale ha come grandezze fondamentali solamente il metro, il secondo e il chilogrammo ed \u00e8 stato sostituito con il sistema attuale poich\u00e9 non sono considerati anche i fenomeni termodinamici, elettromagnetici e fotometrici\nAltri sistemi usati in passato sono stati il sistema CGS, in cui le unit\u00e0 fondamentali sono il centimetro, il grammo e il secondo e il Sistema imperiale britannico (o anglosassone), da cui deriva il Sistema consuetudinario statunitense, utilizzato negli Stati Uniti d'America.\nErrori sperimentali.\nIn ogni procedimento di misura di una grandezza fisica, la misura \u00e8 inevitabilmente accompagnata da un'incertezza o errore sul valore misurato. Una caratteristica fondamentale degli errori che influenzano le misure di grandezze fisiche \u00e8 la sua ineliminabilit\u00e0, ossia una misura pu\u00f2 essere ripetuta molte volte o eseguita con procedimenti o strumenti migliori, ma in ogni caso l'errore sar\u00e0 sempre presente. L'incertezza fa parte della natura stessa dei procedimenti di misura. In un esperimento, infatti, non \u00e8 mai possibile eliminare un gran numero di fenomeni fisici che possono causare dei disturbi alla misura, cambiando le condizioni nelle quali si svolge l'esperimento.\nUna misura pu\u00f2 quindi fornire solamente una stima del valore vero di una grandezza coinvolta in un fenomeno fisico. Le incertezze che influenzano una misura sono solitamente suddivise a seconda delle loro caratteristiche in:\nNell'immagine a lato \u00e8 rappresentato l'effetto delle incertezze su una misura per analogia con il gioco delle freccette: il valore vero della grandezza \u00e8 il centro del bersaglio, ogni tiro (puntini blu) rappresenta una misura. Quando si fa una misura, quindi, si deve procedere alla stima dell'incertezza ad essa associata, o, in altre parole, alla stima dell'errore sulla misura. Ogni misura deve essere quindi presentata accompagnata dalla propria incertezza segnalata dal segno di \u00b1 e dalla relativa unit\u00e0 di misura:\nformula_1\nIn cui formula_2 \u00e8 il simbolo relativo alla grandezza misurate, formula_3 \u00e8 la stima del valore della misura, formula_4 \u00e8 l'incertezza e formula_5 \u00e8 l'unit\u00e0 di misura.\nQuando una misura viene ripetuta molte volte \u00e8 possibile valutare le incertezze casuali calcolando la deviazione standard delle misure (di solito indicata con la lettera greca, formula_4), la stima del valore vero si ottiene invece calcolando la media aritmetica dei valori delle misure. Se le misure sono ripetute poche volte si utilizza come incertezza la risoluzione dello strumento. L'incertezza deve fornire un intervallo di valori in cui, secondo la misura condotta dallo sperimentatore, cade il valore vero della misura secondo un certo livello di confidenza. Ci si pu\u00f2 servire dell'incertezza assoluta per quantificare la precisione della misura, il valore dell'incertezza con la relativa unit\u00e0 di misura \u00e8 detto incertezza assoluta, l'incertezza relativa si calcola come il rapporto fra l'incertezza assoluta e il valore vero della grandezza, in genere stimato dal valor medio delle misure effettuate. L'incertezza relativa \u00e8 un numero adimensionale (ossia senza unit\u00e0 di misura). \u00c8 possibile esprimere l'incertezza relativa anche con una percentuale.\nLe incertezze si propagano quando i dati afflitti da incertezze vengono utilizzati per effettuare successivi calcoli (come ad esempio il calcolo dell'area di un tavolo a partire dalla lunghezza dei suoi lati), secondo delle precise regole dette della propagazione delle incertezze. Infine, bisogna notare che in Fisica classica in linea di principio gli errori possono essere sempre ridotti fino alla sensibilit\u00e0 tipica dello strumento di misura, peraltro idealmente o in linea teorica sempre migliorabile, mentre in meccanica quantistica questo non \u00e8 possibile a causa del principio di indeterminazione di Heisenberg.\nSpazio e Tempo.\nIl tempo e lo spazio sono delle grandezze fondamentali della fisica, assieme a massa, temperatura, quantit\u00e0 di sostanza, intensit\u00e0 di corrente, e intensit\u00e0 luminosa: tutte le grandezze della fisica sono riconducibili a queste ultime. L'unit\u00e0 di misura del tempo \u00e8 il secondo, che \u00e8 definito come la durata di 9\u00a0192 631\u00a0770 periodi della radiazione corrispondente alla transizione tra due livelli iperfini, da (F=4, MF=0) a (F=3, MF=0), dello stato fondamentale dell'atomo di cesio-133, mentre il metro \u00e8 l'unit\u00e0 fondamentale dello spazio ed \u00e8 definito come la distanza percorsa dalla luce nel vuoto in un intervallo di tempo pari a 1/299\u00a0792 458 di secondo.\nPrima del Novecento i concetti di spazio e di tempo erano considerati assoluti e indipendenti: si pensava che lo scorrere del tempo e le estensioni spaziali dei corpi fossero indipendenti dallo stato di moto dell'osservatore che le misurava, ovvero dal sistema di riferimento scelto. Dopo l'avvento della teoria della relativit\u00e0 di Einstein i fisici dovettero cambiare opinione: le lunghezze e gli intervalli temporali misurati da due osservatori in moto relativo l'uno rispetto all'altro, possono risultare pi\u00f9 o meno dilatati o contratti, mentre esiste un'entit\u00e0, l'intervallo di Minkowski, che \u00e8 invariante e se misurata da entrambi gli osservatori fornisce il medesimo risultato; quest'entit\u00e0 \u00e8 costituita dalle 3 coordinate spaziali pi\u00f9 una quarta, quella temporale, che rendono questo oggetto appartenente ad uno spazio a 4 dimensioni. Cos\u00ec facendo, lo spazio e il tempo non sono pi\u00f9 due quantit\u00e0 fisse e indipendenti tra loro, ma sono correlate tra loro e formano un'unica e nuova base su cui operare, lo spazio-tempo.\nCon la relativit\u00e0 generale, poi, lo spazio-tempo viene deformato dalla presenza di oggetti dotati di massa o energia (pi\u00f9 in generale, di energia-impulso, vd. tensore energia impulso).\nMassa.\nLa massa \u00e8 una grandezza fisica fondamentale. Essa ha come unit\u00e0 di misura nel Sistema internazionale il chilogrammo e viene definita nella meccanica newtoniana come la misura dell'inerzia offerta dai corpi al cambiamento del proprio stato di moto. Nella teoria della gravitazione universale di Newton svolge inoltre il ruolo di carica della forza gravitazionale. Questa doppia definizione della massa viene unita nella teoria della relativit\u00e0 di Einstein, tramite il principio di equivalenza, e inoltre essa viene legata all'energia di un corpo tramite la formula E = mc\u00b2. La massa resta sempre costante a differenza del peso. Esempio: sulla luna la massa resta costante, mentre il peso diventa un sesto.\nForza e Campo.\nNell'ambito della fisica, la forza viene definita come la rapidit\u00e0 di variazione della quantit\u00e0 di moto rispetto al tempo. Nel caso in cui la massa del corpo sia costante, la forza esercitata su un corpo \u00e8 pari al prodotto della massa stessa per l'accelerazione del corpo.\nIn formule:\nLa forza esprime quantitativamente l'interazione di due corpi. L'interazione tra i corpi pu\u00f2 avvenire attraverso una cosiddetta \"area di contatto\" (spesso assimilabile ad un punto) oppure pu\u00f2 manifestarsi a distanza, attraverso quello che viene definito campo di forze.\nIl concetto di campo di forze pu\u00f2 essere chiarito se si pensa alla natura vettoriale della forza: la forza infatti viene descritta dal punto di vista matematico da un vettore, per cui un campo di forze \u00e8 descritto in matematica come un campo vettoriale, cio\u00e8 il campo di forze indica punto per punto la direzione, il verso e il modulo (o intensit\u00e0) della forza che viene esplicata tra due corpi. Il campo di forze pu\u00f2 essere visualizzato tramite le sue linee di campo o le linee di flusso.\nAlcuni esempi di campi di forze sono: il campo gravitazionale, il campo magnetico e il campo elettrico.\nModello.\nIl modello fisico \u00e8 una versione approssimata del sistema effettivamente osservato. Il suo impiego indiscriminato presenta dei rischi, ma ha il vantaggio di una maggiore generalit\u00e0 e quindi dell'applicabilit\u00e0 a tutti i sistemi simili al sistema in studio. La costruzione del modello fisico \u00e8 la fase meno formalizzata del processo conoscitivo, che porta alla formulazione di leggi quantitative e di teorie. Il modello fisico ha la funzione fondamentale di ridurre il sistema reale, e la sua evoluzione, ad un livello astratto ma traducibile in forma matematica, utilizzando definizioni delle grandezze in gioco e relazioni matematiche che li leghino. Tale traduzione pu\u00f2 essere portata a termine anche attraverso l'uso del calcolatore, con programmi detti di simulazione, con i quali si studiano i fenomeni pi\u00f9 disparati.\nIl modello matematico, che ovviamente si colloca ad un livello di astrazione ancora superiore a quello del modello fisico, ovvero al massimo livello di astrazione nel processo conoscitivo, \u00e8 costituito normalmente da equazioni differenziali che, quando non siano risolvibili in maniera esatta, devono essere semplificate opportunamente o risolte, pi\u00f9 o meno approssimativamente, con metodi numerici (al calcolatore). Si ottengono in questo modo delle relazioni analitiche o grafiche fra le grandezze in gioco, che costituiscono la descrizione dell'osservazione iniziale.\nTali relazioni, oltre a descrivere l'osservazione, possono condurre a nuove previsioni. In ogni caso esse sono il prodotto di un processo che comprende diverse approssimazioni:\nLa soluzione del modello matematico va quindi interpretata tenendo conto delle varie approssimazioni che sono state introdotte nello studio del fenomeno reale, per vedere con quale approssimazione riesce a rendere conto dei risultati dell'osservazione iniziale e se le eventuali previsioni si verificano effettivamente e con quale precisione. Questo pu\u00f2 venire confermato solo dall'esperienza, creando una sorta di schema in retroazione, che \u00e8 il ciclo conoscitivo.\nPrincipali fenomeni fisici e teorie fisiche.\nLa fisica si compone di pi\u00f9 branche che sono specializzate nello studio di diversi fenomeni oppure che sono caratterizzate dall'utilizzo estensivo delle stesse leggi di base. \nIn base alla prima classificazione si possono distinguere quattro classi principali di fenomeni fisici: \nCiascuna classe di fenomeni osservabili in natura \u00e8 interpretabile in base a dei principi e delle leggi fisiche che insieme definiscono una teoria fisica deduttiva, coerente e relativamente autoconsistente. Bench\u00e9 ogni teoria fisica sia intrinsecamente falsificabile per la natura tipicamente induttiva del metodo di indagine scientifico, allo stato attuale esistono teorie fisiche pi\u00f9 consolidate di altre seguendo il percorso storico di evoluzione della fisica stessa.\nIn base alla seconda classificazione si pu\u00f2 invece distinguere tra fisica classica e fisica moderna, poich\u00e9 quest'ultima fa uso continuamente delle teorie relativistiche, della meccanica quantistica e delle teorie di campo, che non sono invece parte delle teorie cosiddette classiche.\nFisica classica.\nLa fisica classica studia tutti i fenomeni che possono essere spiegati senza ricorrere alla relativit\u00e0 generale e alla meccanica quantistica. Le teorie principali che la compongono sono la meccanica classica (in cui si ricomprende l'acustica), la termodinamica, l'elettromagnetismo (in cui si ricomprende l'ottica) e la teoria newtoniana della gravit\u00e0. Sostanzialmente tutte le teorie che sono state prodotte prima dell'inizio del XX secolo fanno parte della fisica classica. Le leggi della fisica classica, nonostante non siano in grado di spiegare alcuni fenomeni, come la precessione del perielio di Mercurio, o l'effetto fotoelettrico, sono in grado di spiegare gran parte dei fenomeni che si possono osservare sulla Terra. Le teorie, invece, falliscono quando \u00e8 necessario spingersi oltre i limiti di validit\u00e0 delle stesse, ovvero nelle scale atomiche e subatomiche, o in quello dei corpi molto veloci, per cui \u00e8 necessario fare ricorso alle leggi della fisica moderna.\nLa fisica classica utilizza un numero relativamente ridotto di leggi fondamentali che a loro volta si basano su una serie di principi assunti alla base della teoria. Fra questi quelli pi\u00f9 importanti sono i concetti di spazio assoluto e tempo assoluto che sono poi alla base della relativit\u00e0 galileiana. Molto importanti sono anche i principi di conservazione.\nFisica moderna.\nSe la fisica classica aveva di per s\u00e9 esaurito brillantemente quasi del tutto lo studio dei fenomeni fisici macroscopici (in realt\u00e0, con la nascita della teoria del caos, si \u00e8 scoperto che cos\u00ec non era), con il successivo passo, ovvero con la fisica moderna, lo studio fisico si incentra su tutti quei fenomeni che avvengono a scala atomica e subatomica o con velocit\u00e0 prossime a quelle della luce; le teorie principali che costituiscono questa nuova fisica sono la meccanica quantistica e la relativit\u00e0 generale. Pi\u00f9 precisamente fanno parte di questa categoria tutte le teorie che sono state prodotte a partire dal XX secolo per cercare di spiegare alcuni fenomeni che le teorie classiche non riuscivano a dimostrare.\nQueste nuove teorie rappresentarono una \"spaccatura\" netta nel disegno teorico tracciato dalla fisica classica precedente in quanto ne hanno completamente rivisto idee e concetti di fondo in cui l'uomo aveva sempre creduto fin dai tempi pi\u00f9 antichi: \nFisica sperimentale e fisica teorica.\nUn'altra classificazione vuole la distinzione tra fisica sperimentale e fisica teorica in base alla suddivisione del processo di indagine scientifica rispettivamente nella fase dell'osservazione dei dati dell'esperimento e della loro successiva interpretazione ed elaborazione all'interno di teorie fisico-matematiche: stretto \u00e8 dunque il loro legame di collaborazione. Entrambe queste distinzioni possono essere fatte all'interno sia della fisica classica che della fisica moderna. A met\u00e0 strada fra le due si colloca la fisica computazionale, che permette di simulare gli esperimenti per mezzo del computer.\nFisica applicata.\nLa fisica applicata \u00e8 la parte della fisica che si interessa di particolari utilizzi tecnologici della fisica. \"Applicata\" si distingue da \"pura\" attraverso una sottile combinazione di fattori quali le motivazioni e le modalit\u00e0 della ricerca e le relazioni tra tecnologia e scienza influenzate dal lavoro.\nBranche della fisica.\nFisica matematica.\nLa fisica matematica \u00e8 quella disciplina scientifica che si occupa delle applicazioni della matematica ai problemi della fisica e dello sviluppo di metodi matematici adatti alla formulazione di teorie fisiche e alle relative applicazioni. \u00c8 una branca della fisica tipicamente teorica. In tempi recenti l'attivit\u00e0 dei fisici-matematici si \u00e8 concentrata principalmente sulle seguenti aree:\nL'evoluzione della fisica in questo senso va verso la cosiddetta teoria del tutto ovvero una teoria omnicomprensiva che spieghi la totalit\u00e0 dei fenomeni fisici osservati in termini delle interazioni fondamentali a loro volta unificate.\nFisica atomica.\nLa fisica atomica \u00e8 invece la branca della fisica che studia l'atomo nella sua interezza ovvero comprendendo nucleo ed elettroni. Si tratta di un campo della fisica studiato all'inizio del XX secolo con la fornitura dei vari modelli atomici fino al modello attuale ritenuto pi\u00f9 verosimile ovvero con nucleo interno ed elettroni esterni di tipo orbitale. Si tratta di un campo assestato gi\u00e0 nella prima met\u00e0 del XX secolo.\nFisica della materia condensata.\nLa pi\u00f9 ampia branca della fisica della materia condensata (comunemente detta fisica della materia) \u00e8 la fisica dello stato solido e riguarda lo studio delle propriet\u00e0 dei solidi, sia elettroniche, che meccaniche, ottiche e magnetiche. \nIl grosso della ricerca teorica e sperimentale della fisica dello stato solido \u00e8 focalizzato sui cristalli, sia a causa della loro caratteristica struttura atomica periodica, che ne facilita la modellizzazione matematica, che per il loro ampio utilizzo tecnologico. Con il termine stato solido in elettronica ci si riferisce in generale a tutti i dispositivi a semiconduttore. A differenza dei dispositivi elettromeccanici, quali ad esempio i rel\u00e8, i dispositivi a stato solido non hanno parti meccaniche in movimento. Il termine \u00e8 utilizzato anche per differenziare i dispositivi a semiconduttore dai primi dispositivi elettronici: le valvole e i diodi termoionici.\nIl punto di partenza di gran parte della teoria nell'ambito della fisica dello stato solido \u00e8 la formulazione di Schr\u00f6dinger della meccanica quantistica non relativistica. La teoria si colloca generalmente all'interno dell'approssimazione di Born - Oppenheimer e dalla struttura periodica del reticolo cristallino si ricavano le condizioni periodiche di Born-von Karman e il Teorema di Bloch, che caratterizza la funzione d'onda nel cristallo. Le deviazioni dalla periodicit\u00e0 sono trattate ampiamente tramite approcci perturbativi o con altri metodi pi\u00f9 innovativi, quali la rinormalizzazione degli stati elettronici. Appartiene alla fisica dello stato solido anche la fisica delle basse temperature la quale studia gli stati della materia a temperature prossime allo zero assoluto e i fenomeni ad essi connessi (ad es. condensato di Bose-Einstein, superconduttivit\u00e0 ecc..).\nFisica nucleare e delle particelle.\nLa fisica nucleare \u00e8 la branca della fisica che studia il nucleo atomico nei suoi costituenti protoni e neutroni e le loro interazioni. Si distingue dalla fisica atomica che invece studia l'atomo, sistema composto dal nucleo atomico e dagli elettroni. Si distingue a sua volta dalla fisica delle particelle o fisica subnucleare che invece ha come oggetto lo studio delle particelle pi\u00f9 piccole del nucleo atomico. La fisica delle particelle o subnucleare \u00e8 stata per molto tempo considerata una branca della fisica nucleare. Il termine fisica subnucleare sta cadendo in disuso poich\u00e9 si riferiva allo studio di particelle interne al nucleo, mentre oggi la maggior parte delle particelle note non sono costituenti nucleari.\nL'energia nucleare \u00e8 la pi\u00f9 comune applicazione della fisica nucleare, ma il campo di ricerca \u00e8 anche alla base di molte altre importanti applicazioni, come in medicina (medicina nucleare, risonanza magnetica nucleare), in scienza dei materiali (implantazioni ioniche) o archeologia (radiodatazione al carbonio).\nLa fisica delle particelle \u00e8 la branca della fisica che studia i costituenti fondamentali e le interazioni fondamentali della materia; essa rappresenta la fisica dell'infinitamente piccolo. Talvolta viene anche usata l'espressione fisica delle alte energie, quando si vuole far riferimento allo studio delle interazioni tra particelle elementari che si verificano ad altissima energia e che permettono di creare particelle non presenti in natura in condizioni ordinarie, come avviene con gli acceleratori di particelle.\nIn senso stretto, il termine particella non \u00e8 del tutto corretto. Gli oggetti studiati dalla fisica delle particelle, obbediscono ai principi della meccanica quantistica. Come tali, mostrano una dualit\u00e0 onda-corpuscolo, in base alla quale manifestano comportamenti da particella sotto determinate condizioni sperimentali e comportamenti da onda in altri. Teoricamente, non sono descritte n\u00e9 come onde n\u00e9 come particelle, ma come vettori di stato in un'astrazione chiamata spazio di Hilbert.\nFisica dei sistemi complessi.\nLa fisica dei sistemi complessi \u00e8 una branca relativamente recente della fisica moderna che studia appunto il comportamento fisico di sistemi complessi come ad esempio il sistema economico (econofisica) o il sistema climatico assunti come sistemi dinamici non lineari e a multicomponenti.\nFisica cibernetica.\nQuesta branca della fisica (la fisica cibernetica), nata nella seconda met\u00e0 del XX secolo, si \u00e8 sviluppata a tal punto che \u00e8 ora ricompresa all'interno di varie discipline tecnico-applicative quali l'automatica, la meccatronica e l'informatica (intelligenza artificiale).\nFisica medica.\nLa fisica medica o fisica sanitaria \u00e8 un'attivit\u00e0 che riguarda, in generale, tutti i settori della fisica applicata alla medicina e alla radioprotezione. Pi\u00f9 in particolare, le strutture di fisica sanitaria ospedaliere si occupano, in prevalenza, dell'impiego delle radiazioni ionizzanti e non ionizzanti (diagnostica per immagini, radioterapia, medicina nucleare, ...), ma anche di informatica, di modellistica, ecc.\nBiofisica.\nLa biofisica consiste nello studio dei fenomeni biologici dal punto di vista fisico. Si occupa, ad esempio, della dinamica ( e della termodinamica) delle macromolecole organiche (come proteine o acidi nucleici), o della fisica delle membrane cellulari. Uno dei principali problemi irrisolti della biofisica \u00e8, ad esempio, la comprensione del ripiegamento delle proteine.\nAstrofisica.\nL'astrofisica \u00e8 una scienza che applica la teoria e i metodi delle altre branche della fisica per studiare gli oggetti di cui \u00e8 composto l'universo, quali ad esempio le stelle, i pianeti, le galassie e i buchi neri. L'astrofisica si differenzia dall'astronomia in quanto l'astronomia si pone come obiettivo la comprensione dei movimenti degli oggetti celesti, mentre l'astrofisica tenta di spiegare l'origine, l'evoluzione e il comportamento degli oggetti celesti stessi, rappresentando quindi la fisica dell'infinitamente grande. Un'altra disciplina con cui l'astrofisica \u00e8 intimamente correlata \u00e8 la cosmologia, che ha come oggetto di studio l'origine dell'universo. I telescopi spaziali (tra cui va ricordato il telescopio spaziale Hubble) sono strumenti indispensabili alle indagini dell'astrofisica: grazie ad essi gli astrofisici hanno trovato conferma di molte teorie sull'universo.\nGeofisica.\nLa geofisica (anche detta fisica terrestre) \u00e8 in generale l'applicazione di misure e metodi fisici allo studio delle propriet\u00e0 e fenomeni fisici tipici del pianeta Terra.\nLa geofisica \u00e8 una scienza di tipo preminentemente sperimentale, che condivide il campo di applicazione sia con la fisica che con la geologia e comprende al suo interno diverse branche, quali ad esempio:\nLa geofisica applicata studia la parte solida pi\u00f9 superficiale della Terra e rivolge il suo campo di ricerche all'individuazione di strutture idonee per l'accumulo di idrocarburi, nonch\u00e9 alla risoluzione di problemi nel campo dell'ingegneria civile, ingegneria idraulica, ingegneria mineraria e per l'individuazione di fonti di energia geotermica.\nLe prospezioni geofisiche (prospezioni sismiche, elettriche, elettromagnetiche, radiometriche, gravimetriche) rappresentano alcuni metodi fisici utilizzati nel campo dell'esplorazione geologica.\nRapporti con le altre discipline.\nI principi fisici sono alla base di numerose discipline tecnico-scientifiche sia teoriche sia pi\u00f9 vicine al campo applicativo (tecnica). Allo stesso tempo la fisica si avvale degli strumenti tecnici e matematici messi a disposizione da queste discipline per aiutarsi nel suo continuo processo di indagine scientifica dei fenomeni dell'universo.\nMatematica.\nNel testo Il Saggiatore del 1623, Galileo Galilei afferma:\nIn generale, gli elementi che caratterizzano il modello matematico di un sistema fisico sono due: lo spazio degli stati e la dinamica. Il primo \u00e8 un insieme che contiene tutti i possibili stati in cui il sistema si pu\u00f2 trovare, dove per stato si intende una collezione di grandezze fisiche che, se conosciute in un certo istante, sono sufficienti per predire come evolver\u00e0 il sistema, cio\u00e8 quali stati saranno occupati negli istanti futuri; ad esempio, per un sistema meccanico di \"n\" particelle libere di muoversi nello spazio, uno stato \u00e8 un insieme di 6\"n\" numeri reali, 3\"n\" per le posizioni (3 coordinate per ogni particella), e i restanti 3\"n\" per le velocit\u00e0 (3 componenti per ogni particella). Lo spazio degli stati pu\u00f2 essere molto complicato, sia geometricamente (ad esempio nella meccanica dei sistemi vincolati e nella teoria della relativit\u00e0 generale, dove in genere \u00e8 una variet\u00e0 differenziale, i.e. uno spazio \"curvo\") che analiticamente (ad esempio in meccanica quantistica, dove \u00e8 uno spazio di Hilbert proiettivizzato). La dinamica, invece, \u00e8 la legge che, dato uno stato iniziale, descrive l'evoluzione del sistema. Solitamente, \u00e8 data in forma differenziale, cio\u00e8 collega lo stato in un certo istante a quello in un istante successivo \"infinitamente vicino\" nel tempo.\nLe pi\u00f9 grandi rivoluzioni della fisica moderna (la teoria della relativit\u00e0 generale, la meccanica quantistica e la teoria quantistica dei campi) si possono ricondurre all'inadeguatezza della fisica classica a descrivere i nuovi fenomeni sperimentali riscontrati verso la fine dell'Ottocento e l'inizio del Novecento (l'esperimento di Michelson-Morley e i vari esperimenti in cui si presentano fenomeni quantistici, tra cui, l'esperimento della doppia fenditura, il corpo nero, l'effetto fotoelettrico e l'effetto Compton). Le maggiori aree della matematica che forniscono strumenti utili allo studio sia della forma dello spazio degli stati che della dinamica sono:\nStatistica.\nGli strumenti della statistica sono utilizzati durante la fase di rilevamento dei dati a partire dal modello fisico e nella fase successiva di trattamento dei dati. Particolarmente utile nella prima fase di rilevamento dei dati \u00e8 la metodica del campionamento statistico (in inglese \"sampling\"), che consiste nel selezionare una particolare serie di dati all'interno dell'intervallo di condizioni studiate.\nUna volta ottenuti i dati, viene effettuata la cosiddetta analisi di regressione, che permette di ottenere dall'insieme di dati pi\u00f9 o meno sparsi (in quanto affetti da errori di varia natura) una relazione matematica precisa. Nel caso pi\u00f9 semplice in cui la relazione matematica tra i dati venga rappresentata da una retta, si parla di regressione lineare. Molti concetti statistici sono poi presi a prestito dalla fisica statistica laddove non \u00e8 possibile avere informazioni deterministiche sui sistemi o fenomeni a molti gradi di libert\u00e0 e variabili.\nInformatica.\nI computer vengono utilizzati in pi\u00f9 fasi del processo conoscitivo: durante la fase di osservazione possono essere utilizzati ad esempio per effettuare un campionamento delle misurazioni, ovvero il valore della grandezza da misurare viene letto ad intervalli determinati, in modo da avere pi\u00f9 misure in un ristretto lasso di tempo. Il calcolatore pu\u00f2 svolgere anche la funzione di strumento registratore: i dati relativi all'osservazione vengono ad essere archiviati per lo svolgimento di operazioni successive di valutazione e/o confronto con altri dati. L'intero sistema per la misurazione, il trattamento e la registrazione dei dati, costituito dal calcolatore e da strumentazioni specifiche ad esso interfacciate, viene denominato sistema di acquisizione dati (o DAQ).\nGli strumenti informatici possono quindi fungere da \"strumento\" durante le diverse fasi dell'esperienza, ma possono anche andare oltre, costituendo un vero e proprio sistema virtuale, che sostituisce e \"imita\" il sistema fisico reale; si parla in questo caso di simulazione del processo in esame. Il sistema simulato presenta il vantaggio rispetto al sistema reale di avere un controllo su tutti gli elementi di disturbo che influenzano il fenomeno studiato; d'altra parte \u00e8 necessaria una precedente conoscenza del modello matematico associato al modello fisico per la creazione del modello simulato. La simulazione quindi affianca \"in primis\" l'osservazione diretta durante il processo conoscitivo, con lo scopo di convalidare il modello matematico ipotizzato, e una volta che la corrispondenza tra modello fisico e modello simulato \u00e8 stata accertata, \u00e8 possibile utilizzare la simulazione per effettuare delle stime in condizioni contemplate dal modello matematico, ma che sono differenti da quelle in cui \u00e8 avvenuta la precedente osservazione diretta.\nChimica.\nLa fisica \u00e8 strettamente connessa alla chimica (la scienza delle molecole) con cui si \u00e8 sviluppata di pari passo nel corso degli ultimi due secoli. La chimica prende molti concetti dalla fisica, soprattutto nei campi di termodinamica, elettromagnetismo, e meccanica quantistica. Tuttavia i fenomeni chimici sono talmente complessi e vari da costituire una branca del sapere distinta. Nella chimica, come nella fisica, esiste il concetto di forza come \"interazione tra i corpi\". Nel caso della chimica \"i corpi\" hanno dimensioni dell'ordine dell'\u00c5ngstr\u00f6m, e sono appunto le molecole, gli atomi, gli ioni, i complessi attivati, e altre particelle di dimensioni ad essi confrontabili. Le forze di interazione tra questi corpi sono i legami chimici (legami intramolecolari) e altre forze di interazione pi\u00f9 blande (ad esempio le forze di Van der Waals, il legame a idrogeno e le forze di London).\nIngegneria.\n\u00c8 probabilmente la disciplina che pi\u00f9 di ogni altra si avvale dei principi della fisica per sviluppare teorie proprie dedicate all'ideazione, progettazione, realizzazione e gestione di sistemi utili alle esigenze dell'uomo e della societ\u00e0: nel campo dell'ingegneria edile e dell'ingegneria civile strutture edili e opere civili (case, strade, ponti) sfruttano le conoscenze nel campo della statica e sulla resistenza meccanica dei materiali sottoposti a stress o sollecitazioni meccaniche e/o termiche; l'ingegneria meccanica e l'ingegneria motoristica sfruttano le conoscenze offerte dalla termodinamica per la progettazione e la realizzazione delle macchine termiche; l'ingegneria energetica sfrutta le conoscenze fisiche per la realizzazione di sistemi di produzione e distribuzione dell'energia (energia nucleare, energie rinnovabili, energia da combustibili fossili); l'ingegneria dell'informazione sfrutta i segnali e le onde elettromagnetiche emesse dalle sorgenti per il trasporto dell'informazione a distanza.\nEconomia.\nL'approccio metodologico utilizzato nel campo della fisica \u00e8 applicato dall'inizio degli anni novanta anche a problematiche di tipo economico nell'ambito della disciplina denominata econofisica come tentativo di superamento dell'approccio classico economico di tipo semi-quantitativo.\nAd esempio vengono studiate le fluttuazioni dei mercati finanziari e i crash del mercato azionario a partire da modelli normalmente utilizzati per studiare fenomeni di tipo fisico quali: modelli di percolazione, modelli derivati dalla geometria frattale, modelli di arresto cardiaco, criticalit\u00e0 auto-organizzata e previsione dei terremoti, tipicamente modelli per sistemi complessi e caotici ovvero non-lineari.\nFilosofia.\nPrima dell'avvento del metodo scientifico, l'interpretazione dei fenomeni naturali era riservata alla filosofia, per cui per lungo tempo la fisica fu denominata \"filosofia naturale\". Tra i primi tentativi di descrivere la materia in ambito filosofico, si ricorda Talete.\nSuccessivamente Democrito tent\u00f2 di descrivere la materia attraverso i concetti di vuoto e atomo. Ad oggi la fisica mantiene stretti rapporti con la filosofia attraverso branche come l'epistemologia e la filosofia della scienza.\nContributi e sviluppi conoscitivi.\nCome in ogni altra disciplina scientifica i contributi scientifici alla nascita ed allo sviluppo di teorie fisiche avvengono attraverso pubblicazioni scientifiche su riviste scientifiche soggette ai ben noti e rigorosi processi di revisione paritaria."}
{"id": "2577464", "revid": "486946", "url": "https://it.wikipedia.org/wiki?curid=2577464", "title": "Massiminiana", "text": ""}
{"id": "2577467", "revid": "47767", "url": "https://it.wikipedia.org/wiki?curid=2577467", "title": "Perifete", "text": ""}
{"id": "2577468", "revid": "767487", "url": "https://it.wikipedia.org/wiki?curid=2577468", "title": "Marcos Rog\u00e9rio Pagnan", "text": "Carriera.\nUniversale italo-brasiliano, \u00e8 giunto in Italia nel 2006 giocando una prima stagione alla Marca Trevigiana in serie A2. L'anno successivo, si trasferisce in prestito alla formazione del Futsal Villorba, mentre a fine stagione passa allo Sporting Marca Futsal dove disputa una buona stagione, nella quale segna 18 gol.\nAl termine della stagione 2008-09, complice la rinuncia alla serie A2 da parte della societ\u00e0 trevigiana, si trasferisce all'Arzignano Grifo ma non ha miglior fortuna dato che la compagine biancorossa retrocede e non si iscrive al successivo campionato di serie A2; Pagnan si accasa quindi al Gruppo Fassina (A2) per poi scendere di categoria allo Sporting Cavaso Possagno (C1) e fare quindi ritorno in serie B con la CAME Dosson."}
{"id": "2577469", "revid": "466539", "url": "https://it.wikipedia.org/wiki?curid=2577469", "title": "Cladonia cristatella", "text": "Cladonia cristatella Tuck. (1858), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"cristatus\", diminutivo di \"cristatellus\", che significa \"crestato, provvisto di piccola cresta\", ad indicare la forma terminale degli apoteci.\nIl nome comune \"British Soldier Lichen\", cio\u00e8 lichene del soldato britannico, deriva dalla parte terminale degli apoteci di colore rosso vivo, molto simile ai copricapi rossi portati dai soldati britannici durante la guerra d'indipendenza americana\nCaratteristiche fisiche.\nCladonia cristatella ha squamule provviste di soredi piccole, piane e seghettate; di colore verde chiaro sulla parte superiore e bianco su quella inferiore. I podezi sono alti circa 1-2 centimetri, di forma cilindrica e si allargano verso l'apotecio. Le ramificazioni multiple dei podezi sono solitamente senza squamule e provvisti di sottili striature. Il colore scarlatto degli apoteci \u00e8 tipico delle specie della sezione Cocciferae\nIl fotobionte \u00e8 principalmente un'alga verde delle Trentepohlia, la Trebouxia erici.\nDa questa specie sono stati isolati dei composti della naftazarina e all'esame cromatografico sono state rilevate consistenti tracce di acido barbatico e acido usnico\nHabitat.\nCresce su suolo.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nTassonomia.\nQuesta specie appartiene alla sezione Cocciferae; a tutto il 2008 sono state identificate le seguenti forme, sottospecie e variet\u00e0:"}
{"id": "2577470", "revid": "1983214", "url": "https://it.wikipedia.org/wiki?curid=2577470", "title": "Rusalka", "text": ""}
{"id": "2577476", "revid": "1543377", "url": "https://it.wikipedia.org/wiki?curid=2577476", "title": "Insomnia (Craig David)", "text": "Insomnia \u00e8 una canzone del cantante R&amp;B inglese Craig David, pubblicata all'interno della compilation Greatest Hits.\nIl brano ha raggiunto la 43\u00aa posizione della Official Singles Chart, mancando cos\u00ec di poco la Top 40."}
{"id": "2577478", "revid": "74801", "url": "https://it.wikipedia.org/wiki?curid=2577478", "title": "Saint Peter Port", "text": "Saint Peter Port (in francese \"Saint-Pierre-Port\") \u00e8 la capitale dell'isola di Guernsey, cos\u00ec come il suo principale porto. Nel 2001 la popolazione era di abitanti.\nIl suo nome significa sia in inglese che in francese \"Il Porto di San Pietro\".\nSuddivisioni.\nSaint Peter Port \u00e8 suddivisa in 4 cantoni:\nLe isole di Herm e Jethou non fanno parte di nessun cantone ma appartengono alla parrocchia."}
{"id": "2577479", "revid": "287204", "url": "https://it.wikipedia.org/wiki?curid=2577479", "title": "New York Athletic Club", "text": "Il New York Athletic Club \u00e8 un club polisportivo statunitense, con sede a New York.\nFondato nel 1868 da Harry Buermeyer, John Babcock e William Curtis, organizz\u00f2 i primi campionati nazionali di pugilato, wrestling e di atletica leggera, e port\u00f2 la scherma negli Stati Uniti. Oggi, il NYAC, situato a Central Park South e Seventh Avenue, \u00e8 la prima organizzazione sportiva di New York, con oltre 9000 membri, ammessi solo per invito.\nImportanti membri.\nI membri del NYAC hanno vinto in totale 215 medaglie olimpiche, di cui 123 d'oro, 40 d'argento e 52 di bronzo.\nI trentanove atleti del NYAC conquistarono 5 medaglie d'oro, 1 d'argento e 5 di bronzo ai Giochi olimpici di , mentre ai Giochi di vinsero due medaglie d'oro, una medaglia d'argento e due medaglie di bronzo.\nStrutture.\nIl club possiede due strutture principali, una a New York e una a Travers Island. La \"City House\", situata al 180 Central Park South, occupa una delle pi\u00f9 prestigiose strutture della citt\u00e0. Costruita agli inizi del XX secolo, offre una vista panoramica su Central Park. La struttura di 24 piani include due ristoranti, un cocktail lounge, una biblioteca, una sala da ballo, una da biliardo e otto piani di stanze per membri e ospiti del club. I piani di allenamenti per i membri includono una piscina, un campo da pallacanestro, un ring per il pugilato, una stanza per il wrestling e per la scherma, un piano per il judo e un campo da squash.\nDenominata con il nome dell'uomo d'affari William Travers, che la rese abitabile per se stesso nel 1886, Travers Island \u00e8 la sede estiva del NYAC, presso Long Island Sound. L'isola \u00e8 situata tra Neptune Island, Glen Island e Hunter Island nel Pelham Bay Park di New York.\nQuesta sede consiste nella \"Main House\" e in altri edifici e strutture che ricoprono 30 acri di terreno, circa 120.000 m\u00b2. Le strutture riguardano il tennis, il canottaggio, il nuoto di fondo, i tuffi, il rugby, il calcio, il croquet e il lacrosse."}
{"id": "2577480", "revid": "228587", "url": "https://it.wikipedia.org/wiki?curid=2577480", "title": "Women's World Awards", "text": ""}
{"id": "2577481", "revid": "767487", "url": "https://it.wikipedia.org/wiki?curid=2577481", "title": "Franco De Piccoli", "text": ""}
{"id": "2577487", "revid": "287204", "url": "https://it.wikipedia.org/wiki?curid=2577487", "title": "Luce della luce", "text": "Luce della luce (1999) \u00e8 il primo album dell'ensemble Laudanova.\nIl disco.\nRegistrato nel settembre 1998 presso la biblioteca del castello di Montegiove (Terni), il disco raccoglie . I brani sono firmati da Tullio Visioli, Riccardo Crinella, Zia Mirabdolbaghi.\nCollegamenti.\nLaudanova"}
{"id": "2577488", "revid": "123695438", "url": "https://it.wikipedia.org/wiki?curid=2577488", "title": "Khevsureti", "text": "Khevsureti / Khevsuria (georgiano: \u10ee\u10d4\u10d5\u10e1\u10e3\u10e0\u10d4\u10d7\u10d8, \"terra delle valli\"), oppure, pi\u00f9 aderente alla grafia italiana, Chevsureti / Chevsuria o Cevsuria, \u00e8 una regione storico-etnografica situata nella Georgia orientale. Popolata dal ramo dei cartveli (georgiani) situati lungo il versante sia settentrionale che meridionale della catena montuosa del Gran Caucaso.\nGeografia fisica.\nComprendente le piccole valli fluviali dell'Ardoti, Shatili, Arkhoti e dell'Aragvi, la provincia confina con la Cecenia ed \u00e8 compresa nell'attuale distretto di Dusheti, nella regione di Mtskheta-Mtianeti, Georgia. La provincia copre un'area di 1050\u00a0km\u00b2, con una popolazione invernale di circa 3.200 persone. I villaggi pi\u00f9 grandi sono Barisakho e Shatili.\nEtnografia.\nIl territorio di Khevsureti, insieme alla regione confinante di Pshavi, era nota agli scrittori medievali come Pkhovi o in lingua georgiana: \u10e4\u10ee\u10dd\u10d5\u10d8. Il cronachista Leonti Mroveli menziona che dopo la conversione del re Mirian II e la regina Nana al cristianesimo all'inizio del IV secolo, Santa Nino continuasse a predicare tra i montanari georgiani (\u10db\u10d7\u10d4\u10e3\u10da\u10dc\u10d8, mtiulni) inclusi gli abitanti di Pkhovi.\n\"\u10d3\u10d0 \u10ec\u10d0\u10e0\u10d5\u10d8\u10d3\u10d0 \u10ec\u10db\u10d8\u10d3\u10d0 \u10dc\u10d8\u10dc\u10dd \u10d3\u10d0 \u10d4\u10de\u10d8\u10e1\u10d9\u10dd\u10de\u10dd\u10e1\u10d8 \u10d8\u10dd\u10d5\u10d0\u10dc\u10d4, \u10d3\u10d0 \u10db\u10d0\u10d7 \u10d7\u10d0\u10dc\u10d0 \u10ec\u10d0\u10e0\u10d0\u10e2\u10d0\u10dc\u10d0 \u10db\u10d4\u10e4\u10d4\u10db\u10d0\u10dc \u10d4\u10e0\u10d8\u10e1-\u10d7\u10d0\u10d5\u10d8 \u10d4\u10e0\u10d7\u10d8. \u10db\u10d8\u10d5\u10d8\u10d3\u10d4\u10e1 \u10d3\u10d0 \u10d3\u10d0\u10d3\u10d2\u10d4\u10e1 \u10ec\u10dd\u10d1\u10d4\u10dc\u10e1, \u10d3\u10d0 \u10db\u10dd\u10e3\u10ec\u10dd\u10d3\u10d4\u10e1 \u10db\u10d7\u10d4\u10e3\u10da\u10d7\u10d0, \u10de\u10d8\u10e0\u10e3\u10e2\u10e7\u10e3\u10d7\u10d0 \u10e1\u10d0\u10ee\u10d4\u10d7\u10d0 \u10db\u10d0\u10d7 \u10d9\u10d0\u10ea\u10d7\u10d0, \u10ed\u10d0\u10e0\u10d7\u10d0\u10da\u10d4\u10da\u10d7\u10d0, \u10e4\u10ee\u10dd\u10d4\u10da\u10d7\u10d0, \u10ec\u10d8\u10da\u10d9\u10d0\u10dc\u10d4\u10da\u10d7\u10d0 \u10d3\u10d0 \u10d2\u10e3\u10d3\u10d0\u10db\u10d0\u10e7\u10e0\u10d4\u10da\u10d7\u10d0.\" (\u10e5\u10d0\u10e0\u10d7\u10da\u10d8\u10e1 \u10ea\u10ee\u10dd\u10d5\u10e0\u10d4\u10d1\u10d0,1955)\nLa Georgia medievale non fu mai capace di istituire un tipico sistema feudale. Il codice civile della comunit\u00e0 rimaneva fondato su antichi valori e tradizioni. I figli delle famiglie nobili e i signori venivano allevati da famiglie di contadini (\u10d2\u10da\u10d4\u10ee\u10d8, \"glekhi\") rinomati per la loro saggezza e qualit\u00e0 umane. Questo popolo introdusse la giovent\u00f9 alla cultura, storia, tradizioni e a tutti gli aspetti della conoscenza umana e alle esperienze basate sui valori ortodossi cristiani. (Vedi chiesa apostolica e ortodossa georgiana). Successivamente un eminente scrittore, Ilia Chavchavadze, espresse tre tesori georgiani: \"lingua, terra e fede\".\nStoricamente, le comunit\u00e0 montane georgiane godevano di un certo grado di autonomia. I khevsuri non accettarono mai signori locali; essi eleggevano i loro capi o \"khevisberi\" (\u10ee\u10d4\u10d5\u10d8\u10e1\u10d1\u10d4\u10e0\u10d8, \"pi\u00f9 anziani\") e il consiglio di anziani e si sottomettevano soltanto al monarca (vedi Lista dei re di Georgia). Erano guerrieri eccezionali con qualit\u00e0 georgiane tradizionali di coraggio, franchezza, onest\u00e0, fraternit\u00e0, indipendenza e amore per la libert\u00e0, e costituivano spesso la guardia del corpo del sovrano. I re li consideravano come guardiani affidabili delle montagne del Caucaso e della frontiera settentrionale del regno. Nelle battaglie i khevsuri indossavano bandiere adornate con croci e consideravano se stessi membri permanenti dell'esercito delle sacre bandiere e guardiani tutori dei re georgiani.\nCi fu un'ipotesi, proveniente dai locali e dalle descrizioni fatte dal militare ed etnografo russo Arnold Zisserman, che trascorse 25 anni (1842-1867) durante l'espansione russa nel Caucaso (vedi Georgia dentro l'impero russo), riguardo al fatto che questi montanari georgiani fossero i discendenti degli ultimi crociati europei, poich\u00e9 la loro cultura folclorica \u2013 le pratiche materiali, sociali e religiose\u00a0\u2013 somigliavano molto a quelle dei crociati. Il viaggiatore americano Richard Halliburton (1900-1939) vide e annot\u00f2 i costumi della trib\u00f9 khevsura nel 1935. I khevsuri sono menzionati nelle fonti greche, romane e georgiane, prima della formazione delle crociate europee (vedi Storia della Georgia e del popolo georgiano), e la pura origine europea dei khevsuri non viene sostenuta dagli studiosi moderni. Tuttavia, qualche forma di insediamento di crociati in queste aree \u00e8 possibile, poich\u00e9 essi sono menzionati in molti manoscritti del tempo come partecipanti alle battaglie contro i mussulmani in Georgia (100 crociati \"franchi\" facevano parte dell'esercito di re Davide nella Battaglia di Didgori), e il fatto che alcuni di loro passassero di qui dopo la caduta della Terra Santa.\nGli uomini khevsuri, armati di spadoni, indossavano una cotta di maglia, indumenti pieni di decorazioni con croci e icone, che servivano come mezzi di protezione, secondo il Cristianesimo da essi adottato all'inizio del IV secolo (vedi Storia della chiesa apostolica e ortodossa georgiana). Lo storico greco Erodoto (ca. 484 a.C. \u2013 ca. 425 a.C.) annota che i montanari caucasici di quel tempo fossero brillanti tessitori e ricamatori del loro caratteristico abito (\u010docha), che per l'uso frequente veniva a logorarsi ma mai scolorirsi. Secondo la loro tradizione, le giovani ragazze iniziavano a lavorare a maglia all'et\u00e0 di 6-7 anni, mentre gli uomini studiavano e facevano esercitazioni militari. Le donne risultavano essere cos\u00ec pi\u00f9 svantaggiate riguardo all'educazione e alla possibilit\u00e0 di uno stato sociale pi\u00f9 elevato.\nEssi avevano uno un rigoroso sistema di esercitazione fisica nelle arti marziali conservatesi nel Khridoli, che \u00e8 parte della ricca tradizione militare georgiana.\nAnche le danze khevsure si sono preservate nelle danze nazionali come la danza del guerriero Khevsuruli.\nSociet\u00e0.\nReligione.\nLa loro religione \u00e8 un'unica mescolanza di cristianesimo ortodosso georgiano e culti pre-cristiani. Adoravano i \"luoghi\" sacri, localmente noti come \"jvari\" (\u201ccroce\"), \"khati\" (\u201cicona\u201d) o \"salotsavi\" (\u201csantuario\u201d). A parte il loro carattere religioso, questi erano i siti dove i locali discutevano e decidevano riguardo alle questioni comuni, come incursioni contro nemici, la pace, appelli di vario tipo, ecc. Anche durante il periodo sovietico, con le sue dure restrizioni per qualsiasi attivit\u00e0 religiosa, ogni anno i montanari georgiani, insieme a un gruppo di sacerdoti pi\u00f9 anziani, organizzavano e praticavano i loro rituali tradizionali.\nMigrazione.\nQualche disobbedienza procurata dai khevsuri ai danni dell'ideologia sovietica fu causa della migrazione obbligatoria verso la pianura, iniziata dal governo negli anni '50, dando in questo modo come risultato l'abbandono di molti villaggi montani. La privazione economica degli ultimi due decenni contribu\u00ec ad aumentare la tendenza verso la migrazione.\nTradizioni e folclore.\nCome le altre regioni montane della Georgia, Khevsureti \u00e8 caratterizzata da una grande diversit\u00e0 di tradizioni e costumi. Essi parlano un dialetto locale della lingua georgiana che riecheggia la letteratura georgiana del Medioevo e mantengono molte delle loro antiche tradizioni, inclusi rituali folclorici. La legge della vendetta di sangue (faida) era ancora viva nel XX secolo.\nAnche le tradizioni musicali somigliano alla musica del Medioevo e infatti Khevsureti \u00e8 famosa per le sue ballate medievali e musica folclorica.\nIl Perangi khevsuro \u00e8 diverso dalla classica \u010docha georgiano, poich\u00e9 \u00e8 decorato con pi\u00f9 croci ed ha colori pi\u00f9 efficaci ed \u00e8 generalmente corto, a forma di trapezoide.\nL'architettura di Khevsureti \u00e8 in maggior parte caratterizzata dallo stile della fortezza e dalle numerose torri dislocate tra le montagne come segno di una costante vigilanza del territorio contro i loro nemici. I khevsuri sono noti per la loro guerra con i popoli del Caucaso settentrionale inclusi ceceni, kisti e le popolazioni del Dagestan. A causa della complessit\u00e0 e mancanza di industrializzazione del Caucaso Maggiore, le trib\u00f9 caucasiche settentrionali usavano attaccare e depredare i georgiani che dimoravano sulle montagne. Il rinomato poeta georgiano Vazha Pshavela descrisse la guerra dei khevsuri nelle sue poesie. Una delle sue pi\u00f9 famose poesie \u00e8 \"Aluda Ketelauri\", un giovane khevsuro, famoso per la sua abilit\u00e0 e audacia di guerriero. Un giorno, dopo che il villaggio khevsuro venne invaso dai kisti (ceceni), Aluda insegu\u00ec gli invasori uccidendoli. Dopo l'uccisione del ceceno chiamato \"Mussah\", Aluda inizi\u00f2 a piangere per il guerriero avendo constatato il coraggio e la dedizione alla sua religione. Quando Aluda ritorn\u00f2 a Shatili, estern\u00f2 al villaggio la sua ammirazione per l'eroe ceceno; la comunit\u00e0 ne rimase scossa e, a causa di questa sua ammirazione per il pagano, il villaggio fin\u00ec cos\u00ec per condannare Aluda scacciandolo dalla comunit\u00e0. \nL\"'Enciclopedia Britannica\" dell'edizione 1911 riportava il fatto che ancora molti costumi curiosi persistevano tra i khevsuri, come per esempio l'imprigionamento della donna durante la nascita di un figlio, in una capanna isolata, attorno alla quale il marito si aggira, sparando a intervalli con il suo moschetto. Dopo la nascita, veniva portato furtivamente del cibo alla madre, tenuta in prigionia per un mese, dopodich\u00e9 la capanna veniva bruciata. Una delle pi\u00f9 sorprendenti caratteristiche delle culture tradizionali di khevsureti era la relazione prematrimoniale nota come \"sc'orproba\" (o \"c'ac'loba\", come \u00e8 conosciuta a Pshavi). Una giovane coppia poteva giacere insieme durante la notte con una spada posta tra loro, poich\u00e9 la penetrazione sessuale era rigorosamente proibita, e ogni uomo che avesse infranto questa regola veniva condannato a morte. Anche nel recente passato un luogo chiamato Ossario di Anatori era utilizzato dai Khevsuri gravemente malati: per salvare le loro famiglie si recavano in quel luogo e trovavano la loro fine in isolamento, mantenendo i loro parenti al sicuro dalle calamit\u00e0 di epidemie e malattie mortali.\nDozzine di fortificazioni, santuari e chiese sono sparse per tutta la provincia. Le principali di queste strutture architettoniche sono: le fortezze di Khakhmati, di Akhieli, di Lebaiskari, di Mutso, le fortificazioni di Shatili, la croce di Gudani e quella di Anatori."}
{"id": "2577494", "revid": "352448", "url": "https://it.wikipedia.org/wiki?curid=2577494", "title": "Khevsuria", "text": ""}
{"id": "2577496", "revid": "352448", "url": "https://it.wikipedia.org/wiki?curid=2577496", "title": "Chevsureti", "text": ""}
{"id": "2577497", "revid": "6923", "url": "https://it.wikipedia.org/wiki?curid=2577497", "title": "Mercedes-Benz W108/W109", "text": ""}
{"id": "2577498", "revid": "352448", "url": "https://it.wikipedia.org/wiki?curid=2577498", "title": "Chevsuria", "text": ""}
{"id": "2577499", "revid": "6923", "url": "https://it.wikipedia.org/wiki?curid=2577499", "title": "Mercedes-Benz W111/W112", "text": ""}
{"id": "2577500", "revid": "6923", "url": "https://it.wikipedia.org/wiki?curid=2577500", "title": "Mercedes-Benz W114/W115", "text": ""}
{"id": "2577502", "revid": "125920684", "url": "https://it.wikipedia.org/wiki?curid=2577502", "title": "Capo provvisorio dello Stato", "text": "Il capo provvisorio dello Stato \u00e8 stata una carica istituzionale dell'ordinamento giuridico italiano a cui furono attribuite le funzioni di Capo dello Stato nel periodo intercorrente fra l'abolizione della monarchia a seguito del referendum del 2 giugno 1946 e l'entrata in vigore della nuova Costituzione repubblicana.\nGenesi.\nLa carica fu prevista dallo stesso Luogotenente del Regno Umberto II di Savoia in attuazione del Patto di Salerno, con cui la Monarchia e il Comitato di Liberazione Nazionale concordavano di rinviare alla fine della guerra ogni decisione sulla forma istituzionale, nell'ipotesi di una transizione alla forma repubblicana. Successivamente si scelse che la decisione non sarebbe pi\u00f9 stata affidata alla deliberazione dell'Assemblea Costituente, ma direttamente al popolo tramite referendum a suffragio universale.\nStoria.\nIl passaggio da monarchia a repubblica.\nIl decreto legislativo luogotenenziale del 16 marzo 1946 n. 98&lt;ref name=\"RD98/46\"&gt;&lt;/ref&gt;, siglato dallo stesso Umberto di Savoia, stabiliva che qualora la \"\u00abmaggioranza degli elettori votanti\u00bb\" si fosse pronunciata in favore della Repubblica, al momento della proclamazione dei risultati le funzioni di Capo provvisorio dello Stato sarebbero state esercitate dal Presidente del Consiglio (art. 2, terzo comma). Qualora invece la stessa maggioranza si fosse pronunciata in favore della Monarchia, sarebbe continuato il regime luogotenziale allora vigente (art. 2, quarto comma). Il 10 giugno la Corte di Cassazione procedette alla somma dei risultati parziali presenti nei soli verbali fino in quel momento trasmessi dagli uffici circoscrizionali, rimandando al 18 giugno la proclamazione definitiva integrata dai risultati delle sezioni mancanti e dalle decisioni sulle contestazioni.\nNella notte tra il 12 e il 13 giugno, a fronte della situazione di stallo istituzionale e di tensione sociale segnata da proteste e manifestazioni violente culminate negli scontri di Napoli dell'11 giugno, il Consiglio dei Ministri in virt\u00f9 della proclamazione, bench\u00e9 non definitiva, dei risultati, decise per l'immediata operativit\u00e0 dell'art. 2, terzo comma del decreto, attivando, cos\u00ec, in capo alla carica di Presidente del Consiglio, all'epoca coperta da Alcide De Gasperi, la funzione accessoria di Capo Provvisorio dello Stato, senza attendere la proclamazione definitiva dell'esito del referendum. I risultati definitivi furono ufficializzati dalla Cassazione il 18 giugno.\nL'elezione da parte dell'Assemblea Costituente.\nIl 28 giugno 1946, l'Assemblea Costituente a norma dell'art. 2, secondo comma, del citato decreto legislativo luogotenenziale, elesse capo provvisorio dello Stato Enrico De Nicola, al primo scrutinio con 396 voti su 501, superando la maggioranza dei tre quinti dei 556 componenti richiesta dal decreto. Il giuramento del Capo provvisorio dello Stato avvenne ufficialmente il 1\u00ba luglio.\nLa durata in carica dell'Assemblea Costituente, e conseguentemente del Capo Provvisorio dello Stato, sarebbe dovuta essere di un anno, ma la necessit\u00e0 di un largo accordo fra le forze politiche richiese un prolungamento del mandato dell'Assemblea e di De Nicola: come gesto di sensibilit\u00e0 istituzionale, adducendo motivazioni di salute, in vista della scadenza del suo mandato originale il Capo provvisorio dello Stato present\u00f2 comunque le sue dimissioni il 25 giugno 1947, ma il giorno seguente l'Assemblea Costituente decise di riconfermarlo al primo scrutinio con 405 voti su 431.\nCon l'entrata in vigore della Costituzione, il 1\u00ba gennaio 1948, il capo provvisorio dello Stato esercit\u00f2 le attribuzioni e assunse il titolo di Presidente della Repubblica in forza della 1\u00aa disposizione transitoria e finale della Costituzione, segnando cos\u00ec la mutazione della denominazione della carica.\nNella Costituzione promulgata il 27 dicembre 1947.\nCon riferimento alla carica del Capo \"Provvisorio\" dello Stato, le disposizioni transitorie e finali della Costituzione promulgata il 27 dicembre 1947 stabilirono che:\nL'art. 87 identific\u00f2 la carica di Presidente della Repubblica con quella di Capo dello Stato, in quanto rappresentante dell'unit\u00e0 nazionale."}
{"id": "2577503", "revid": "423521", "url": "https://it.wikipedia.org/wiki?curid=2577503", "title": "Hugochukwu Enyinnaya", "text": ""}
{"id": "2577505", "revid": "344646", "url": "https://it.wikipedia.org/wiki?curid=2577505", "title": "Mister Moto", "text": ""}
{"id": "2577506", "revid": "339392", "url": "https://it.wikipedia.org/wiki?curid=2577506", "title": "Mercedes-Benz OM611/646", "text": ""}
{"id": "2577507", "revid": "339392", "url": "https://it.wikipedia.org/wiki?curid=2577507", "title": "Mercedes-Benz OM612/647", "text": ""}
{"id": "2577510", "revid": "339392", "url": "https://it.wikipedia.org/wiki?curid=2577510", "title": "Mercedes-Benz OM613/648", "text": ""}
{"id": "2577513", "revid": "6923", "url": "https://it.wikipedia.org/wiki?curid=2577513", "title": "Mercedes-Benz OM628/629", "text": ""}
{"id": "2577521", "revid": "6923", "url": "https://it.wikipedia.org/wiki?curid=2577521", "title": "PSA ES/Renault L7X", "text": ""}
{"id": "2577522", "revid": "486946", "url": "https://it.wikipedia.org/wiki?curid=2577522", "title": "Renault M9R/Nissan M1D", "text": ""}
{"id": "2577526", "revid": "439868", "url": "https://it.wikipedia.org/wiki?curid=2577526", "title": "Pader", "text": "Il fiume Pader \u00e8 un affluente del Reno e ha una lunghezza di circa 4 chilometri. Si trova nel Nord-Ovest della Germania. Esso \u00e8 considerato uno dei fiumi pi\u00f9 corti del Paese. Scorre in tutta la sua lunghezza entro la citt\u00e0 di Paderborn.\nNome.\nIl significato e l'origine del nome di Pader, da cui il nome della citt\u00e0 di Paderborn, in s\u00e9 non \u00e8 chiaro. Si pensa per\u00f2 voglia dire \"percorso\" o \"acqua\"."}
{"id": "2577527", "revid": "200568", "url": "https://it.wikipedia.org/wiki?curid=2577527", "title": "Cartveli", "text": "I cartveli o kartveli sono gruppi etnici situati nel Caucaso meridionale, nel bacino dell'alto Kura e del Rion, parlanti lingue caucasiche meridionali (dette appunto anche lingue cartveliche).\nSono di solito classificati in:"}
{"id": "2577531", "revid": "352448", "url": "https://it.wikipedia.org/wiki?curid=2577531", "title": "Kartveli", "text": ""}
{"id": "2577534", "revid": "6923", "url": "https://it.wikipedia.org/wiki?curid=2577534", "title": "BMW E65/E66/E67/E68", "text": ""}
{"id": "2577536", "revid": "6923", "url": "https://it.wikipedia.org/wiki?curid=2577536", "title": "BMW E66", "text": ""}
{"id": "2577537", "revid": "6923", "url": "https://it.wikipedia.org/wiki?curid=2577537", "title": "BMW E67", "text": ""}
{"id": "2577539", "revid": "6923", "url": "https://it.wikipedia.org/wiki?curid=2577539", "title": "BMW E68", "text": ""}
{"id": "2577542", "revid": "6923", "url": "https://it.wikipedia.org/wiki?curid=2577542", "title": "BMW F01/F02", "text": ""}
{"id": "2577544", "revid": "138230", "url": "https://it.wikipedia.org/wiki?curid=2577544", "title": "Putsch della birreria di Monaco", "text": ""}
{"id": "2577545", "revid": "6923", "url": "https://it.wikipedia.org/wiki?curid=2577545", "title": "BMW F02", "text": ""}
{"id": "2577550", "revid": "62748", "url": "https://it.wikipedia.org/wiki?curid=2577550", "title": "Max Alvarado", "text": "Noto per i suoi ruoli di cattivo, nella sua carriera durata quasi un cinquantennio ha spesso recitato come antagonista di Fernando Poe."}
{"id": "2577553", "revid": "6923", "url": "https://it.wikipedia.org/wiki?curid=2577553", "title": "Renault Type DO/Type DP/Type EE", "text": ""}
{"id": "2577554", "revid": "287204", "url": "https://it.wikipedia.org/wiki?curid=2577554", "title": "Contesto (programma televisivo)", "text": "Contesto \u00e8 stata una trasmissione della RSI che \u00e8 stata trasmessa dal 2008 al 2011 su RSI LA1 dal luned\u00ec al venerd\u00ec alle 19.40. Si trattava di un faccia a faccia tra 2 ospiti per capire meglio l'attualit\u00e0 nazionale e regionale. Ogni trasmissione aveva come riferimento un fatto o un personaggio. Il suo predecessore era \"Buonasera\".\nTipi di dibattiti.\nNelle 190 puntate andate in onda sino al 19 settembre 2009 gli argomenti trattati erano suddivisi come segue:"}
{"id": "2577555", "revid": "6923", "url": "https://it.wikipedia.org/wiki?curid=2577555", "title": "Renault Type CC/Type DJ/Type CE", "text": ""}
{"id": "2577557", "revid": "6923", "url": "https://it.wikipedia.org/wiki?curid=2577557", "title": "Renault Type AZ/Type BZ/Type CB/Type DG", "text": ""}
{"id": "2577559", "revid": "6923", "url": "https://it.wikipedia.org/wiki?curid=2577559", "title": "Renault Type AH/Type AM", "text": ""}
{"id": "2577561", "revid": "6923", "url": "https://it.wikipedia.org/wiki?curid=2577561", "title": "Renault Type AG/Type AG-1", "text": ""}
{"id": "2577562", "revid": "767487", "url": "https://it.wikipedia.org/wiki?curid=2577562", "title": "La emboscada", "text": ""}
{"id": "2577563", "revid": "6923", "url": "https://it.wikipedia.org/wiki?curid=2577563", "title": "Renault Type V/Type AS", "text": ""}
{"id": "2577564", "revid": "729019", "url": "https://it.wikipedia.org/wiki?curid=2577564", "title": "Il tempo e i silenzi", "text": "Il tempo e i silenzi (2004) \u00e8 il secondo album dell'ensemble Laudanova.\nIl disco.\nRegistrato nel settembre 1999 presso la biblioteca del castello di Montegiove (Terni). Il disco dopo una lunga rielaborazione \u00e8 stato pubblicato nel 2004 dallo stesso ensemble. Si tratta di una raccolta di dieci brani legati al primo periodo di attivit\u00e0 del gruppo. I brani sono firmati da Tullio Visioli, Riccardo Crinella, Zia Mirabdolbaghi, Gianfranco Benigni, Giovanni Sorgente.\nCollegamenti.\nLaudanova"}
{"id": "2577565", "revid": "6923", "url": "https://it.wikipedia.org/wiki?curid=2577565", "title": "Renault Type L/Type M", "text": ""}
{"id": "2577568", "revid": "6923", "url": "https://it.wikipedia.org/wiki?curid=2577568", "title": "Renault Type H/Type J", "text": ""}
{"id": "2577569", "revid": "287204", "url": "https://it.wikipedia.org/wiki?curid=2577569", "title": "Michele Governatori", "text": "Biografia.\nSi laurea a Milano nel 1996 in Economia Politica specializzandosi in Economia dell'energia e dell'ambiente e lavora in diverse aziende del settore come esperto di regolamentazione dei mercati energetici.\nCollabora dal 2002 con la rivista letteraria Fernandel. Nel 2003 fonda, insieme tra gli altri allo scrittore Federico Platania, il gruppo di \"provocatori letterari\" \"I libri in testa\", tuttora attivo a Roma.\nCura dal 2009 su Radio Radicale la rubrica \"Derrick\" dedicata a energia e ambiente.\nIl 1\u00ba novembre 2010, nel corso del IX Congresso di Radicali Italiani a Chianciano Terme (SI) \u00e8 eletto componente del Comitato Nazionale del movimento per l'anno politico 2010-11. Nel 2011-12 \u00e8 invece membro di Direzione del movimento.\nAttivit\u00e0 letteraria.\nSue principali pubblicazioni di narrativa i romanzi \"Venere in topless\" (Fernandel, 2003), \"Il paese delle cicogne\" (Foschi, 2004) e \"La citt\u00e0 scomparsa\" (Barbera, 2006), caratterizzati da una lingua informale, da uno spiccato interesse per l'attualit\u00e0 e per l'ecologia, ma soprattutto da un'attenzione verso personaggi perdenti o velleitari: \"Un sognatore abietto, ottuso e vile\" \u00e8 il protagonista di \"La citt\u00e0 scomparsa\" secondo il critico letterario Luca Mastrantonio (Il Riformista, 9/2/2007), \"Una persona semplice, sciocca, ma fondamentalmente onesta\" secondo lo scrittore e critico Piersandro Pallavicini (La Stampa, 10/3/2007)."}
{"id": "2577571", "revid": "110157", "url": "https://it.wikipedia.org/wiki?curid=2577571", "title": "Palacio de Vistalegre", "text": "Il Palacio de Vistalegre \u00e8 un'arena coperta di Madrid, in Spagna, nata per la pratica della pallacanestro (ha ospitato le partite interne del Club Baloncesto Estudiantes dal 2001 al 2005 e quelle del Real Madrid Baloncesto dal 2004 al 2010).\nIl Vistalegre \u00e8 stato inaugurato nel 2000 e pu\u00f2 ospitare fino a spettatori.\nStoria.\nIl sito dove ora \u00e8 localizzata l'arena era precedentemente adibito alle gare di corrida e si chiamava Plaza de Toros de Carabanchel. L'arena era stata costruita nel 1908. Nel 1980 l'arena venne chiusa e il sito rest\u00f2 vuoto fino a quando, nel 1996, venne progettato un riutizzo dello stesso in qualit\u00e0 di arena moderna, che avrebbe avuto anche la capacit\u00e0 di ospitare le gare di combattimento tra tori. Il palazzetto venne inaugurato nel 2000, con una capacit\u00e0 di posti a sedere che varia dai ai . Il parcheggio \u00e8 da posti auto.\nIl 22 novembre 2004, la struttura ospita una tappa del Live at Last Tour di Anastacia."}
{"id": "2577574", "revid": "1437722", "url": "https://it.wikipedia.org/wiki?curid=2577574", "title": "Il cielo ha una porta sola", "text": "Il cielo ha una porta sola \u00e8 il tredicesimo album di Biagio Antonacci, pubblicato il 2008. Il DVD contiene l'intervista \"Dipingendo...colori e parole con Biagio\"."}
{"id": "2577576", "revid": "1951708", "url": "https://it.wikipedia.org/wiki?curid=2577576", "title": "Automatic (Tokio Hotel)", "text": "Automatic \u00e8 un singolo del gruppo musicale tedesco Tokio Hotel. Il singolo \u00e8 stato pubblicato nei paesi tedeschi con il titolo in lingua tedesca Automatisch.\n\u00c8 il primo singolo estratto dall'album \"Humanoid\" della band. \u00c8 stato pubblicato il 18 settembre in Germania e il 22 settembre negli Stati Uniti dalla Universal Records."}
{"id": "2577577", "revid": "767487", "url": "https://it.wikipedia.org/wiki?curid=2577577", "title": "Pio Emanuelli", "text": "Biografia.\nPio Emanuelli nacque a Roma il 3 novembre 1889, e ivi mor\u00ec il 2 luglio 1946. Rivel\u00f2 precocemente il proprio interesse per l'astronomia (invi\u00f2 alcune osservazioni sull'eclisse solare del 1900 al noto astronomo francese Camille Flammarion); dopo essersi laureato in Fisica, entr\u00f2 nel 1910 alla Specola Vaticana chiamato dal direttore, il padre gesuita Johann Georg Hagen dove collabor\u00f2 con lo stesso alla stesura dell'\"Astrographic catalogue\". \nNel 1922 gli venne conferita per meriti la libera docenza in astronomia fisica e descrittiva, presso l'universit\u00e0 di Roma, divenendo ordinario di Storia dell'Astronomia nella stessa universit\u00e0 nel 1938; nello stesso periodo tenne anche corsi all'universit\u00e0 di Perugia. I suoi interessi si rivolsero principalmente verso la meccanica celeste e le osservazioni di eclissi solari, e in seguito verso la storia dell'astronomia e la divulgazione scientifica, anche con numerosi articoli e con trasmissioni radiofoniche. Emanuelli partecip\u00f2 a spedizioni per osservare le eclissi totali del Sole del 1922 e 1923. Durante la guerra diresse la stazione meteorologica di Bracciano, continuando nel contempo a studiare ed insegnare astronomia. Fu segretario della Societ\u00e0 astronomica italiana, socio della Accademia pontificia dei nuovi lincei. Come divulgatore scientifico, scrisse numerosi articoli di argomento astronomico sulla rubrica \"Dal taccuino astronomico di Pio Emanuelli\" che aveva sul mensile \"Coelum Astronomia\". A partire dal 1930 fu titolare inoltre di un'altra rubrica di divulgazione astronomica sul \"Corriere della Sera,\" oltre che di numerose riviste popolari e specializzate, quali \u00abAlmanacco scientifico e industriale\u00bb, \u00abMemorie della Societ\u00e0 Astronomica Italiana\u00bb, \u00abAstronomische Nachrichten\u00bb, \u00abPopular Astronomy\u00bb. Tra i suoi numerosi scritti si ricordano le \"Tavole per la trasformazione delle coordinate equatoriali in coordinate galattiche\" (1929), i saggi divulgativi \"Eventi astronomici e bizzarrie scientifiche\" (1927), \"Il cielo e le sue meraviglie\" (1934), oltre a numerosissimi articoli, tra i quali: \"Ephemeride des Planeten\" (1908), \"L'Astronomia in Dante\" (1921), \"The stellar region at the total solar eclipse of 1923\" (1923), \"Gli eclissi di sole totali non-centrali\" (1928), \"Il periodo pre-Herscheliano dell'astronomia siderale\" (1929), \"Storia della scoperta dell'allargamento delle righe spettrali nelle macchie solari\" (1933), \"Bio-bibliografie di astronomi dimenticati\" (1937) \nNel 1997 gli \u00e8 stato dedicato l'asteroide 11145 Emanuelli.\nArchivio.\nEmanuellilasci\u00f2 alla sua morte alla moglie Carmen, insieme ad una ricchissima biblioteca, una grande quantit\u00e0 di materiali scientifici, in parte ancora sotto forma di appunti e materiale preparatorio. Il materiale \u00e8 pervenuto alla Domus Galilaeana, dove \u00e8 attualmente conservato, tramite donazione e acquisto. La donazione \u00e8 avvenuta a pi\u00f9 riprese a partire dal 1967. L'acquisto dell'ultima parte del fondo, che ha riguardato anche la biblioteca dell'astronomo, \u00e8 avvenuto nel 1973. "}
{"id": "2577578", "revid": "1305772", "url": "https://it.wikipedia.org/wiki?curid=2577578", "title": "Ion Sturza", "text": "Istruzione e inizio della carriera.\nNato nella famiglia di boiardi moldavi Sturdza, Ion si laure\u00f2 in economia all'Universit\u00e0 Statale della Moldavia.\nSturza lavor\u00f2 come presidente di una banca e uomo d'affari nella distribuzione di succhi di frutta in Moldavia; dal 2002 lavora alla Rompetrol, la seconda compagnia di petrolio in Romania, di cui \u00e8 vicepresidente. Nel 2007 inizi\u00f2 la pi\u00f9 grande transazione della storia in Romania, dato che la KazMunaiGaz compr\u00f2 il 75% delle azioni della compagnia per 2,7 miliardi di dollari.\nPrimo Ministro della Moldavia.\nHa ricoperto la carica di Primo ministro dal 19 febbraio al 9 novembre 1999; il suo governo ebbe il sostegno dell'Alleanza per la Democrazia e le Riforme."}
{"id": "2577579", "revid": "76963", "url": "https://it.wikipedia.org/wiki?curid=2577579", "title": "Henry van Lyck", "text": ""}
{"id": "2577581", "revid": "6923", "url": "https://it.wikipedia.org/wiki?curid=2577581", "title": "Renault Type PG/Type RA", "text": ""}
{"id": "2577583", "revid": "6923", "url": "https://it.wikipedia.org/wiki?curid=2577583", "title": "Renault Type PI/Type PZ", "text": ""}
{"id": "2577584", "revid": "6923", "url": "https://it.wikipedia.org/wiki?curid=2577584", "title": "Renault Type NO/Type NE", "text": ""}
{"id": "2577585", "revid": "6923", "url": "https://it.wikipedia.org/wiki?curid=2577585", "title": "Renault Type JY/Type MG", "text": ""}
{"id": "2577586", "revid": "6923", "url": "https://it.wikipedia.org/wiki?curid=2577586", "title": "Renault Type JM-JT/Type KR", "text": ""}
{"id": "2577587", "revid": "6923", "url": "https://it.wikipedia.org/wiki?curid=2577587", "title": "Renault Type HG/Type IQ", "text": ""}
{"id": "2577588", "revid": "197586", "url": "https://it.wikipedia.org/wiki?curid=2577588", "title": "Luigi Bedolo", "text": ""}
{"id": "2577589", "revid": "6923", "url": "https://it.wikipedia.org/wiki?curid=2577589", "title": "Renault Type GS/Type IG", "text": ""}
{"id": "2577590", "revid": "6923", "url": "https://it.wikipedia.org/wiki?curid=2577590", "title": "Paquito Diaz", "text": "Assieme a Max Alvarado, \u00e8 noto per i suoi ruoli di cattivo, che molto spesso nei suoi film lo hanno visto opposto a Fernando Poe.\nBiografia.\nPaquito Diaz nacque a Pampanga il 28 maggio 1937 da padre statunitense di origini messicane, spagnole e nativo americane. Suo fratello, Romy Diaz, e i figli Joko e Cheska sono anch'essi attori. Prima di diventare un attore era un giocatore di pallacanestro, cos\u00ec come il fratello Romy, suo compagno di squadra nella FEU Tamaraws. Diaz \u00e8 famoso per i suoi numerosi film in cui recitava come cattivo, molto spesso contro Fernando Poe Jr., il quale era suo amico nella vita reale.\n\u00c8 scomparso nel 2011 all'et\u00e0 di 73 anni."}
{"id": "2577591", "revid": "6923", "url": "https://it.wikipedia.org/wiki?curid=2577591", "title": "Renault Type D/Type E/Type G", "text": ""}
{"id": "2577592", "revid": "197586", "url": "https://it.wikipedia.org/wiki?curid=2577592", "title": "Ettore Bedolo", "text": ""}
{"id": "2577594", "revid": "436907", "url": "https://it.wikipedia.org/wiki?curid=2577594", "title": "Off the Record (Sweet)", "text": "Off the Record \u00e8 il quinto album in studio del gruppo musicale britannico Sweet, pubblicato nell'aprile 1977 dalla RCA Victor.\nTracce.\nTesti e musiche di Andy Scott, Mick Tucker, Brian Connolly e Steve Priest."}
{"id": "2577596", "revid": "547034", "url": "https://it.wikipedia.org/wiki?curid=2577596", "title": "Ugo Pecchioli", "text": "Biografia.\nNato a Torino, ma di discendenze toscane, sviluppa le sue idee antifasciste sotto l'influsso del padre e di un professore, Alfredo Corti, che viene condannato al confino per aver rifiutato di firmare il giuramento di fedelt\u00e0 al regime fascista: ancora studente al Liceo D'Azeglio, costituisce un primo nucleo antifascista clandestino con Giorgio Elter, e si distingue per l'attivit\u00e0 a sostegno degli operai in sciopero.\nArrestato il 25 luglio 1943 per aver manifestato alla caduta del fascismo, riesce a fuggire dopo l'8 settembre 1943 ed espatria nella Confederazione Elvetica, dove incontra altri fuorusciti che lo aiutano a rientrare e a costituire la formazione partigiana \"Arturo Verraz\" della Val di Cogne: matura in quel periodo la scelta di aderire al PCI. Si distingue in numerosi combattimenti, riuscendo anche a far rientrare dalla Svizzera Walter Fillak con altri antifascisti: costretto da un grande rastrellamento a riparare nella vicina Francia, da poco liberata, rientra in Italia e, divenuto Capo di Stato maggiore della 77\u00aa Brigata Garibaldi, mantiene i contatti tra la Francia e le zone dell'Italia liberata.\nNella primavera del 1945 partecipa alla battaglia per la liberazione di Torino: le sue azioni gli valgono l'assegnazione di due Croci al Valor Militare.\nDopo il 1945 riprende gli studi e si laurea in giurisprudenza, continuando nella battaglia politica con incarichi nel PCI a livello regionale e nazionale: fino al 1955 fu membro della segreteria nazionale della FGCI, dirigendo insieme a Dario Valori, \"Pattuglia\", il settimanale della giovent\u00f9 democratica, di ispirazione social-comunista. Nel PCI divenne segretario in Piemonte fino al 1970; tra il 1960 e il 1970 fu anche Consigliere Comunale a Torino.\nMembro della Direzione nazionale fino al 1983, fu responsabile della sezione Problemi dello Stato; dal 1972 al 1992 fu ininterrottamente eletto al Senato, ove si impegn\u00f2 sulle questioni al centro dei suoi interessi politici: la riforma dello Stato, la lotta alla mafia e alla criminalit\u00e0 organizzata, la lotta al terrorismo e la difesa dell'ordinamento democratico.\nNel 1989 \u00e8 tra i sostenitori della \u201csvolta\u201d del PCI e partecipa alla costituzione del nuovo soggetto politico, il PDS, di cui - nel 1992 - diviene il coordinatore parlamentare dell'iniziativa politica sulla lotta alla mafia e alla criminalit\u00e0 organizzata. \nFu membro della Commissione d'inchiesta sul caso Moro e fece parte della delegazione italiana all'Assemblea parlamentare del Consiglio d'Europa e nell'Unione europea Occidentale.\n\u00c8 stato membro del Consiglio Nazionale dell'ANPI.\nUn \u201cfondo\u201d di importanti documenti di Ugo Pecchioli \u00e8 raccolto presso la Fondazione Gramsci."}
{"id": "2577601", "revid": "709565", "url": "https://it.wikipedia.org/wiki?curid=2577601", "title": "MicroMACRO", "text": "microMACRO era una trasmissione della RSI che \u00e8 andata in onda dal 1997 al 2010 su RSI LA1 i venerd\u00ec sera alle 22:15. Lo scopo che si prefiggeva la trasmissione era quella di dare uno sguardo sulla societ\u00e0 che cambia: da una parte la societ\u00e0 globalizzata e dall'altra il singolo cittadino. Quindi il programma seguiva l'evoluzione di avvenimenti vicini e lontani e interpretava i nuovi fenomeni socio-economici nella realt\u00e0 che ci circonda.\nTipi di dibattiti.\nTematiche trattate dagli ospiti:"}
{"id": "2577602", "revid": "6923", "url": "https://it.wikipedia.org/wiki?curid=2577602", "title": "Simca 1300/1500", "text": ""}
{"id": "2577604", "revid": "6923", "url": "https://it.wikipedia.org/wiki?curid=2577604", "title": "Simca 1301/1501", "text": ""}
{"id": "2577607", "revid": "114994555", "url": "https://it.wikipedia.org/wiki?curid=2577607", "title": "Eddie Garcia", "text": "Soprannominato \"Manoy\", \u00e8 considerato uno dei pi\u00f9 grandi interpreti nella storia del cinema filippino.\nNel corso della sua carriera, protrattasi per settant'anni, lavor\u00f2 con attori del calibro di Fernando Poe Jr., Gloria Romero, Leopoldo Salcedo, Mario O'Hara e Anita Linda e raggiunse la fama nazionale, nei primi anni settanta, grazie a ruoli da antagonista in film d'azione. Tra le sue celebri interpretazioni vi sono quelle in pellicole come \"Beast of the Yellow Night\" (1971), \"The Woman Hunt\" (1972), \"Magdusa Ka\" (1986), \"Deathrow\" (2000), \"The Debut\" (2001), \"Abakada... Ina\" (2001), \"Bwakaw\" (2012) e \"ML\" (2018). Attore versatile, seppe cimentarsi con successo anche in ruoli comici, drammatici e film a tematica LGBT. Attivo anche in televisione, nell'ultima parte della sua vita interpret\u00f2 celebri sceneggiati televisivi come \"Little Nanay\" (2015\u20132016) e \"Ang Probinsyano\" (2016\u20132019).\nBiografia.\nDi origini ispanofilippine, nasce a Sorsogon City, figlio di Antonio Garc\u00eda e Vicenta Verchez. Passa la sua adolescenza nella municipalit\u00e0 di Juban, per poi divenire membro dei Philippine Scouts al termine della seconda guerra mondiale. Nella seconda met\u00e0 degli anni quaranta presta servizio attivo come poliziotto militare presso la citt\u00e0 giapponese di Okinawa.\nLa morte.\nL'8 giugno 2019, durante le riprese della serie televisiva \"Rosang Agimat\" di GMA Network, l'attore inciampa su uno dei cavi posti sul set nel corso di una scena d'inseguimento: caduto a faccia in avanti, riporta una frattura delle vertebre cervicali (diversamente da quanto riportato dalle prime versioni dell'accaduto che parlavano di un attacco cardiaco) e perde immediatamente conoscenza. L'incidente viene registrato in video da un cittadino anonimo e caricato sui social media, suscitando clamore e polemiche. Portato al Mary Johnston Hospital di Tondo senza aver ricevuto alcuna procedura di primo soccorso, Garcia \u00e8 successivamente trasferito in terapia intensiva al Makati Medical Center dell'omonima citt\u00e0, dove muore il 20 giugno seguente dopo un coma di 12 giorni. Il corpo dell'attore, come da sua volont\u00e0, \u00e8 subito cremato e l'urna con le sue ceneri esposta per i tre giorni successivi all'Heritage Memorial Park di Taguig. Numerosi sono i tributi e i messaggi di cordoglio da tutto il paese: la morte improvvisa di Garcia porta in seguito colleghi e politici a richiedere una maggiore attenzione in merito alla sicurezza sul lavoro degli attori."}
{"id": "2577608", "revid": "729019", "url": "https://it.wikipedia.org/wiki?curid=2577608", "title": "Perifete (guerriero acheo)", "text": "Nella mitologia greca, Perifete \u00e8 un valido guerriero acheo che prese parte alla guerra di Troia e vi trov\u00f2 la morte per mano di Ettore durante il decimo anno. \u00c8 citato nel libro XV dell'\"Iliade\" di Omero.\nIl mito.\nOrigini.\nOmero presenta Perifete nell'\"Iliade\" soffermandosi su dettagli biografici insoliti. Nato a Micene, era figlio di Copreo, l'araldo che fungeva da intermediario del re Euristeo presso Eracle, allorch\u00e9 quest'ultimo gli si sottomise per espiare l'omicidio dei suoi figli. Pare infatti che Euristeo temesse i frequenti scatti d'ira dell'eroe e che quindi volle assicurarsi comunicandogli le sue decisioni attraverso un fidato messaggero, il quale non era da meno in codardia. Perifete crebbe a Micene, rivelando doti che senza dubbio non erano eredit\u00e0 del padre: le sue eccellenti abilit\u00e0 di combattente e corridore, nonch\u00e9 il suo ottimo intuito e buonsenso, che ne fecero uno dei pi\u00f9 acclamati cittadini micenei.\nLa capacit\u00e0 di superare il padre in pregi era una caratteristica rarissima nel mondo greco, poich\u00e9 solitamente la regola funzionava all'inverso; lo stesso Omero, in altri casi (\"Odissea\", libro II, versi 276-277), sostiene la superiorit\u00e0 paterna su ogni figlio.\nMorte.\nQuando Agamennone, sovrano di Micene, per compiacere il fratello Menelao, dichiar\u00f2 guerra a Troia, resasi colpevole dell'ingrato rapimento di Elena, Perifete entr\u00f2 nell'esercito greco per combattere in nome dei suoi re, oltre che per lavare il sopruso del ratto, che era considerato un'onta per la Grecia intera ed un affronto al valore dell'ospitalit\u00e0. Sebbene non esplicitato dall'\"Iliade\", Perifete era cugino degli Atridi poich\u00e9 il padre Copreo era uno degli innumerevoli figli di Pelope e Ippodamia.\nGuerriero prezioso nell'esercito acheo, si trov\u00f2 coinvolto nello sfortunato scontro presso le navi nel quale i Troiani, sostenuti da Apollo, misero in fuga gli avversari scompigliandone le file. Perifete stesso, confuso in mezzo all'esercito, fu uno dei pochi che ebbe il coraggio di voltarsi contro il nemico; quando, spinto dai nemici, indietreggi\u00f2, il guerriero inciamp\u00f2 sull'orlo dell'ingombrante scudo che l'aveva sempre protetto dai dardi avversari, cadendo supino nella polvere: il suo elmo son\u00f2 cupamente all'impatto. Ettore, vedendolo sconvolto nella turba, gli fu subito sopra e lo trafisse al petto con la lancia, strappandogli il fiato e la vita. Omero afferma che Perifete, una volta ucciso, \"diede ad Ettore altissima gloria\". Perifete va incluso nel gruppo dei trentuno guerrieri massacrati da Ettore. (Igino, \"Fabula\", 113.)"}
{"id": "2577610", "revid": "6923", "url": "https://it.wikipedia.org/wiki?curid=2577610", "title": "Simca 160/180/2 litres", "text": ""}
{"id": "2577616", "revid": "210936", "url": "https://it.wikipedia.org/wiki?curid=2577616", "title": "Coloscopia", "text": ""}
{"id": "2577617", "revid": "110157", "url": "https://it.wikipedia.org/wiki?curid=2577617", "title": "Level Headed", "text": "Level Headed \u00e8 il settimo album dei Sweet, pubblicato nel 1978 per l'etichetta discografica Polydor Records in Europa e dalla Capitol Records nel resto del mondo.\nAltre tracce.\nDelle stesse sessioni di registrazione \"Cover Girl\" (\"Connolly, Priest, Scott, Tucker\") \u00e8 stata pubblicata come B-side del singolo \"Love Is Like Oxygen\" (\"Scott, Griffin\") (versione edit da 3'44\") mentre per l'altro singolo pubblicato \"California Nights\" (\"Connolly, Priest, Scott, Tucker\") \u00e8 stata utilizzata una parte edit da una registrazione originariamente fatta per l'album \"Off the Record\" che faceva parte del brano \"Laura Lee\" e che viene pubblicata col titolo \"Show Me The Way\" (\"Connolly, Priest, Scott, Tucker\")"}
{"id": "2577619", "revid": "407169", "url": "https://it.wikipedia.org/wiki?curid=2577619", "title": "Regno di Funan", "text": ""}
{"id": "2577620", "revid": "367445", "url": "https://it.wikipedia.org/wiki?curid=2577620", "title": "Patti chiari", "text": "Patti chiari \u00e8 una trasmissione della RSI che viene trasmessa dall'11 gennaio 2008 su RSI LA1 il venerd\u00ec alle 21:00. Si tratta di video-inchieste con successiva discussione con ospiti.\nTipi di dibattiti.\nArgomenti trattati:"}
{"id": "2577622", "revid": "913245", "url": "https://it.wikipedia.org/wiki?curid=2577622", "title": "Giorgio Piantella", "text": "Biografia.\nIn forza al Centro Sportivo Carabinieri, vanta 15 titoli di campione italiano (tra outdoor e indoor) e numerose partecipazioni nelle principali manifestazioni internazionali.\nLe sue principali affermazioni sono la vittoria dell'oro alla Coppa del mondo militare indoor ad Atene, l'argento alle Universiadi a Belgrado e l'argento ai Mondiali militari a Sofia e il bronzo ai Giochi del Mediterraneo a Mersin in Turchia nel 2013."}
{"id": "2577624", "revid": "6923", "url": "https://it.wikipedia.org/wiki?curid=2577624", "title": "Triumph 2000/2500", "text": ""}
{"id": "2577625", "revid": "731511", "url": "https://it.wikipedia.org/wiki?curid=2577625", "title": "Donald Jackson", "text": "Vincitore di quattro titoli nazionali canadesi, alle Olimpiadi invernali di vinse la medaglia di bronzo. Nel 1962, ai Campionati mondiali di pattinaggio di figura, fu il primo atleta a realizzare un triplo lutz, grazie al quale vinse la medaglia d'oro ricevendo ben sette 6.0, un record. La sua \u00e8 da alcuni considerata la migliore performance di tutti i tempi."}
{"id": "2577627", "revid": "1318658", "url": "https://it.wikipedia.org/wiki?curid=2577627", "title": "Louis Sachar", "text": "Biografia.\nAll'et\u00e0 di nove anni, Louis Sachar e i suoi genitori si trasferiscono a Tustin, in California. Dopo aver ottenuto il diploma liceale, frequenta per un semestre l'Antioch College in Ohio e, dopo la morte del padre, l'Universit\u00e0 della California a Berkeley; per poter guadagnare tre crediti universitari, inizia a lavorare come assistente scolastico alla Hillside Elementary School. Nel 1976 si laurea in economia e, nel 1980, anche in giurisprudenza presso l'Universit\u00e0 della California a San Francisco.\nDal 1985 \u00e8 sposato con Carla Jean Askew, consulente di scuola elementare, con la quale vive in Texas; la coppia ha una figlia, Sherre, nata il 19 gennaio 1987.\nCarriera.\nDopo essersi trasferito in Connecticut, esordisce col suo primo romanzo \"Sideways Stories from Wayside\" nel 1976 (ispirato alla sua esperienza come assistente scolastico); da allora ha scritto oltre venti libri e si \u00e8 aggiudicato numerosi premi letterari. Nel 1998 pubblica il romanzo \"Buchi nel deserto\" che ha venduto oltre 8 milioni di copie nel mondo, e dal quale nel 2003 \u00e8 stato tratto un film omonimo in cui figura come sceneggiatore e interprete di un piccolo ruolo. Nel 2007 viene prodotto \"Wayside\", un adattamento animato per la televisione della serie \"Wayside School\", composto da due stagioni di 26 episodi."}
{"id": "2577629", "revid": "729019", "url": "https://it.wikipedia.org/wiki?curid=2577629", "title": "Liceu (metropolitana di Barcellona)", "text": "Liceu \u00e8 una stazione della Linea 3 della metropolitana di Barcellona, nel distretto della Ciutat Vella, presso la Rambla dels Caputxins, nelle vicinanze del Gran Teatre del Liceu, il grande teatro d'opera da cui prende il nome.\nLa stazione ha vestiboli indipendenti per ogni senso di marcia a causa della esigua profondit\u00e0. \u00c8 stata inaugurata nel 1925 con la prima parte del prolungamento del \"Gran Metro de Barcelona\"; con la riorganizzazione del 1982 divenne una stazione della L3 e assunse l'attuale denominazione. Nell'estate del 2008 sono terminati i lavori di ristrutturazione che hanno dato alla stazione una decorazione \"tematica\"."}
{"id": "2577631", "revid": "767487", "url": "https://it.wikipedia.org/wiki?curid=2577631", "title": "Tak\u00e9o", "text": "Tak\u00e9o, o \"Ta Keo\", \u00e8 il capoluogo della omonima Provincia di Tak\u00e9o, nel sud della Cambogia. Nel 1998 aveva una popolazione di 39.186 abitanti. Citt\u00e0 e provincia sono note per la loro industria della seta: la provincia ospita 10.000 dei 15.000 tessitori dell'intera Cambogia. La gran parte opera nei villaggi lungo la Strada Nazionale N.2 (NH2), che attraversa l'intera provincia da Nord a Sud e passa per la citt\u00e0. La tecnica di tessitura della seta divenne nota ai Khmer probabilmente nel II secolo d.C., durante il Regno di Funan, proveniente da India e Cina.\nInfrastrutture e trasporti.\nLa cittadina \u00e8 servita dalla strada nazionale 2 (NH2) che collega a Phnom Penh e al Vietnam. La stazione ferroviaria di Tak\u00e9o si trova lungo la ferrovia Phnom Penh-Sihanoukville e vede transitare treni passeggeri quattro volte la settimana. Dal porto fluviale opera un servizio di traghettamento per Angkor Borei."}
{"id": "2577632", "revid": "6923", "url": "https://it.wikipedia.org/wiki?curid=2577632", "title": "Jake Cuenca", "text": "\u00c8 salito alla ribalta dopo aver recitato nelle serie \"Palos\", \"Sana Maulit Muli\" e \"Tayong Dalawa\".\nNato da padre spagnolo e madre filippina, \u00e8 sotto contratto con la ABS-CBN, una delle principali imprese private filippine operanti nel settore dei media e della comunicazione.\nCarriera.\nHa fatto la sua prima apparizione in tv nel 2005, nella serie di fantasia , nel ruolo di Kahlil. \u00c8 inoltre apparso nella nona stagione di Love to Love, dove ha recitato assieme all'attrice Jennylyn Mercado.\nDopo un'altra serie di fantasia, Majika, \u00e8 apparso su X-ray Magazine, assieme ad altri promettenti attori.\n lavora per la ABS-CBN, dopo la scadenza del suo contratto con la GMA-7."}
{"id": "2577642", "revid": "287204", "url": "https://it.wikipedia.org/wiki?curid=2577642", "title": "Herge", "text": ""}
{"id": "2577643", "revid": "101260", "url": "https://it.wikipedia.org/wiki?curid=2577643", "title": "Fiat Bravo e Brava", "text": ""}
{"id": "2577645", "revid": "155634", "url": "https://it.wikipedia.org/wiki?curid=2577645", "title": "Fabio Santus", "text": "Biografia.\nOriginario di Gromo, ha debuttato in campo internazionale ai Mondiali juniores del 1995 a G\u00e4llivare, vincendo l'argento nella 30\u00a0km a tecnica libera. Nell'edizione successiva, ad Asiago, nella stessa gara ha vinto l'oro.\nIn Coppa del Mondo ha esordito il 14 dicembre 1996 nella 15\u00a0km a tecnica libera di Brusson vinta da Bj\u00f8rn D\u00e6hlie (48\u00b0) e ha ottenuto il primo podio il 4 febbraio 2007 nella staffetta di Davos (2\u00b0). Dalla stagione 2009-2010 si \u00e8 dedicato esclusivamente alla Marathon Cup, vincendo il trofeo nel 2010 e chiudendo al secondo posto nel 2011.\nIn carriera ha partecipato a due edizioni dei Giochi olimpici invernali, (26\u00b0 nella 50\u00a0km) e (33\u00b0 nella 15 km, 19\u00b0 nella 50 km, 16\u00b0 nell'inseguimento) e a tre dei Campionati mondiali (19\u00b0 nella 50\u00a0km di Val di Fiemme 2003 il miglior risultato).\nPalmar\u00e8s.\nMarathon Cup.\nMarathon Cup - vittorie.\nLegenda:\nMS = partenza in linea\nTL = tecnica libera"}
{"id": "2577646", "revid": "101260", "url": "https://it.wikipedia.org/wiki?curid=2577646", "title": "Mercedes-Benz OM611 e 646", "text": ""}
{"id": "2577647", "revid": "101260", "url": "https://it.wikipedia.org/wiki?curid=2577647", "title": "Mercedes-Benz OM612 e 647", "text": ""}
{"id": "2577648", "revid": "101260", "url": "https://it.wikipedia.org/wiki?curid=2577648", "title": "Mercedes-Benz OM613 e 648", "text": ""}
{"id": "2577649", "revid": "486946", "url": "https://it.wikipedia.org/wiki?curid=2577649", "title": "Tsvetanka Khristova", "text": ""}
{"id": "2577656", "revid": "287204", "url": "https://it.wikipedia.org/wiki?curid=2577656", "title": "Borut Bozic", "text": ""}
{"id": "2577660", "revid": "287204", "url": "https://it.wikipedia.org/wiki?curid=2577660", "title": "Heinrich Finke", "text": "Biografia.\nNato in una famiglia di modeste condizioni economiche (il padre era tessitore) Heinrich Finke ebbe difficolt\u00e0 nel seguire corsi di studio regolari: studi\u00f2 il latino da autodidatta e inizi\u00f2 a lavorare mentre era ancora studente. Studi\u00f2 comunque alle universit\u00e0 di M\u00fcnster e di Tubinga, laureandosi in quest'ultima universit\u00e0 nel 1878 e conseguendo il dottorato nel 1880. Fu professore a M\u00fcnster e a Friburgo in Brisgovia. Anche dopo la cattedra ebbe difficolt\u00e0 per il \"Kulturkampf\", la politica anticlericale messa in atto dal governo tedesco contro la Chiesa cattolica dopo la fondazione dell'Impero tedesco (1871). Heinrich Finke era infatti cattolico e a lungo presidente della \"G\u00f6rres-Gesellschaft\" (Societ\u00e0 di G\u00f6rres) l'associazione per la promozione in Germania degli studi sul Cattolicesimo.\nOpere.\nI suoi studi hanno interessato soprattutto la storia ecclesiastica medievale e i rapporti con lo sviluppo della civilt\u00e0. "}
{"id": "2577662", "revid": "92723", "url": "https://it.wikipedia.org/wiki?curid=2577662", "title": "Jevhen Selezn'ov", "text": "Con 111 gol in 230 incontri di campionato, \u00e8 il calciatore attivo con pi\u00f9 reti realizzate nel campionato ucraino, alla media di 0,48 a partita.\nCarriera.\nClub.\nSelezn'ov comincia a giocare nelle giovanili dello dove approda nel 2000. Rimane nei Kroty fino al gennaio del 2007, quando passa in prestito all'Arsenal Kiev. Nel 2006-2007 segna 2 gol in 12 gare. Nella stagione 2007-2008 rimane ancora a Kiev dove segna 17 reti in 24 partite laureandosi secondo miglior cannoniere del campionato ucraino dietro a Marko Devi\u0107.\nNel giugno del 2008 torna allo \u0160achtar dove gioca 26 partite e segna 7 gol nel campionato ucraino. Segna anche all'esordio in Champions League siglando il gol del definitivo 5-0 contro il . Segna anche all'esordio in Coppa Uefa segnando il gol del momentaneo 1-0 con il Tottenham (risultato finale 2-0 per lo ).\nRimane in panchina tutta la gara, nella finale dello stesso torneo poi vinta per 2-1 dagli ucraini con il .\nNell'estate del 2009 \u00e8 vicino al trasferimento al Blackburn, ma il 25 luglio passa al Dnipro Dnipropetrovs'k per 5 milioni di euro.\nNazionale.\nEsordisce con la nazionale ucraina il 24 maggio 2008 contro la nazionale olandese. Fa il suo primo gol contro la realizzando un rigore da lui stesso procurato.\nViene convocato per gli Europei 2016 in Francia."}
{"id": "2577663", "revid": "117296315", "url": "https://it.wikipedia.org/wiki?curid=2577663", "title": "Everybody Loves a Happy Ending", "text": "Everybody Loves a Happy Ending \u00e8 il sesto album dei Tears for Fears.\nTracce.\nNella versione distribuita in Regno Unito, Francia e Italia sono presenti anche le tracce:"}
{"id": "2577669", "revid": "1305772", "url": "https://it.wikipedia.org/wiki?curid=2577669", "title": "Cappella di San Pietro", "text": ""}
{"id": "2577672", "revid": "1149807", "url": "https://it.wikipedia.org/wiki?curid=2577672", "title": "Mata Hari (videogioco)", "text": "Mata Hari \u00e8 un videogioco, di genere avventura grafica, prodotto da Anaconda Games e sviluppato da 4Head Studio. \u00c8 stato pubblicato per Pc nel 2008. Il gioco \u00e8 stato scritto e diretto da Hal Barwood e Noah Falstein, autori in passato di diverse avventure grafiche prodotte da LucasArts.\nLa trama del gioco ruota attorno alla vita della ballerina olandese Margaretha Geertruida Zelle, nota con lo pseudonimo di Mata Hari."}
{"id": "2577686", "revid": "76069", "url": "https://it.wikipedia.org/wiki?curid=2577686", "title": "That Certain Thing", "text": ""}
{"id": "2577689", "revid": "1684799", "url": "https://it.wikipedia.org/wiki?curid=2577689", "title": "So This Is Love?", "text": ""}
{"id": "2577694", "revid": "1605525", "url": "https://it.wikipedia.org/wiki?curid=2577694", "title": "Euryanthe", "text": "Euryanthe \u00e8 una grande opera eroico-romantica in tre atti di Carl Maria von Weber, su libretto di Helmina von Ch\u00e9zy.\nLa prima esecuzione avvenne al Theater am K\u00e4rntnertor (Teatro di Porta Carinzia) di Vienna il 25 ottobre 1823 con la direzione dello stesso autore, mentre la prima italiana, nella traduzione di Gustavo Macchi, fu al Teatro alla Scala di Milano il 2 aprile 1902 con la direzione di Arturo Toscanini. Il cast italiano comprendeva Rosina Storchio nel ruolo della protagonista Euryanthe.\nAll'Op\u00e9ra national de Paris la prima \u00e8 stata nel 1831 nella traduzione di Fran\u00e7ois-Henri-Joseph Blaze con Adolphe Nourrit. Una versione su testo tradotto da Jules-Henri Vernoy de Saint-Georges e Adolphe de Leuven \u00e8 stata presentata nel 1857 a Parigi.\nNel Regno Unito la premi\u00e8re \u00e8 stata il 29 giugno 1833 al Royal Opera House, Covent Garden di Londra.\nAl Wiener Staatsoper va in scena nel 1871 e fino al 1937 ha avuto 22 recite.\nAl Metropolitan Opera House di New York nel 1887 avviene la premi\u00e8re statunitense diretta da Anton Seidl con Lilli Lehmann, Marianne Brandt (cantante) ed Emil Fischer (cantante) e fino al 1915 ha avuto 10 recite.\nAl Teatro La Fenice di Venezia la prima \u00e8 stata nel 1903 nella traduzione di Angelo Zanardini diretta da Rodolfo Ferrari.\nAl King's Theatre di Edimburgo la prima \u00e8 stata nel 1958 diretta da Lovro von Mata\u010di\u0107 con Inge Borkh per la W\u00fcrttemberg State Opera di Stoccarda.\nAl Glyndebourne Festival Opera va in scena nel 2002 con l'Orchestra of the Age of Enlightenment.\nNonostante sia considerata uno dei capolavori di Weber e sia stata presa a modello da grandi compositori come Richard Wagner, Heinrich Marschner, Franz Liszt e Robert Schumann, oggi, a causa dello scarso spessore drammatico del libretto, opera della poetessa e giornalista tedesca Helmina von Ch\u00e9zy, \u00e8 rappresentata raramente, se si escludono le esecuzioni della sola ouverture.\nCos\u00ec come le meno note \"Alfonso und Estrella\" e \"Fierrabras\" di Franz Schubert, degli stessi anni (rispettivamente, 1822 e 1823), \"Euryanthe\" si distacca dalla tradizione del Singspiel tedesco, adottando una forma musicale libera dalle interruzioni di dialogo parlato caratteristiche delle precedenti opere in lingua tedesca come \"Die Zauberfl\u00f6te\" di Mozart, \"Fidelio\" di Beethoven e \"Der Freisch\u00fctz\" dello stesso Weber.\nTrama.\nProvenza, XII secolo "}
{"id": "2577696", "revid": "212048", "url": "https://it.wikipedia.org/wiki?curid=2577696", "title": "Ready at Dawn Studios", "text": ""}
{"id": "2577698", "revid": "1745361", "url": "https://it.wikipedia.org/wiki?curid=2577698", "title": "Banderese", "text": ""}
{"id": "2577706", "revid": "31789", "url": "https://it.wikipedia.org/wiki?curid=2577706", "title": "Grande settore alpino", "text": "Per Grande settore alpino si intende una suddivisione della catena delle Alpi definita dalla Suddivisione Orografica Internazionale Unificata del Sistema Alpino (SOIUSA) del 2005.\nDefinizione.\nNell'intento di fornire una classificazione e suddivisione delle Alpi condivisa tra i vari paesi alpini, la SOIUSA ha adottato una bipartizione della catena alpina in Alpi Occidentali e Alpi Orientali, al posto della storica tripartizione in Alpi Occidentali, Alpi Centrali e Alpi Orientali, definita sin dal 1926 dalla Partizione delle Alpi.\nInoltre ha introdotto il seguente schema di ulteriore suddivisione:\nCodice dei grandi settori.\nLa SOIUSA classifica i grandi settori attraverso una particolare codifica. Nello specifico li individua nelle due grandi parti: Alpi Occidentali e Alpi Orientali attraverso una lettera maiuscola progressiva.\nNel dettaglio i cinque grandi settori sono:\nNell'esempio riportato in fianco circa i parametri SOIUSA del Monte Bianco si nota che il grande settore \u00e8 Alpi Nord-occidentali ed \u00e8 individuato dalla lettera maiuscola \"B\"."}
{"id": "2577708", "revid": "357738", "url": "https://it.wikipedia.org/wiki?curid=2577708", "title": "De brevitate vitae (inno)", "text": ""}
{"id": "2577709", "revid": "357738", "url": "https://it.wikipedia.org/wiki?curid=2577709", "title": "Gaudeamus", "text": ""}
{"id": "2577714", "revid": "287204", "url": "https://it.wikipedia.org/wiki?curid=2577714", "title": "Recettore nucleare", "text": "Nel campo della biologia molecolare si definisce recettore nucleare una classe di proteine che si trovano all'interno delle cellule e che, fungendo da recettore, mediano, dopo il legame con il ligando, specifiche risposte all'interno della cellula. I recettori nucleari mediano la loro risposta dopo il legame con il ligando, costituito da molecole a struttura steroide, ormoni tiroidei e pochi altri tipi di ligandi, come alcuni nutrienti (in tal caso si parla di recettori metabolici). Per poter mediare la risposta, il recettore lavora in concerto con altre molecole di natura proteica. La risposta che si ottiene \u00e8 di solito la regolazione (inibizione o attivazione) nell'espressione di specifici geni che controllano lo sviluppo, l'omeostasi e il metabolismo dell'organismo.\nI recettori nucleari hanno la capacit\u00e0 di legarsi direttamente al DNA e di regolare l'espressione di specifici geni (tali recettori prendono il nome di Fattore di trascrizione).\nLa regolazione dell'espressione genica, avviene solo in presenza dello specifico ligando che causa una variazione nella struttura del recettore, che media l'espressione genica.\nLa caratteristica tipica dei recettori nucleari, non riscontrabile in altre strutture recettoriali, \u00e8 quella di interagire direttamente con specifiche sequenze di DNA, chiamate HRE (\"Hormone responding element\"), in modo da modularne l'espressione genica attraverso acetilazione degli istoni o di basi citosiniche. \nStruttura generale di un recettore nucleare.\nI recettori nucleari presentano strutture fra loro simili, in particolare i domini sono elementi modulari che si ripetono in maniera similare:\nMeccanismo d'azione.\nIn seguito all'interazione con il ligando, i recettori nucleari dimerizzano e raggiungono il DNA per esplicare la loro funzione regolativa. Con alcune differenze dovute alla natura del recettore:"}
{"id": "2577717", "revid": "124285572", "url": "https://it.wikipedia.org/wiki?curid=2577717", "title": "Schwannoma vestibolare", "text": "Lo schwannoma vestibolare \u00e8 un tumore intracranico benigno che origina dalle cellule di Schwann del nervo vestibolococleare. \u00c8 noto anche come neurinoma dell'acustico, incorrettamente, in quanto si tratta di una neoplasia che coinvolge la porzione vestibolare dell'ottavo nervo cranico (appunto il nervo vestibolococleare o statoacustico); in particolare, deriva da una trasformazione neoplastica delle locali cellule di Schwann (donde il termine schwannoma), cio\u00e8 speciali cellule gliali che producono la guaina mielinica del sistema nervoso periferico.\nEpidemiologia.\nBench\u00e9 l'incidenza della forma conclamata sia di circa 1 soggetto ogni 100\u00a0000, si ritiene che il neurinoma dell'acustico sia presente in circa l'1% della popolazione. In molti di questi soggetti non assume un significato patologico, in virt\u00f9 della lenta o assente progressione e dell'assenza di sintomatologia delle forme intrameatali o extrameatali localizzate. \u00c8 la forma neoplastica pi\u00f9 frequente dell'angolo pontocerebellare.\nAnatomia.\nIl nervo vestibolococleare passa attraverso il condotto uditivo interno insieme al nervo facciale. Il condotto uditivo interno termina in un orifizio a livello della superficie posteriore della piramide dell'osso temporale. Il nervo vestibolococleare e il nervo faciale, uscendo dal meato acustico interno, si presentano nell'angolo ponto-cerebellare, una regione della fossa cranica posteriore delimitata lateralmente dalla superficie posteriore della rocca petrosa e medialmente dal tronco cerebrale e dalla superficie antero-inferiore del cervelletto. L'angolo ponto-cerebellare \u00e8 occupato dalla cisterna magna, uno spazio sub-aracnoideo occupato da liquido cefalorachidiano e traversato dal nervo trigemino, dal nervo abducente, dal nervo faciale, dallo stesso nervo vestibolococleare, dal nervo glossofaringeo, dal nervo vago, dal nervo accessorio e dal nervo ipoglosso.\nAnatomia patologica.\nIl neurinoma dell'acustico \u00e8 una neoplasia benigna che origina dalle cellule di Schwann (schwannoma) che rivestono gli assoni del nervo vestibolare e pi\u00f9 raramente del nervo acustico o del nervo faciale. Ha un aspetto multilovulato, di colorito bianco-giallastro; l'esame istologico mette in evidenza cellule fusiformi (tipo A di Antoni) o cellule globose circondate da tessuto connettivo lasso (tipo B di Antoni). La neoplasia si sviluppa dalla porzione intrameatale del nervo presentandosi solo successivamente al di l\u00e0 del meato acustico interno per poi svilupparsi nell'angolo ponto-cerebellare. La neoplasia ha una scarsa tendenza all'accrescimento e spesso rimane stabile; tuttavia, in alcuni soggetti \u00e8 possibile constatare una crescita annua di 1\u20132\u00a0mm annuali o superiore. La dimensione e i rapporti con gli organi del angolo ponto-cerebellare correlano con una classificazione in 4 gradi:\nProfilo clinico.\nIn relazione con il profilo anatomo-patologico e con il grado di compromissione delle strutture nervose proprie dell'orecchio interno o dell'angolo ponto-cerebellare \u00e8 possibile distinguere:\nProfilo diagnostico.\nIl neurinoma dell'acustico deve essere sempre sospettato ogni qualvolta si manifesti un'ipoacusia neurosensoriale unilaterale, sia ingravescente sia improvvisa. Si deve procedere con:\nTerapia.\nL'astensione dalla terapia chirurgica deve essere sempre presa in considerazione nei soggetti anziani o asintomaci con neoplasie di piccole dimensioni, di grado I o II. In questi casi si rende necessario un controllo periodico con risonanza magnetica al fine di evidenziare la possibile progressione neoplastica. Nei casi in cui si renda necessaria l'exeresi chirurgica, l'approccio all'angolo ponto-cerebellare pu\u00f2 seguire tre distinte vie principali:\nSecondo Alfieri il nervo intermedio di Wrisberg rappresenta un importante repere intraoperatorio con conseguenti migliori risultati utilizzando la via microchirugica retromastoidea.\nLa funzione uditiva viene preservata nel 30-50% dei casi nei neurinomi di primo grado e occasionalmente in quelli di secondo grado. Negli stadi pi\u00f9 avanzati la funzione uditiva non pu\u00f2 essere conservata. Grazie al monitoraggio intraoperatorio \u00e8 possibile preservare la funzione del nervo facciale in circa il 50-100% dei casi.\nLa radioterapia stereotassica a una seduta o a sedute ripetute pu\u00f2 essere utilizzata a scopo contenitivo e viene utilizzata soprattutto per evitare la progressione delle lesioni di modesta dimensione."}
{"id": "2577725", "revid": "1601462", "url": "https://it.wikipedia.org/wiki?curid=2577725", "title": "Episodi di Distretto di Polizia (nona stagione)", "text": "La nona stagione di \"Distretto di Polizia\" formata da 26 episodi, \u00e8 andata in onda in prima serata su Canale 5 dall'11 settembre al 29 novembre 2009\nPrede (prima e seconda parte).\nTrama.\nLa serie inizia con un omicidio commesso ai margini di un bosco da parte di due uomini incappucciati, che viene visto da un ignaro conducente. Nel frattempo, Anna riceve una telefonata dall'ex fidanzato Carlo, che le chiede di potersi incontrare. Intanto il testimone dell'omicidio, identificato come Libero Giordano, viene poi fermato dalla polizia stradale perch\u00e9 in possesso di una piccola quantit\u00e0 di marijuana e viene portato al \"X Tuscolano\" dove racconta l'accaduto agli agenti. A un tratto, Ugo comunica a Luca, promosso a Commissario, di aver ricevuto una telefonata anonima che dice della presenza di una bomba all'interno del commissariato. Tutto il distretto viene fatto evacuare. Improvvisamente, due killer in moto si presentano al \"X Tuscolano\" e fanno fuoco, uccidendo Carlo e il testimone dell'omicidio e inoltre ferendo Raffaele Marchetti. I due killer fuggono a tutta velocit\u00e0. Giunge poi il nuovo ispettore Lorenzo Monti, che insegue gli attentatori insieme al commissario Benvenuto fino ad arrivare nei pressi di un casale abbandonato. Qui l'ispettore Monti uccide uno dei due killer. Al commissariato intanto, gli agenti fanno la conoscenza del nuovo PM, il dottor Davide Castelli, con cui Elena Argenti ha avuto una storia mentre stava a Genova. Tutta la squadra quindi decide di avviare le indagini per capire i motivi dell'attentato. L'indagine avvenuta nel bosco conduce gli ispettori del \"X Tuscolano\" a scoprire che gli assassini sono un gruppo di cacciatori esperti, conosciutisi in Kenya durante un safari di caccia. La scoperta dell'identit\u00e0 di una delle loro vittime, un giovane clandestino albanese, rivela gli inquietanti retroscena della loro raccapricciante attivit\u00e0 criminale. Mentre Anna \u00e8 sconvolta dal senso di colpa per la morte del suo ex, che aveva abbandonato sull'altare, l'indagine sul killer ucciso da Monti dopo l'attentato al distretto rivela un inquietante legame con il medico ed esclude il collegamento dell'attentato ai cacciatori: durante una visita nella casa della sorella del killer, i poliziotti capiscono che l'obiettivo della sparatoria non era il testimone, ma Carlo.\nCome un figlio.\nTrama.\nUn'indagine conduce l'ispettore Anna Gori in un ristorante russo dove conosce Dorian, un affascinante ed elegante ungherese che, colpito dalla sua bellezza, la invita a rincontrarsi. Ancora non consapevole di essersi imbattuta nel braccio destro del mandante dell'omicidio di Carlo, il mafioso russo Pavel, Anna, sotto falsa identit\u00e0 accetta l'invito. Nel frattempo il \"X Tuscolano\" indaga su un omicidio stradale.\nIl prete nero.\nTrama.\nMentre gli ispettori Elena e Lorenzo sono alle prese con il caso di tentato avvelenamento di un prete nero avvenuto durante una messa in una parrocchia del \"X Tuscolano\", l'ispettore Anna Gori, frustrata dal rapporto con Luca, continua ad indagare su Katarina Levintaggi, le cui tracce sono rinvenute a casa di Carlo. Anna scopre che Carlo le aveva prestato soccorso. I colleghi dell'ospedale, Bagilupo e Franchi, non le confermano l'accaduto. Decisa a portare avanti l'indagine sulla Levantaggi, Anna accetta l'invito a pranzo dell'affascinante ungherese Dorian, che non sa che \u00e8 il braccio destro di Pavel, il mandante degli omicidi di Carlo e Katarina.\nDoppie vite.\nTrama.\nGli ispettori del \"X Tuscolano\" indagano sul rapimento della figlia quindicenne di un libraio romeno che nasconde un passato di poliziotto sotto il regime di Ceau\u0219escu. Nel frattempo, le indagini sull'omicidio di Carlo e sulla misteriosa donna russa con cui era in contatto portano l'ispettore Anna Gori e il commissario Luca Benvenuto alla scoperta di un suo possibile coinvolgimento nel traffico di droga, pista rivelatasi poi depistatoria, ad opera del collega di Carlo coinvolto in un misterioso traffico ai cui vertici stanno Dorian e Pavel.\nIsola.\nTrama.\nGli ispettori, aiutati dall'ispettore del XII Gabriele Mancini, indagano sull'omicidio di un aspirante fumettista trovato morto in un fossato nella borgata di Tor Pagnotta. Il dottore complice nel traffico all'ospedale fugge, ma rimane ucciso da Pavel e Dorian, che tengono sotto tiro anche Monti e Elena.\nAl posto suo.\nTrama.\nLa polizia indaga sui legami dell'ospedale con la mafia russa: arresteranno Franchi nell'atto di operare delle ragazze, le quali nascondono, in delle protesi, dei diamanti preziosi. Nel frattempo, si indaga su un duplice omicidio nell'ambiente degli avvocati...\n\u00c8 gi\u00e0 domani.\nTrama.\nGli ispettori del \"X Tuscolano\" indagano sull'origine di alcuni lividi rilevati sul corpo di tre bambini, colpevoli di un furto in un negozio di giocattoli. Il caso si complica quando il principale indiziato, il parroco del quartiere, viene trovato morto nella sua abitazione. Intanto, con l'arresto del dottor Franchi, il commissario Benvenuto e Anna Gori possono fare luce sull'innocenza di Carlo e sui traffici clandestini della mafia russa.\nQuando si fa sera (prima e seconda parte).\nTrama.\nL'indagine del neo-ispettore Gabriele Mancini su una serie di stupri di giovani donne ex tossicodipendenti, tutti avvenuti nel Parco degli Acquedotti, assume una piega imprevista quando lui stesso viene riconosciuto da una delle vittime come colpevole. Anna Gori continua a frequentare ignara l'ambiente della mafia russa. Le accuse di stupro rivolte verso Mancini da una delle vittime del parco dell'acquedotto sembrano supportate dalla scoperta che sua madre in giovent\u00f9 era stata ricoverata in una clinica svizzera per tossicodipendenti. Sottoposto a perizia psichiatrica da un'affascinante psicologa, la dottoressa Carolina Ferretti, l'ispettore si rivela del tutto innocente: riabilitato alle indagini riesce a identificare il vero colpevole. Al momento dell'arresto l'uomo scappa e prende in ostaggio Elena; i colleghi devono affrontare una corsa contro il tempo per salvarle la vita. Dimitri Bokolov, il ricercato, sorprende Anna da Dorian: le dir\u00e0 di essere un poliziotto e di avere a che fare con la mafia russa.\nUn amore inconfessabile.\nTrama.\nUn anziano tedesco viene ritrovato impiccato in una stanza di un bed and breakfast e gli ispettori del \"X Tuscolano\" avviano un'indagine cercando di svelare gli indizi celati dietro l'apparente suicidio. La rivelazione della sua appartenenza, da giovane, all'esercito nazista, li condurr\u00e0 alla scoperta di antichi racconti partigiani mai sopiti. Dopo la scoperta della vera identit\u00e0 di Dimitri Bokov, Anna riceve l'ordine da Luca di interrompere la frequentazione con l'ungherese Dorian, di cui \u00e8 ormai innamorata.\nGuarda me.\nTrama.\nGli ispettori del \"X Tuscolano\" sono impegnati nelle indagini sul rapimento di una diciottenne che, secondo la testimonianza del padre, avrebbe architettato un falso rapimento per ottenere da lui del denaro. L'ipotesi svanisce dopo aver ritrovato la ragazza morta: il suo cadavere, in aperta campagna, giace all'interno di un bagagliaio di un'auto. Intanto dopo la morte di Dimitri e il risveglio dal coma di Patrizi, l'indagine sulla mafia russa fa un enorme balzo avanti, ma Anna, decisa a riprendere la sua infiltrazione nell'ambiente mafioso, viene bloccata da Luca.\nQuel che resta dei padri.\nTrama.\nIl sequestro di un dirigente aziendale da parte di alcuni operai per protesta contro i tagli occupazionali si trasforma in dramma quando un operaio viene trovato morto e le indagini del \"X Tuscolano\" tentano di far luce su questo controverso sospetto caso di omicidio. Allo stesso tempo l'inchiesta su una societ\u00e0 finanziaria italiana, mediatrice con la mafia russa, sortisce risultati inaspettati. Dorian e Pavel uccidono il grande capo Pope mentre si incontra con la societ\u00e0 di mediazione italiana.\nGioco di prestigio.\nTrama.\nUfficialmente trasferita in una clinica svizzera per un'operazione alla gamba, l'ispettore Anna Gori, in assoluta segretezza svolge la sua missione di infiltrazione nell'ambiente della mafia russa, dove l'avvincente Pavel sta per diventare Pope. La situazione si complica quando Nadja, la compagna di Pavel, segretamente innamorata di Dorian, cerca di smascherarla. \nPiovuti dal cielo.\nTrama.\nGli ispettori del \"X Tuscolano\" sono alle prese con un giovane pony express che \u00e8 entrato, del tutto casualmente, in possesso di una borsa contenente molto denaro contante. Il caso si stringe quando il corpo del giovane viene trovato nelle vicinanze di un parco. \nProve di coraggio.\nTrama.\nMentre i colleghi del \"X Tuscolano\" indagano su una rapina ad un furgone portavalori, l'ispettore Anna Gori \u00e8 alle prese con i continui sospetti di Nadja. Intanto Pavel sta per essere eletto Pope. Anna arriva sul luogo di uno scambio di armi, fa una fotografia a Dorian e fa appena in tempo ad inviarla a Luca; si ritrover\u00e0 Dorian davanti. \nFrequenze.\nTrama.\nUna ragazza viene rapita; riesce a mettersi in contatto con un giovane tramite una radio da lei stessa costruita. Il ragazzo si reca al \"X Tuscolano\" e partono le indagini. Nel frattempo si decide se mandare avanti l'operazione sotto copertura di Anna o di interromperla, per i rischi che corre la poliziotta. Anna vuole continuare. Per quanto riguarda il caso della ragazza rapita, si rintracciano i genitori che spiegano che la loro figlia \u00e8 malata di cuore. Gabriele, Elena e Lorenzo scoprono che il rapitore \u00e8 il proprietario di una pizzeria vicina al luogo del rapimento, avvenuto per permettere al figlio di avere un cuore nuovo, cuore che spettava alla giovane. Il figlio del pizzaiolo venuto a conoscenza dei fatti rifiuta l'intervento. La ragazza viene ritrovata e portata all'ospedale per l'operazione.\nAnna, che aveva scoperto i traffici di Dorian, torna da lui e gli spiega che \u00e8 sicura di voler continuare la loro storia.\nI soldi e le donne.\nTrama.\nIl titolare di un'agenzia interinale viene trovato ucciso all'interno di un complesso residenziale. Le indagini si concentrano sulla squillo che si trovava con lui la sera precedente, che oltretutto veniva pagata da qualcun altro. Nel frattempo Anna \u00e8 riuscita ad avere la fiducia di Dorian.\nAl buio.\nTrama.\nUna donna non vedente viene uccisa in un istituto per ciechi. Le indagini si concentrano sul direttore dell'istituto, che con la morte della giovane avrebbe beneficiato del premio della sua polizza. Ma un'altra ospite sente tutto, e, aggredita a sua volta, rivela un indizio fondamentale che dar\u00e0 una svolta alle indagini. Anna trasgredisce agli ordini di Luca, mettendosi in una posizione di alto rischio, accompagnando cio\u00e8 Dorian alla presa del carico di armi. Luca e i suoi sono l\u00ec.\nUna nuova vita.\nTrama.\nAnna fa saltare il blitz al deposito d'armi della mafia russa contravvenendo agli ordini di Luca, mettendo in salvo Dorian. Conquistata cos\u00ec la sua fiducia, Anna riesce a partecipare alla riunione dei capi dell'organizzazione russa e a fotografarli. L'ispettore Monti, mentre tenta di fare luce sulle circostanze che due anni prima hanno determinato la morte del collega Franco Giraldi, ingiustamente accusato di corruzione, assiste al rapimento della figlia Chiara.\nElena chiede il trasferimento e durante una passeggiata al mare vede Anna con Dorian.\nGuerra di quartiere.\nTrama.\nGli inquirenti del \"X Tuscolano\" indagano sulla morte per percosse di un giovane derubato in strada, ma gli indizi sulla colpevolezza di un romeno del quartiere non convincono il commissario Benvenuto, che dovr\u00e0 sfidare i sentimenti xenofobi della gente, per assicurare alla giustizia il vero colpevole. Dopo aver scoperto che la collega Anna Gori \u00e8 ancora in missione da infiltrata nell'ambiente della mafia russa, l'ispettore Elena Argenti decide di rinunciare al trasferimento per starle vicina.\nUn futuro diverso.\nTrama.\nLe indagini degli ispettori del \"X Tuscolano\" si concentrano su un triplice omicidio: una coppia di anziani benestanti e un rapinatore trovati assassinati nella villetta della coppia. Il caso si complica quando anche il principale sospettato, il figlio minore della coppia, viene trovato assassinato. L'indagine da infiltrata di Anna Gori subisce una svolta fatale, quando decide di introdursi nell'ufficio di Pavel per impossessarsi dei suoi preziosi documenti sui piani militari: verr\u00e0 scoperta da Pavel. \nLa tentazione del male.\nTrama.\nAl distretto si indaga su una ragazza vittima di un fidanzato violento. Intanto Pavel ha scoperto la doppia identit\u00e0 di Anna Gori e sta per ucciderla. Dorian, innamorato di Anna, ancora non sospetta di lei e uccide quindi Pavel. Dorian \u00e8 preoccupato dal fatto che vorrebbe arrivare a controllare l'affare dei documenti militari, con l'appoggio di Nadja (all'oscuro delle vere circostanze dell'omicidio di Pavel, ma sospettosa...) \nAutopsia di un tradimento.\nTrama.\nLa dott.ssa Donati, medico legale del distretto, \u00e8 sospettata di aver ucciso il marito e c'\u00e8 un solo indizio che potrebbe scagionarla. Insospettita dalla rivelazione di una cameriera del Samovar che le ha raccontato di un litigio tra Dorian e Pavel la sera della sua morte, Nadja decide di indagare e fa estrarre dal corpo di Pavel la pallottola e scopre che non \u00e8 delle armi dei colombiani, ma della pistola di Dorian. Nadja ottiene, cos\u00ec, il consenso dei patriarchi di uccidere sia Dorian che Giulia. Elena racconta a Castelli dell'indagine sotto copertura di Anna e poco dopo la talpa rivela a Dorian che Giulia \u00e8 una poliziotta. \nOssessioni.\nTrama.\nDorian abbandona nella casa al mare l'ispettore Anna Gori che viene tratta in salvo dai colleghi. Al risveglio da una commozione cerebrale, l'ispettore scopre sul suo corpo un misterioso tatuaggio fattole da Dorian. Mentre gli ispettori sono alla ricerca dell'accendino con le impronte della talpa, smarrito dalla Gori sulla spiaggia, il commissario Benvenuto si convince che la talpa sia il magistrato Castelli e si mette alla ricerca delle prove che ne dimostrino la colpevolezza. \nVieni via con me.\nTrama.\nDalle analisi delle impronte sull'accendino ritrovato sulla spiaggia risulta l'innocenza del magistrato Castelli, mentre viene rivelata la vera identit\u00e0 dell'informatore segreto: Katarina Kasparova, la ragazza a lungo cercata dall'ispettore Gori e poi ritenuta morta. Il magistrato la riconosce come la sua governante dell'est, Maria, e grazie alla testimonianza della Kasparova gli ispettori del \"X Tuscolano\" riusciranno a ritrovare le tracce di Dorian e di Nadja che, entrata in possesso del figlio di Dorian, tenter\u00e0 di usarlo come merce di scambio per ottenere il prezioso microchip. Ad Anna spetter\u00e0 il compito pi\u00f9 difficile: salvare il figlio di Dorian. Durante una violenta sparatoria, Anna riuscir\u00e0 a salvare Abel ma, contemporaneamente, in un disperato tentativo di fuga, Dorian verr\u00e0 ucciso da Nadja. Infine, la stessa Nadja verr\u00e0 arrestata e Anna decider\u00e0 di lasciare il distretto per andare a studiare biologia marina all'universit\u00e0 di Trieste, perch\u00e9 \u00e8 troppo scioccata per la morte di Dorian."}
{"id": "2577727", "revid": "37401", "url": "https://it.wikipedia.org/wiki?curid=2577727", "title": "Domanda", "text": ""}
{"id": "2577728", "revid": "123312398", "url": "https://it.wikipedia.org/wiki?curid=2577728", "title": "7-deidrocolesterolo", "text": "Il 7-deidrocolesterolo \u00e8 uno sterolo che funge, nel plasma, come precursore del colesterolo, per poi essere convertito in colecalciferolo nella pelle, fungendo da provitamina D3. Il composto, oltre a essere sintetizzato a livello della pelle, si trova anche nel latte di numerose specie di mammiferi. Il 7-deidrocolesterolo \u00e8 stato scoperto dal premio Nobel Adolf Windaus."}
{"id": "2577730", "revid": "2066040", "url": "https://it.wikipedia.org/wiki?curid=2577730", "title": "Club Deportivo Lagun Onak", "text": "Il Club Deportivo Lagun Onak, \u00e8 una societ\u00e0 calcistica con sede ad Azpeitia, nei Paesi Baschi, in Spagna. \nGioca nella \"Tercera Divisi\u00f3n RFEF\", la quinta serie del campionato spagnolo.\nIl nome del club, in lingua euskera, significa \"Buoni amici\".\nCollegamenti esterni.\n Sito ufficiale"}
{"id": "2577734", "revid": "438678", "url": "https://it.wikipedia.org/wiki?curid=2577734", "title": "L'isola di Arturo (film)", "text": "L'isola di Arturo \u00e8 un film del 1962 diretto da Damiano Damiani, tratto dall'omonimo romanzo di Elsa Morante.\nIl film ottenne la Concha de Oro per il miglior film al Festival internazionale del cinema di San Sebasti\u00e1n del 1962.\nTrama.\nArturo \u00e8 un ragazzo di quindici anni. Non conosce nulla del mondo all'infuori di Procida, la piccola isola del golfo di Napoli in cui \u00e8 nato e vive. Dalla nascita vive solo: \u00e8 orfano di madre e il padre Wilhelm gli fa solo rare visite. Un giorno Wilhelm torna a casa, accompagnato dalla dolce Nunziata, sposata poche ore prima a Napoli. Da queste seconde nozze nasce un bambino. Nel frattempo Arturo s'innamora di Nunziata. Wilhelm, d'altro canto, si rivela legato da un torbido sentimento ad un certo Tonino Stella, che \u00e8 detenuto nel locale penitenziario. All'atto della scarcerazione, Tonino Stella \u00e8 ospite di Wilhelm, che \u00e8 picchiato e derubato dal suo protetto prima della definitiva separazione. A questo punto Nunziata riprende in pugno la situazione per ricostruire attorno al marito ed al bambino un avvenire sereno. Arturo, fatto uomo da queste esperienze cos\u00ec crude, lascia l'isola per la prima volta."}
{"id": "2577735", "revid": "47767", "url": "https://it.wikipedia.org/wiki?curid=2577735", "title": "Franco Barbero (presbitero)", "text": "Biografia.\nOrdinato sacerdote nel 1963, dai primi anni settanta \u00e8 impegnato nel movimento delle comunit\u00e0 cristiana di base. Nel 1974 \u00e8 fondatore, con alcuni uomini e donne provenienti da esperienze parrocchiali, della comunit\u00e0 cristiana di base di Pinerolo , di cui fa formalmente parte fino al mese di marzo 2014 quando d\u00e0 vita, sempre a Pinerolo, ad una nuova comunit\u00e0 di base, la \"Casa dell'Ascolto e della Preghiera\", lasciando definitivamente l'altra esperienza (da cui si era progressivamente staccato fin dal settembre 2010).\nPochi mesi dopo la nascita della comunit\u00e0 cristiana di base nel 1974, Franco Barbero rinunci\u00f2 a ogni forma di stipendio o contributo proveniente dall'autorit\u00e0 ecclesiastica; la comunit\u00e0 cristiana di base decise allora, per tutte le sue attivit\u00e0, di ricorrere all'autofinanziamento, \"cio\u00e8 al libero contributo mensile dei/delle partecipanti, ognuno/a secondo le proprie possibilit\u00e0. Grazie ad esso \u00e8 stato possibile far fronte negli anni alle spese di gestione della sede comunitaria (affitto, luce, gas, acqua), di accoglienza e ospitalit\u00e0 delle persone in visita o in cerca di aiuto, di stampa del materiale liturgico, oltre che dare un contributo mensile a Franco Barbero per il suo sostentamento e il ministero pastorale, pagare affitto e utenze del suo alloggio, i contributi per la pensione e un'assicurazione integrativa, le spese di pubblicazione e diffusione di molti dei suoi libri e studi\". Tutto questo fino al 2010 quando le condizioni economiche generali di crisi e la progressiva riduzione del numero di partecipanti alla comunit\u00e0 hanno determinato una notevole riduzione dei contributi di autofinanziamento.\nFin dal 1975 assume posizioni di contrasto sia con la dottrina cattolica sia con le posizioni della Chiesa cattolica rispetto a problematiche della societ\u00e0; tale dissenso trova testimonianza in numerose pubblicazioni e in una celebrazione liturgica in forme differenti rispetto a quelle previste dal canone cattolico. Il 7 novembre 2004 viene celebrato presso la comunit\u00e0 di base di Pinerolo il suo matrimonio, che dopo pochi mesi viene ufficializzato in forma civile presso il Comune di Pinerolo.\nPensiero.\nI punti di dissenso sono molti, fra i quali le seconde nozze, il celibato dei preti, la predicazione e il ministero dei laici, le unioni tra credenti omosessuali. In particolare hanno suscitato scalpore in Italia le sue celebrazioni di benedizione di coppie omosessuali.\nIn un suo libro del 2000 ripubblicato per Gabrielli nel 2007, \"Il dono dello smarrimento\", definisce cos\u00ec le gerarchie ecclesiali nel Giubileo: \u00abprese dall'enfasi, sono sbronze di gloria, fanno sfoggio di potenza e ricevono l'omaggio e i finanziamenti dei grandi di questo mondo\u00bb. Auspica inoltre un ritorno all'insegnamento della Parola nel mondo, come fecero i profeti e i capostipiti del Cristianesimo. Critica poi la Chiesa su:\nIl pensiero cristologico di Franco Barbero, assieme a quello ecclesiologico, \u00e8 molto distante da quello tradizionale e, si potrebbe tranquillamente affermare, gli \u00e8 radicalmente opposto: Cristo non \u00e8 l'uomo-Dio presentato dalla tradizione ecclesiastica, ma un semplice uomo, particolarmente illuminato, che presenta un cammino di salvezza umana non dissimile da qualsiasi altro cammino religioso. Cristo non pu\u00f2, dunque, rappresentare l'unica porta di salvezza com'\u00e8 sempre stato creduto nel mondo cristiano, dall'epoca apostolica ai nostri giorni.\nDimissione dallo stato clericale.\nCos\u00ec il 25 gennaio 2003 viene dimesso dallo stato clericale e \u201cdispensato dagli obblighi del celibato\" con decreto di Giovanni Paolo II, promulgato dall'allora prefetto della Congregazione per la dottrina della fede cardinale Joseph Ratzinger\n. Nella lettera che accompagna il provvedimento vaticano, cos\u00ec scrive Pier Giorgio Debernardi, vescovo di Pinerolo: \"Dalla lettura dei tuoi scritti appare chiaro che viene toccato il cuore della fede cristiana, in particolare i misteri della Trinit\u00e0, dell'Incarnazione, la presenza reale di Cristo nell'Eucaristia e, connesso con l'Eucaristia, il ministero ordinato. A ci\u00f2 si aggiunge la liturgia, non celebrata in comunione con la Chiesa Cattolica, la non accettazione dell'integrit\u00e0 del Settenario Sacramentale e la non accoglienza del Magistero come guida di fede e di morale\". \nLa sua vicenda \u00e8 raccontata nel libro \"Preti contro\", di Corrado Zunino e la sua pastorale con le persone omosessuali \u00e8 raccolta nel libro a cura di Pasquale Quaranta \"Omosessualit\u00e0 e Vangelo\"."}
{"id": "2577737", "revid": "125810862", "url": "https://it.wikipedia.org/wiki?curid=2577737", "title": "Rigassificatore di Brindisi", "text": "Il Rigassificatore di Brindisi di gas naturale liquefatto (GNL) \u00e8 un progetto posseduto al 100% dalla Brindisi LNG Spa (Gruppo BG).\nLa procedura di valutazione di impatto ambientale: conclusa con esito positivo.\nNel gennaio 2008 la societ\u00e0 ha iniziato la procedura di Valutazione di Impatto Ambientale. Il 7 agosto 2009, la societ\u00e0 alla luce delle osservazioni ricevute a vario titolo, ha presentato alcune integrazioni migliorative del progetto, oltre alle proposte di mitigazione ambientale e di intervento di miglioramento paesaggistico.\nNel corso della procedura di valutazione di impatto ambientale \u00e8 stato affrontato il tema di una possibile localizzazione alternativa del terminale, ivi inclusa la localizzazione dell'impianto a Cerano. Tale localizzazione alternativa risulta impraticabile per una serie di ragioni tecniche, ma soprattutto perch\u00e9 a Cerano non esiste un porto.\nCon decreto in data 1\u00ba luglio 2010, firmato dal ministro dell'ambiente e dal ministro dei beni culturali \u00e8 stata dichiarata la compatibilit\u00e0 ambientale del terminale di rigassificazione in localit\u00e0 Capo Bianco.\nIl contesto del progetto.\nBrindisi LNG \u00e8 nella lista delle priorit\u00e0 infrastrutturali sia del Governo Italiano sia delle autorit\u00e0 dell'Unione europea, l'Italia infatti importa la maggioranza del gas che consuma, e ha due terminali di rigassificazioni operativi, in Liguria e in Veneto.\nL'insediamento del rigassificatore in localit\u00e0 \"Capo Bianco\" \u00e8 stato a partire dal 2005 osteggiato dall'amministrazione provinciale, dall'amministrazione comunale e dalla Regione Puglia.\nAl riguardo, occorre ricordare che la procedura di valutazione di impatto ambientale diretta dal Ministero dell'Ambiente e della Tutela del Territorio e del Mare, iniziata nel 2008 ha come obiettivo proprio quello di accertare definitivamente l'impatto del progetto dell'impianto di rigassificazione (ad oggi non ancora costruito) sul territorio.\nUn altro argomento che sarebbe sollevato dagli oppositori del progetto si basa sulla considerazione che Brindisi avrebbe conosciuto una forte industrializzazione con conseguente inquinamento della costa. Si vorrebbero quindi restituire quello spazio alla citt\u00e0, per riportarlo alla situazione precedente o utilizzarlo in altro modo.\nAl riguardo occorre, tuttavia, sottolineare che la procedura di valutazione di impatto ambientale ha come obiettivo proprio quello di verificare la fattibilit\u00e0 del progetto da un punto di vista ambientale. Inoltre, occorre anche ricordare che il Piano Regolatore del Porto di Brindisi del 1975 stabilisce che l'area di Capobianco \u00e8 zona industriale e prevede espressamente non solo la colmata (ad oggi realizzata in parte dalla Brindisi lng Spa), ma anche l'insediamento di impianti energetici. Il piano regolatore portuale \u00e8 un documento pubblico liberamente consultabile presso gli enti competenti (ivi inclusa l'Autorit\u00e0 Portuale di Brindisi).\nLe ipotesi di reato.\nNel febbraio 2007 un'operazione giudiziaria basata sull'analisi di una mole notevole di materiale, intercettazioni telefoniche, esame di persone e sequestro di documenti hanno prodotto un'ipotesi di \"corruzione continuata e aggravata\", ha prodotto 5 arresti, 27 avvisi di garanzia, 52 perquisizioni in tutta Italia e il sequestro dell'area di Capobianco.\nL'abbandono del progetto.\nIl 6 marzo 2012 dopo 11 anni e 250 milioni di \u20acuro spesi, British Gas abbandona il progetto del rigassificatore di Brindisi."}
{"id": "2577738", "revid": "775372", "url": "https://it.wikipedia.org/wiki?curid=2577738", "title": "Stati per debito estero", "text": "Il debito estero \u00e8 qui definito come \"il totale del debito pubblico e del debito privato verso i non residenti, ripagabile in valuta estera, beni o servizi\". A fini informativi sono state inserite anche diverse entit\u00e0 che non sono paesi sovrani. Notare che un Paese con un debito estero relativamente elevato potrebbe ugualmente essere un \"creditore internazionale netto\" se il suo debito estero \u00e8 inferiore al totale dei crediti vantanti verso debitori esteri."}
{"id": "2577740", "revid": "729019", "url": "https://it.wikipedia.org/wiki?curid=2577740", "title": "John Smit", "text": "Biografia.\nEsordiente a livello provinciale nei Natal Sharks nel 1998, l'anno successivo esord\u00ec da professionista nella \"franchise\" relativa in Super Rugby, gli Sharks; il 10 giugno 2000 esord\u00ec negli \"Springbok\" contro il a East London.\nInizialmente si altern\u00f2 nei ruoli di pilone e di tallonatore, prima di assumere quest'ultimo in pianta stabile; fu convocato alla in Australia, in occasione della quale acquis\u00ec i gradi di capitano, mantenendola per 49 incontri consecutivi fino al 2008, quando salt\u00f2 un incontro.\nFu presente, sempre da capitano, alla nel corso della quale gli \"Springbok\" si laurearono campioni del mondo, e nella stagione successiva si trasfer\u00ec in Francia al Clermont-Auvergne, per il quale aveva firmato un accordo pochi mesi prima; dopo una stagione torn\u00f2 in patria agli Sharks.\nIl suo ritiro internazionale \u00e8 avvenuto dopo l'eliminazione nei quarti di finale della a opera dell'; con 111 presenze \u00e8 il \"recordman\" di presenze degli \"Springbok\", avendo staccato di una il precedente detentore del primato Victor Matfield, ritiratosi insieme a lui dopo la Coppa del Mondo.\nNel luglio 2011 firm\u00f2 un contratto con i campioni inglesi uscenti dei Saracens. Lo stesso anno venne introdotto nella IRB Hall of Fame.\nJohn Smit si ritir\u00f2 dal rugby nel 2014 terminando la sua carriera in Inghilterra. In seguito assunse l'incarico di amministratore delegato degli Sharks."}
{"id": "2577745", "revid": "580197", "url": "https://it.wikipedia.org/wiki?curid=2577745", "title": "Nazionale di calcio femminile della Norvegia", "text": "La nazionale di calcio femminile della Norvegia \u00e8 la rappresentativa calcistica femminile internazionale della Norvegia, gestita dalla federazione calcistica norvegese (NFF).\nIn base alla classifica emessa dalla F\u00e9d\u00e9ration Internationale de Football Association (FIFA) il 10 dicembre 2021, la nazionale femminile occupa il 12\u00ba posto del FIFA/Coca-Cola Women's World Ranking.\nCome membro dell'Union of European Football Associations (UEFA), partecipa a vari tornei di calcio internazionali, come al Campionato mondiale FIFA, Campionato europeo UEFA, ai Giochi olimpici estivi e ai tornei a invito come l'Algarve Cup o la Cyprus Cup.\nLa squadra annovera nel suo palmar\u00e8s la conquista di due campionati europei (uno precedente l'organizzazione della UEFA), un mondiale, un'Olimpiade e quattro Algarve Cup, ed \u00e8 una delle pi\u00f9 vincenti rappresentative nazionali norvegesi. \u00c8 l'unica nazionale europea di calcio femminile, assieme alla Germania, ad aver vinto almeno una volta l'Europeo, il Mondiale e l'Olimpiade. Gran parte dei successi sono stati ottenuti, per lo pi\u00f9, tra la fine degli anni ottanta e gli inizi degli anni duemila.\nStoria.\nGli inizi.\nUna prima partita non ufficiale venne disputata da una selezione norvegese il 7 agosto 1975 allo stadio Nya Ullevi di G\u00f6teborg contro le padrone di casa della , incontro che termin\u00f2 con la vittoria delle svedesi per 4-0. Nei mesi successivi, dopo l'istituzione nel 1972 della Norway Cup, manifestazione aperta a squadre maschili e femminili, e grazie anche alla battaglia portata avanti dal quotidiano \"Dagbladet\", la federazione norvegese riconobbe le competizioni calcistiche femminili e avvi\u00f2 il processo di istituzione della selezione nazionale. La prima partita ufficiale disputata dalla nazionale norvegese risale al 7 luglio 1978, partita persa per 2-1 dalla e valida per il campionato nordico di calcio femminile, prima edizione alla quale la Norvegia prendeva parte. Negli anni successivi prese parte alle restanti edizioni del campionato nordico, disputatosi fino al 1982, e a diverse amichevoli. Nel 1979 prese parte alla Coppa Europa per Nazioni, organizzata in Italia: affront\u00f2 e , perdendo contro la prima e vincendo contro la seconda, nonch\u00e9 primo successo della nazionale.\nI trionfi internazionali.\nNel 1982 iniziarono le qualificazioni al campionato europeo 1984 e la Norvegia concluse al secondo posto alle spalle della Svezia il girone di qualificazione. Dopo aver vinto il girone di qualificazione, la nazionale norvegese fece il suo esordio nella fase finale del campionato europeo nell'edizione 1987, che venne disputata proprio in Norvegia. Dopo aver vinto la semifinale per 2-0 sull' all'Ullevaal Stadion di Oslo, la Norvegia vinse anche la finale, disputatasi sempre all'Ullevaal Stadion, per 2-1 sulla Svezia grazie alla doppietta di Trude Stendal. Si tratt\u00f2 del primo campionato internazionale di calcio vinto dalla federazione norvegese sia a livello femminile che maschile, e fu anche l'evento a partire dal quale la nazionale norvegese si rese protagonista del panorama calcistico femminile internazionale. L'anno successivo arriv\u00f2 anche la vittoria, sempre sulla Svezia in finale, del torneo internazionale FIFA a inviti, organizzato in Cina. Anche nell'edizione 1989 del campionato europeo la Norvegia raggiunse la finale, ma questa volta a prevalere fu la per 4-1. Analogo epilogo arriv\u00f2 al campionato europeo 1991, quando la Norvegia, vittoriosa in semifinale dopo i tiri di rigore sulla , venne sconfitta in finale dalla , al primo successo dopo la riunificazione, per 3-1 dopo i tempi supplementari.\nNel novembre 1991 venne disputata la prima edizione del campionato mondiale organizzata dalla FIFA. La Norvegia, che vi partecip\u00f2 grazie al podio conquistato al precedente campionato europeo, esord\u00ec perdendo per 4-0 dalla padrona di casa; grazie alle successive vittorie su e Danimarca super\u00f2 la fase a gironi. Dopo aver battuto l'Italia dopo i supplementari ai quarti di finale e la Svezia con un netto 4-1 in semifinale, le norvegesi raggiunsero la finale, venendo per\u00f2 sconfitte dagli con una doppietta di Michelle Akers. Al campionato europeo 1993 arriv\u00f2 il secondo trionfo alla massima competizione continentale: dopo aver superato agevolmente il girone di qualificazione e i ai quarti di finale, la Norvegia partecip\u00f2 alla fase finale organizzata in Italia. In semifinale venne sconfitta la Danimarca per 1-0, e con lo stesso risultato venne sconfitta l'Italia grazie alla rete realizzata da Birthe Hegstad. Dopo aver disputato tre finali continentali consecutive, nell'edizione 1995 le norvegesi persero la doppia semifinale contro la Svezia, dovendo cos\u00ec cedere il titolo di campionesse. Pochi mesi dopo, la Norvegia arriv\u00f2 da favorita al campionato mondiale 1995, organizzato in Svezia. Dopo aver superato la fase a gironi vincendo il gruppo B a punteggio pieno con 17 reti realizzate a , e e nessuna rete subita, la Norvegia raggiunse i quarti di finale, dove batt\u00e9 la Danimarca per 3-1, mentre in semifinale si prese la rivincita di quattro anni prima sconfiggendo gli Stati Uniti grazie alla rete di Ann Kristin Aar\u00f8nes nei primi minuti della partita. In finale le norvegesi sconfissero per 2-0 la Germania, diventando per la prima volta campione del mondo.\nGrazie alla vittoria del campionato mondiale, la Norvegia fu tra le 8 nazionali che presero parte alla prima edizione del torneo femminile di calcio ai Giochi olimpici di Atlanta 1996. Superata la fase a gironi, la nazionale norvegese perse la semifinale contro gli Stati Uniti grazie al golden goal, ma vinse la finale per il terzo posto contro il grazie a una doppietta di Aar\u00f8nes, vincendo cos\u00ec la medaglia di bronzo olimpica. L'edizione 1997 del campionato europeo venne organizzata in Norvegia e in Svezia e fu caratterizzata da un cambio di formato, che port\u00f2 all'ammissione di 8 squadre alla fase finale. Nonostante la netta vittoria per 5-0 all'esordio contro la Danimarca con 4 reti realizzate da Marianne Pettersen, il successivo pareggio contro la Germania e la sconfitta contro l'Italia decretarono l'eliminazione delle norvegesi alla fase a gironi. Nel 1998 la Norvegia vinse l'Algarve Cup, torneo internazionale a inviti, per la quarta volta in cinque edizioni.\nLa terza edizione del campionato mondiale si disput\u00f2 nel 1999 negli Stati Uniti e la nazionale norvegese vi arrivava da squadra campione in carica. Superata senza difficolt\u00e0 la fase a gironi, le norvegesi batterono la Svezia nei quarti di finale; tuttavia, in semifinale arriv\u00f2 una netta sconfitta per 5-0 dalla Cina, che eguagli\u00f2 la peggior sconfitta subita dalla Svezia quattordici anni prima. Pochi giorni dopo venne persa anche la finale per il terzo posto contro il Brasile ai tiri di rigore dopo che i tempi regolamentari si erano conclusi a reti inviolate. Al torneo femminile di calcio ai Giochi olimpici di Sydney 2000 la formazione norvegese non era la principale favorita. Nella fase a gironi venne sorteggiata assieme a Stati Uniti, Cina e Nigeria, ossia assieme alle due finaliste del campionato mondiale 1999. Dopo aver perso la prima partita contro le statunitensi e vinto la seconda contro le nigeriane, le norvegesi si presero la rivincita sulle cinesi, vincendo, superando il turno ed eliminando le cinesi stesse dalla manifestazione. In semifinale venne sconfitta la Germania per 1-0 grazie a un'autorete di Tina Wunderlich sul finire della partita. La finale fu una ripetizione della sfida che c'erano stata nel girone preliminare e che aveva visto prevalere le statunitensi per 2-0, ma anche una ripetizione della semifinale di Atlanta 1996, anche quella persa; in questa occasione furono le norvegesi ad avere la meglio, vincendo 3-2 grazie a una rete di Dagny Mellgren nei tempi supplementari, e conquistando la loro prima medaglia d'oro olimpica.\nGli anni duemila.\nDopo la vittoria dell'oro olimpico, prima nazionale europea a vincere campionato europeo, campionato mondiale e torneo olimpico, la nazionale norvegese entr\u00f2 in una fase nella quale non riusc\u00ec pi\u00f9 a vincere una competizione internazionale. Al campionato europeo 2001 il cammino s'interruppe in semifinale, persa per 1-0 dalla . Al campionato mondiale 2003, invece, il cammino si blocc\u00f2 ai quarti di finale con l'eliminazione per mano degli . Nel biennio 2005-07 le prestazioni migliorarono. Al campionato europeo 2005 la Norvegia super\u00f2 in semifinale la dopo i tempi supplementari, ma venne sconfitta in finale dalla Germania al suo quarto successo consecutivo. Al campionato mondiale 2007 le norvegesi sfiorarono il podio, classificandosi al quarto posto dopo aver perso la finalina contro gli Stati Uniti e dopo essere state eliminate in semifinale un'altra volta ancora dalle tedesche, successive vincitrici del torneo. Grazie al risultato conseguito alla manifestazione mondiale, la Norvegia guadagn\u00f2 l'accesso al torneo femminile di calcio ai Giochi olimpici di Pechino 2008. La fase a gironi venne caratterizzata dalla vittoria per 2-0 sugli Stati Uniti e dalla sconfitta per 1-5 contro il . Ai quarti di finale arriv\u00f2 la sconfitta per 1-2 contro il e la conseguente eliminazione dal torneo.\nIl campionato europeo 2009 prese il via con una sconfitta per 4-0 dalla Germania, con tre reti subite nei minuti finali e di recupero. La Norvegia riusc\u00ec, poi, a superare la fase a gironi come seconda miglior terza, affrontando la Svezia ai quarti di finale. Superata le svedesi per 3-1, con lo stesso punteggio, nonostante il vantaggio iniziale, arriv\u00f2 l'eliminazione in semifinale per mano delle tedesche, che andarono a vincere il torneo per la quinta volta di fila. Al campionato mondiale 2011 per la prima volta le norvegesi vennero eliminate alla fase a gironi; nonostante la vittoria all'esordio per 1-0 sulla , le sconfitte contro Brasile e pregiudicarono il passaggio del turno.\nLa Norvegia, con una squadra composta da giocatrici esperte e da giovani come Caroline Graham Hansen e Ada Hegerberg, and\u00f2 vicina a vincere nuovamente un torneo internazionale nel 2013, quando arriv\u00f2 in finale al campionato europeo 2013, disputato in Svezia. Il girone della prima fase venne concluso al primo posto dopo aver battuto per 1-0 grazie alla rete di Ingvild Isaksen la Germania, che dall'istituzione della fase a gironi non aveva mai perso un punto. Nella fase a eliminazione diretta prima venne sconfitta la per 3-1 e poi in semifinale la dopo i tiri di rigore. La finale mise di nuovo di fronte tedesche e norvegesi e vide il sesto trionfo consecutivo della Germania grazie alla vittoria per 1-0 per la rete di Anja Mittag e grazie a Nadine Angerer che par\u00f2 due calci di rigore nel corso della partita. Le due formazioni si incontrarono nuovamente due anni dopo nella fase a gironi del campionato mondiale 2015, concludendo la partita in parit\u00e0 e passando entrambe il turno. Le norvegesi vennero poi eliminate agli ottavi di finale dall'.\nIl campionato europeo 2017 fu tra i pi\u00f9 deludenti per la Norvegia, infatti perse tutte e tre le partite del girone contro , e Danimarca senza realizzare una rete. Fu la prima volta che la Norvegia non vinceva una partita nella fase finale di un torneo internazionale e la prima volta dal 1997 che non superava la fase a gironi. Il riscatto arriv\u00f2 due anni dopo al campionato mondiale 2019, disputato in Francia; dopo aver sconfitto l'Australia agli ottavi di finale dopo i tiri di rigore, il cammino norvegese si ferm\u00f2 ai quarti di finale con la sconfitta per 0-3 contro l'Inghilterra, come gi\u00e0 avvenuto nell'edizione precedente.\nSelezionatori.\nLista dei selezionatori della nazionale norvegese.\nRosa.\nLista delle 23 calciatrici convocate dal selezionatore Martin Sj\u00f6gren per l'Algarve Cup 2022, in programma dal 16 al 23 febbraio 2022. Presenze e reti al momento delle convocazioni.\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |\n! colspan=\"8\" bgcolor=\"#B0D3FB\" align=\"left\" |"}
{"id": "2577747", "revid": "124826854", "url": "https://it.wikipedia.org/wiki?curid=2577747", "title": "Raffaella Bragazzi", "text": "Biografia.\nDopo essere eletta \"Miss Teenager Cinema\" nel 1979, ha debuttato nel mondo della televisione negli anni 1980 diventando un personaggio di Telemontecarlo e Radio Monte Carlo. Per Telemontecarlo ha condotto numerosi speciali e trasmissioni tra cui il programma sportivo \"A tutto calcio\" ed ha svolto la mansione di annunciatrice, mentre per l'emittente radiofonica ha presentato vari programmi musicali e un altro programma calcistico, \"Il calcio \u00e8 di rigore\". \nDal 21 dicembre 1983 \u00e8 stata la voce fuoricampo di \"Ok, il prezzo \u00e8 giusto!\", che annunciava i vari concorrenti giornalieri, il conduttore, i prodotti e i premi, facendo quasi da co-conduttrice della trasmissione; ad eccezione di un breve stop per maternit\u00e0 nel 1998, rimarr\u00e0 nella trasmissione fino al 25 giugno 1999 prima di farsi sostituire dal doppiatore e co-conduttore italiano Matteo Zanotti."}
{"id": "2577749", "revid": "125845894", "url": "https://it.wikipedia.org/wiki?curid=2577749", "title": "Jocou", "text": "Il Jocou (2.051 ) \u00e8 una montagna delle Prealpi del Vercors nelle Prealpi del Delfinato. Si trova lungo il confine tra i dipartimenti francesi dell'Is\u00e8re e della Dr\u00f4me.\nIl monte si trova ad ovest del Colle della Croix Haute ed a nord del Colle di Grimone."}
{"id": "2577755", "revid": "1543377", "url": "https://it.wikipedia.org/wiki?curid=2577755", "title": "Orchestra of Wolves", "text": "Orchestra of Wolves \u00e8 il primo album di studio del gruppo hardcore punk inglese Gallows, pubblicato nel 2006 da In at the Deep End Records.\n\u00c8 stato ripubblicato in edizione limitata nel Regno Unito nel giugno 2007 con un disco bonus contenente \"live\", due inediti e due cover. Inoltre \u00e8 stato ripubblicato nel Nordamerica da Epitaph Records il 10 luglio 2007 con quattro bonus track."}
{"id": "2577759", "revid": "26630", "url": "https://it.wikipedia.org/wiki?curid=2577759", "title": "Aston Martin DBR9", "text": "L'Aston Martin DBR9 \u00e8 una vettura da competizione della Aston Martin Racing, costruita a partire dal 2005. La sigla DBR9 deriva dalla DBR1, vincitrice nel 1959 della 24 Ore di Le Mans e del Campionato Mondiale per Vetture Sport, cos\u00ec chiamata dalle iniziali dell'allora proprietario David Brown.\nCaratteristiche tecniche.\nBasata sulla versione stradale DB9, la DBR9 ne mantiene il telaio, il blocco motore e le teste cilindri del motore V12. Il resto della vettura \u00e8 riprogettato per le competizioni. La carrozzeria DBR9 \u00e8 una miscela ottimale di prestazioni aerodinamiche e lo stile della vettura stradale DB9. Tutti i pannelli della carrozzeria sono costruiti da compositi in fibra di carbonio (ad eccezione del tetto) per ridurre al minimo il peso della vettura. Per completare il corpo aerodinamico, il fondo della vettura \u00e8 piatto, dalla parte anteriore fino al diffusore posteriore. Per ottimizzare la deportanza posteriore \u00e8 stata aggiunta un'ala in fibra di carbonio.\nPer la 24 Ore di Le Mans del 2007, la Prodrive ha apportato delle modifiche al progetto DBR9, al fine non solo di migliorare le prestazioni, ma anche per aumentare il comfort dei piloti. A causa delle nuove normative messe in atto dagli organizzatori di Le Mans, la DBR9 ha richiesto l'installazione di un impianto di aria condizionata per prevenire un eccesso di stress dei piloti. La Prodrive \u00e8 anche andata oltre, applicando un tetto bianco termoisolante su tutte le auto nuove per aiutare a mantenere bassa la temperatura della cabina di guida.\nRisultati sportivi.\nLa prima versione costruita, identificata dal telaio DBR9/1, ha corso alla 24 Ore di Le Mans nel 2005 nell'ambito della Aston Martin Racing e ha ottenuto sei vittorie di classe di cui una alla 12 Ore di Sebring del 2005.\nI risultati sportivi pi\u00f9 prestigiosi sono stati ottenuti nel 2007 e nel 2008, l'Aston Martin DBR9 schierata tramite il team Prodrive di David Richards si \u00e8 aggiudicata la vittoria di classe GT1 alla 24 Ore di Le Mans; la vettura \u00e8 utilizzata anche nei campionati: American Le Mans Series, Le Mans Series e FIA GT, cogliendo innumerevoli successi.\nUn'alternativa pi\u00f9 economica della Aston Martin DBR9 \u00e8 la DBR9S, anch'essa basata sulla stradale DB9. Mentre la DBR9 \u00e8 destinata a grandi scuderie che partecipano a competizioni internazionali, in particolare nel Campionato FIA GT e alla 24 Ore di Le Mans, la DBRS9 \u00e8 destinata alle squadre partecipanti in classe FIA GT3 e altri campionati nazionali e internazionali GT2/GT3/GT4 e GTC.\nNel 2009, il principale impegno sportivo della Prodrive nell'endurance si concentra invece su un programma in classe LMP1, sullo sport prototipo Lola-Aston Martin B09/60 viene installato il collaudato motore V12 della DBR9, dotato di iniezione diretta. Le DBR9 affidate a team privati, continuano a correre nelle varie competizioni in giro per il mondo, ottenendo al contempo importanti risultati, come la vittoria della DBR9 del team francese Hexis AMR nel campionato FIA GT1 del 2011."}
{"id": "2577760", "revid": "30677", "url": "https://it.wikipedia.org/wiki?curid=2577760", "title": "Croix-Rouge de Guin\u00e9e", "text": ""}
{"id": "2577766", "revid": "92723", "url": "https://it.wikipedia.org/wiki?curid=2577766", "title": "Evgeniy Seleznev", "text": ""}
{"id": "2577778", "revid": "767487", "url": "https://it.wikipedia.org/wiki?curid=2577778", "title": "Zarautz Kirol Elkartea", "text": "Lo Zarautz Kirolel Kartea, \u00e8 una societ\u00e0 calcistica con sede a Zarautz, nei Paesi Baschi, in Spagna. \nGioca nella Tercera Divisi\u00f3n, la quarta serie del campionato spagnolo.\nCollegamenti esterni.\n Zarautz KE on Futbolme.com"}
{"id": "2577782", "revid": "767487", "url": "https://it.wikipedia.org/wiki?curid=2577782", "title": "Colle della Croix Haute", "text": "Il Colle della Croix Haute (1.176 ) \u00e8 un valico alpino francese situato lungo il confine tra i dipartimenti dell'Is\u00e8re e della Dr\u00f4me.\nDal punto di vista orografico separa, nelle Prealpi del Delfinato, le Prealpi del Vercors a ovest dalle Prealpi del Devoluy a est."}
{"id": "2577783", "revid": "110157", "url": "https://it.wikipedia.org/wiki?curid=2577783", "title": "Espelkamp", "text": "Espelkamp \u00e8 una citt\u00e0 di 25.407 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Detmold ed \u00e8 parte del circondario (\"Kreis\") di Minden-L\u00fcbbecke (targa MI).\nEspelkamp si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2577786", "revid": "24443", "url": "https://it.wikipedia.org/wiki?curid=2577786", "title": "Col de la Croix Haute", "text": ""}
{"id": "2577796", "revid": "110157", "url": "https://it.wikipedia.org/wiki?curid=2577796", "title": "David A. Wagner", "text": "\u00c8 professore di informatica presso l'Universit\u00e0 della California, Berkeley ed \u00e8 ben noto per le sue ricerche nel campo della sicurezza informatica ed in quello crittografico. Ha pubblicato un paio di libri e pi\u00f9 di 90 saggi scientifici, tra cui da segnalare:"}
{"id": "2577798", "revid": "1305772", "url": "https://it.wikipedia.org/wiki?curid=2577798", "title": "David Wagner", "text": ""}
{"id": "2577806", "revid": "124095533", "url": "https://it.wikipedia.org/wiki?curid=2577806", "title": "Pernik", "text": "Pernik (in bulgaro \u041f\u0435\u0440\u043d\u0438\u043a) \u00e8 un comune bulgaro situato nell'omonima regione di 109.211 abitanti (dati 2009). La sede comunale \u00e8 nella localit\u00e0 omonima.\nLa citt\u00e0 sorge su un antico insediamento tracio fondato circa nel IV secolo a.C. per poi diventare, alcuni secoli dopo, possedimento romano. Nel IX secolo appartiene al Primo impero bulgaro. Dal 1396 fino al 1878 \u00e8 appartenuta all'impero ottomano. Alla fine di gennaio di ogni anno, che si tiene nella cittadina maschera Mummer Festival \"Surva\". Pernik \u00e8 il centro della metallurgia in Bulgaria ora \"Stomana industry\".\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa squadra principale della citt\u00e0 \u00e8 il Profesionalen Futbolen Klub Minjor Pernik."}
{"id": "2577808", "revid": "5695", "url": "https://it.wikipedia.org/wiki?curid=2577808", "title": "Maurizio Montalbini", "text": "Detiene il primato di permanenza in grotta, con una serie di esperimenti pionieristici relativamente la cronobiologia e il ritmo circadiano che lo hanno portato a vivere un totale di quasi tre anni (962 giorni) sottoterra, e che gli hanno valso l'appellativo di \"esploratore del tempo\".\nBiografia.\nNato a Senigallia (AN) e cresciuto a Montemarciano, si laurea in sociologia all'universit\u00e0 di Urbino nel 1976.\nIl suo primo esperimento, \"210 giorni fuori dal tempo\", della durata appunto di 210 giorni, ebbe luogo nel 1986 all'interno delle grotte di Frasassi; successivamente rimase per ulteriori 48 giorni, ma stavolta assieme ad altre 14 persone, ancora all'interno della grotta di Frasassi.\nNel 1992 ha trascorso oltre un anno (366 giorni) in solitudine nella grotta di Nerone situata presso il Monte Nerone a Piobbico (PU), nel corso di un esperimento che ha prodotto risultati notevoli da un punto di vista sociale, farmacologico e per quanto riguarda la cronobiologia.\nNel 1997 ha compiuto, con Luigi Mazzi, un altro esperimento sempre nella base Underlab all'interno della grotta di Frasassi, durante il quale \u00e8 stato inoltre testimone del terremoto di Umbria e Marche.\nIl suo ultimo esperimento avvenuto all'interno della grotta fredda di Acquasanta Terme (AP), denominato \"Timeless\", si \u00e8 concluso il 7 giugno 2007 dopo 235 giorni dal suo ingresso.\nNon esegu\u00ec solamente esperimenti sotterranei, ma anche in mezzo all'oceano; in particolare nel 1991, durante la missione denominata \"Pelagos '91\", visse per 48 giorni su una zattera.\n\u00c8 deceduto nel 2009 a 56 anni per un infarto nella frazione Pie' di Casavecchia di Pieve Torina (MC).\nA lui il compositore Stefano Ianne ha voluto dedicare un brano dal titolo \"In Eden\" presente nell'album Piano Car (2010)."}
{"id": "2577813", "revid": "3115", "url": "https://it.wikipedia.org/wiki?curid=2577813", "title": "Anomaly", "text": "Anomaly \u00e8 un album discografico del chitarrista statunitense Ace Frehley, pubblicato nel 2009 dalla Bronx Born Records\nIl disco.\nComposto in onore di Eric Carr e di Dimebag Darrell, \u00e8 stato pubblicato il 10 settembre 2009 in Italia ed il 15 settembre 2009 negli Stati Uniti, esordendo al ventisettesimo posto della classifica Billboard 200. Del disco sono state pubblicate 2 versioni: la prima contiene le sole dodici tracce, la seconda include in aggiunta due video.\nTracce.\nTutti i brani sono stati composti da Ace Frehley, eccetto dove indicato."}
{"id": "2577818", "revid": "1634976", "url": "https://it.wikipedia.org/wiki?curid=2577818", "title": "Giano Fregoso (1455-1525)", "text": "Biografia.\nPrimi anni.\nFiglio di Tommasino Fregoso e Caterina Malaspina, nacque a Genova intorno al 1455. Fu con un'adeguata disciplina militare in et\u00e0 adolescenziale che portarono la figura di Giano ad una preparata carriera militare.\nAncora adolescente, intorno al periodo 1460-1464, segu\u00ec con tutta la famiglia il padre Tommasino in Corsica dove quest'ultimo, cercando di sfruttare la perenne conflittualit\u00e0 tra i signori locali e il Banco di San Giorgio, cerc\u00f2 di rivendicare i diritti della sua famiglia sull'isola, effettivamente concessi dal pontefice Niccol\u00f2 V. Cacciati dalle truppe degli Sforza (dal 1464 al 1477 la Repubblica di Genova era infatti \"dedita\" alla corte sforzesca), un nuovo esercito personale dei Fregoso, tra i quali figur\u00f2 pure Giano, affront\u00f2 fallimentarmente nel 1477 i soldati milanesi sull'isola nonostante avessero avuto un appoggio e consenso tra i signorotti corsi. Padre e figlio furono quindi catturati e portati prigionieri a Milano, ma nel corso del 1478 rilasciati grazie all'intervento diplomatico del cugino e doge Battista Fregoso presso Bona di Savoia, duchessa milanese. Ritornati liberi e nuovamente sbarcati in Corsica Tommasino Fregoso fu investito della carica di governatore dell'isola per conto della signoria sforzesca; nel 1482, su decisione del padre, Giano fu nominato conte di Corsica e lasciato dal primo a reggere le sorti dell'isola in assenza della figura paterna.\nAffiancato dal consigliere Montaldo nei compiti di governo - che gli storici considereranno \"buoni\" per i primi mesi - ben presto arriv\u00f2 allo scontro con i signori locali per alcuni suoi comportamenti giudicati troppi intransigenti in merito a rivolte ed episodi di insubordinazione. E sentiti gli echi di possibili rivolte contro la sua persona, gi\u00e0 alla fine dell'anno 1482 abbandon\u00f2 definitivamente la Corsica per rientrare a Genova.\nNella capitale repubblicana rest\u00f2 fino all'agosto 1488 quando caduto il cugino doge Paolo Fregoso per mano degli Sforza e degli Adorno, come altri componenti della sua famiglia fu costretto all'esilio trovando riparo a Roma presso la corte del cardinale savonese Giuliano Della Rovere, futuro papa Giulio II. Qui incontr\u00f2 Ottaviano Fregoso e, dopo un giro di alleanze, assieme progettarono nell'estate del 1506 una spedizione per Genova nel tentativo di rovesciare con la forza il governo retto dai governatori francesi per conto della nuova dedizione genovese verso la corona di Luigi XII di Francia. Nonostante il parere sfavorevole dello stesso pontefice Giulio II, i tre (nella causa si era unito pure Alessandro Fregoso) salparono con un brigantino dal Tevere, ma furono costretti alla rinuncia dalle triremi pontificie.\nSul finire del 1506 e l'inizio del 1507 Giano e Ottaviano Fregoso si trasferirono a Bologna (per sottrarsi alle \"pressioni\" di Giulio II) dove ben presto giunsero le notizie di rivolte da parte del popolo genovese contro i Francesi e contro l'antica classe dirigente nobiliare genovese. Spinti dagli eventi organizzarono quindi una nuova spedizione e raggiunto il borgo spezzino di Borghetto di Vara (8 gennaio 1507) si unirono al marchese Giovanni di Biassa e alla testa di circa 400 soldati. Salpati da Sestri Levante raggiunsero il borgo genovese di Sampierdarena il 10 gennaio dove per\u00f2 furono costretti ad una nuova resa e precipitosa fuga per le taglie che il governo franco-genovese, informato da Roma degli eventi, aveva messo sulle loro teste (500 scudi per Ottaviano e Giano, 200 per il marchese). Tornati nella citt\u00e0 bolognese, e a Roma poi, nel maggio 1507 assieme al pontefice savonese assisterono al breve dogato popolare di Paolo da Novi e dal 28 aprile 1507 al ritorno della Francia alla guida della repubblica genovese.\nRimasto nella citt\u00e0 romana fino al 1509 dove svolse mansioni per lo Stato Pontificio, con il consenso di papa Giulio II, il Fregoso prese servizio nella Repubblica di Venezia dove fu insignito (1510) della carica di governatore generale dell'esercito veneziano; al comando di Scipione Malvezzi, Giano dimostr\u00f2 documentate capacit\u00e0 sul campo. Richiamato a Roma dal pontefice, che soltanto ora prese una decisione ferma e dichiarata contro la dedizione francese a Genova, Giano Fregoso partecip\u00f2 assieme ai patrizi veneziani Marcantonio Colonna e Girolamo Contarini prima ai tentativi di colloquio e poi con la forza di ripristinare la sovranit\u00e0 e indipendenza della Repubblica di Genova. Nonostante gli attacchi via mare e via terra, respinti dai soldati franco-genovesi, l'impresa prese una piega fallimentare costringendo la flotta alla ritirata.\nRitornato a Venezia, fu ancora a Roma alla corte di Giulio II nel novembre 1511 per progettare un nuovo attacco ai danni dei Francesi impiegando una costituita Lega (formata da diversi stati italiani). Ma le insorti difficolt\u00e0 della Lega porteranno ad un nuovo rimando dell'impresa tanto che il comandante Fregoso pot\u00e9 far ritorno a Brescia al fianco delle sue truppe - impiegate proprio contro l'esercito francese - nel febbraio 1512. Riconquistata Bologna grazie all'aiuto di Lorenzo Medici, valutando le difficolt\u00e0 francesi lo stesso Fregoso prese la decisione di muovere la sua compagnia (450 fanti e 50 cavalieri) verso Genova passando ad est per la val d'Aveto e a Chiavari sulla costa per poi dirigersi verso nordovest; allo stesso tempo, con lettere patenti del cardinale Matteo Schiner, ordinava alla Francia di consegnare il capoluogo genovese nelle mani del \"capitano della Lega\" Giano Fregoso.\nCon una guarnigione francese asserragliata dentro la lanterna di Genova, il Senato della Repubblica scese subito a patti con il Fregoso e la Lega nominando appositamente una commissione di Otto pacificatori. L'accordo raggiunto tra le parti, oltre al rientro delle proteste dei nobili filo-francesi, ad esclusione di Girolamo Fieschi, consentirono al Fregoso il rientro a Genova senza colpo ferire. Si adoper\u00f2 ben presto per facilitare il passaggio di consegne e la normalizzazione-stabilizzazione istituzionale della Repubblica di Genova tra la Francia di Luigi XII e la Lega da lui rappresentata. Furono emanate nuove norme di polizia a Genova e nelle varie divisioni amministrative (capitaneati e podesterie) e dell'istituzione dell'Ufficio di Balia con il parere favorevole e congiunto del Senato e del Gran Consiglio.\nArrivando sempre alla trattativa tra le parti - con i nobili genovesi e pure con altri componenti della sua famiglia \"rivendicanti\" la personale dominazione su Genova - quasi inevitabilmente la figura di Giano Fregoso fu scelta per guidare la massima carica dello stato dal 29 giugno 1512.\nIl dogato e gli ultimi anni.\nIl suo dogato - il quarantatreesimo - dur\u00f2 all'incirca un anno poich\u00e9 le alleanze politiche delle famiglie Fieschi con gli Adorno ed una nuova controffensiva francese di Luigi XII, che porter\u00e0 di fatto ad una seconda dedizione verso l'impero d'oltralpe, spingeranno il doge Giano ad abbandonare la citt\u00e0 su una nave il 25 maggio del 1513.\nAbbandonata per forza maggiore la vita politica genovese decise di ritornare a servire la Repubblica di Venezia con la nomina di Governatore Generale a capo dell'esercito veneto nelle guerre in Lombardia. Nel 1516, ancora a capo delle truppe della \"Serenissima\", riusc\u00ec ad infliggere una pesante sconfitta all'esercito di Massimiliano I d'Asburgo nella battaglia di Rocca d'Anfo nei pressi di Brescia.\nFu proprio nella citt\u00e0 bresciana che mor\u00ec nel 1529. Le spoglie di Giano Fregoso furono sepolte all'interno della basilica di Santa Anastasia a Verona; all'interno dell'edificio \u00e8 presente un monumento celebrativo voluto dal figlio Ercole, canonico di quella chiesa.\nDiscendenza.\nSposato con Aldobella Leca ebbe nove figli:"}
{"id": "2577825", "revid": "339392", "url": "https://it.wikipedia.org/wiki?curid=2577825", "title": "Museo speleopaleontologico", "text": ""}
{"id": "2577828", "revid": "110157", "url": "https://it.wikipedia.org/wiki?curid=2577828", "title": "S-1", "text": "In crittografia la sigla S-1 identifica un cifrario a blocchi il cui codice sorgente \u00e8 stato pubblicato su Usenet l'11 agosto 1995.\nLe analisi successive alla sua pubblicazione pubblicate da David Wagner lo hanno identificato come bufala. Si pensa per\u00f2 che l'S-1 sia stato un tentativo (fallito) di ingegneria inversa dello Skipjack, un cifrario che a quel tempo era coperto da segreto militare. Nel 1998, anno in cui \u00e8 stato declassificato lo Skipjack, si \u00e8 visto come il suo codice sia totalmente differente da quello dell'S-1."}
{"id": "2577829", "revid": "93556", "url": "https://it.wikipedia.org/wiki?curid=2577829", "title": "Piero Caldirola", "text": "Biografia.\nPiero Caldirola studi\u00f2 al Collegio Ghislieri di Pavia dove, tra gli altri, ebbe come professori i fisico-matematici Attilio Palatini e Rocco Serini.\nSi laure\u00f2 nel 1937 in Fisica, e nel 1938 si rec\u00f2 a Roma da Enrico Fermi (prima della partenza dall'Italia di quest'ultimo) ove incontr\u00f2 Ugo Fano e il brasiliano Mario Schoenberg, dalle cui idee rest\u00f2 influenzato. Pass\u00f2 quindi a Padova da Gian Carlo Wick, ove studi\u00f2 il metodo di Rabi per la misura dei momenti magnetici. Intanto si occup\u00f2 di relativit\u00e0 e fisica delle particelle elementari.\nNel 1939 venne nominato assistente di Fisica sperimentale a Pavia, mediante un concorso nazionale da cui escono vincitori Caldirola, Oreste Piccioni ed Ettore Pancini.\nA Pavia inizi\u00f2 la collaborazione con Luigi Giulotto, abile fisico sperimentale, sull'effetto Fermi e soprattutto sull'effetto Raman nei liquidi. Analizzandone la struttura fine, Caldirola e Giulotto nel 1940 si avvedono di quello che sar\u00e0 poi chiamato Spostamento di Lamb.\nNel frattempo si leg\u00f2 in amicizia con Gleb Wataghin e con Antonio Carrelli, che per esempio apprezz\u00f2 le sue applicazioni della teoria dei gruppi. Un articolo sulle forze non conservative in meccanica quantistica venne apprezzato da Enrico Fermi.\nDurante la guerra, consegu\u00ec nel 1941 la libera docenza in Fisica teorica, insieme a Bruno Ferretti e Nicol\u00f2 Dallaporta.\nScienziato-umanista si appassion\u00f2 all'arte moderna, e in particolare all'Astrattismo (in virt\u00f9 della sua frequentazione col pittore e scultore Aldo Galli, esponente di quel \"Gruppo di Como\" che nel 1922 diede praticamente vita all'Astrattismo in Italia).\nMor\u00ec il 31 luglio 1984 a Milano.\nCampi in cui oper\u00f2.\nPiero Caldirola \u00e8 stato uno dei creatori della scuola italiana di fisica teorica dello stato solido. Ha inoltre fondato il Gruppo di Ricerca per l'Elettronica Quantistica (Milano), il laboratorio di Fisica del plasma (Milano) del CNR e la International School of Plasma Physics (Varenna). \u00c8 stato fondatore del Forum Italiano Energia Nucleare e Presidente europeo del FORATOM (Forum Atomico Europeo). Agli inizi degli anni cinquanta Caldirola ha contribuito a rinnovare, al seguito di Giovanni Polvani e altri, la rivista italiana di fisica il Nuovo Cimento.\nNel settore della ricerca pura, si \u00e8 occupato ad es.:\nSempre durante la guerra, trova inoltre l'equazione di stato di gas a pressioni fino a 500\u00a0000 atmosfere.\nCaldirola prese parte a svariate vicende della fisica del dopoguerra. Dopo essersi occupato a lungo di fisica teorica, pass\u00f2 a campi pi\u00f9 applicativi, quali: la propagazione di onde elettromagnetiche nei plasmi debolmente ionizzati, i momenti magnetici dei nuclei, la biofisica, la fisica sanitaria (i radioisotopi nella terapia dei tumori, i fenomeni di risonanza nei plasmi quali mezzo diagnostico, ecc.), la fusione termonucleare, e una teoria del processo di separazione isotopica per diffusione gassosa.\nAttivit\u00e0 teorica.\nL'attivit\u00e0 teorica maggiore la dedic\u00f2 ai seguenti temi:\nAttivit\u00e0 nel campo dell'insegnamento e della ricerca.\nNel settore dell'insegnamento e della ricerca ricopr\u00ec i seguenti incarichi:\nInoltre \u00e8 stato:\nAttivit\u00e0 nel campo applicativo ed industriale.\nNel settore applicativo e industriale ricopr\u00ec le seguenti cariche:\nPremi.\nTra i numerosi premi ricevuti, sono da menzionare:\nGli sono stati dedicati:\nBibliografia.\n--Per un elenco delle pubblicazioni di Caldirola, e la riproduzione dei suoi articoli pi\u00f9 significativi, si rimanda all'opera in quattro\nvolumi \"Selected Papers of Piero Caldirola\", a cura di E. Recami, R. Mignani\ne R. M. Santilli (Hadronic Press Inc.;\nUSA), pp.\u00a01\u20131418.\n--Limitandoci qui ai titoli dei libri da lui scritti, ricordando: \"Istituzioni di Fisica Teorica\"; \"Separazione degli Isotopi dell'Uranio\"\n(in collaborazione con R. Fiocchi); \"Dalla Microfisica alla Macrofisica\"; \"Teoria della Relativit\u00e0 Generale\"; e \"Teoria Quantistica Relativistica\"."}
{"id": "2577830", "revid": "729019", "url": "https://it.wikipedia.org/wiki?curid=2577830", "title": "Paral\u00b7lel (metropolitana di Barcellona)", "text": "Paral\u00b7lel \u00e8 una stazione delle linee 2 e 3 della metropolitana di Barcellona. Questa stazione \u00e8 il capolinea anche della Funicular de Montju\u00efc.\nLa stazione fu inaugurata nel 1970 come fermata della Linea III con la denominazione \"Pueblo Seco\" (poich\u00e9 si trova nel quartiere omonimo, Poble Sec). Nel 1975 divenne stazione di scambio tra le linee III e IIIB, fino al 1982 quando le due linee furono unificate nella linea 3. In quel momento la stazione assunse l'attuale denominazione di Paral\u00b7lel.\nLe banchine della L2, di cui costituisce il capolinea, furono inaugurate nel 1997."}
{"id": "2577831", "revid": "1543377", "url": "https://it.wikipedia.org/wiki?curid=2577831", "title": "Iraqi block cipher", "text": "L'Iraqi block cipher \u00e8 un algoritmo crittografico il cui codice sorgente in C fu pubblicato anonimamente su un server FTP nel 1999. Nonostante il nome e i commenti inseriti nel codice, il cifrario \u00e8 da ritenersi una burla sia per la qualit\u00e0 scadente del sorgente sia perch\u00e9 non sembra affatto provenire dall'Iraq: n\u00e9 un commento, n\u00e9 una variabile, n\u00e9 un output dell'algoritmo \u00e8 scritto in arabo, bens\u00ec \u00e8 tutto riportato in inglese.\nStruttura e vulnerabilit\u00e0.\nL'Iraqi block cipher, come si evince dal nome, \u00e8 un cifrario a blocchi basato su una rete di Feistel non bilanciata che opera su blocchi dati di 256 bit con una chiave di 160 bit. \nDavid A. Wagner ha pubblicato nel 2000 un documento in cui suggeriva la possibile burla dell'Iraqi block cipher e la sua sensibilit\u00e0 ad uno slide attack a causa del suo gestore della chiave immutabile. L'attacco, per\u00f2, richiederebbe 264 testi in chiaro scelti per poter essere condotto per cui si pu\u00f2 considerare un attacco puramente teorico. \nNonostante l'impossibilit\u00e0 di attuare praticamente detto attacco il cifrario non \u00e8 da ritenersi sicuro a causa della bassa qualit\u00e0 della sua struttura, e pertanto il suo uso deve essere puramente accademico."}
{"id": "2577841", "revid": "43530", "url": "https://it.wikipedia.org/wiki?curid=2577841", "title": "Birkin tree", "text": ""}
{"id": "2577845", "revid": "76963", "url": "https://it.wikipedia.org/wiki?curid=2577845", "title": "Brannon Braga", "text": "Biografia.\nNativo del Montana, studia alla Kent State University e successivamente alla University of California, a Santa Cruz, dove studia cinematografia e arti teatrali. Inizia la propria carriera nel 1990, entrando nel team di sceneggiatori della serie televisiva '. Precedentemente aveva lavorato come produttore nel campo dei videoclip musicali. Il suo primo lavoro \u00e8 stato scrivere la storia per l'episodio ', scritta a quattro mani con Ronald D. Moore. Dal 1993 diventa coproduttore della serie e rimane nel team di sceneggiatori fino alla fine della serie, avvenuta nel 1994, curando personalmente l'ultimo episodio intitolato \"\".\nNel 1994 cura il soggetto e la sceneggiatura del settimo film di \"Star Trek\", \"Generazioni\"; due anni pi\u00f9 tardi lavora all'ottavo film della saga, \"Primo contatto\". Dal 1995 entra a far parte dello staff creativo di ', in veste di sceneggiatore e produttore. Nel 2000 continua il sodalizio artistico tra Braga e Ronald D. Moore come autori del soggetto di ' di John Woo, successivamente si uniscono allo staff creativo di \"\".\nNel 2001, quando \"Star Trek: Voyager\" si \u00e8 conclusa, Braga ha sviluppato la serie televisiva \"\". La serie ha debuttato nel settembre del 2001, protraendosi per quattro stagioni fino alla sua conclusione a causa dei bassi indici di ascolto. Dopo la cancellazione di \"Enterprise\" ha iniziato a sviluppare una nuova serie fantascientifica per la CBS chiamata \"Threshold\", che ha debuttato nel settembre del 2005. Braga \u00e8 stato produttore esecutivo di tutta la serie, fondando per l'occasione una sua societ\u00e0 di produzione chiamata Braga Productions. La serie non ha il successo sperato e la CBS la cancella nel mese di novembre.\nNel 2009 \u00e8 impegnato con la serie televisiva \"24\", scrivendo e producendo gran parte degli episodi della settima stagione. Sempre nel 2009, assieme a David S. Goyer, con cui aveva gi\u00e0 avuto modo di lavorare in \"Threshold\", crea la serie televisiva \"FlashForward\", che debutta sulla ABC nel settembre del 2009, per poi essere cancellata dopo una sola stagione.\nNel 2011 lavora come sceneggiatore e produttore esecutivo della serie televisiva \"Terra Nova\". Nel 2014 \u00e8 co-ideatore di \"Salem\".\nNel 2017 Braga \u00e8 uno dei produttori di \"The Orville\", una serie di fantascienza tragicomica ispirata a \"Star Trek\"."}
{"id": "2577848", "revid": "33689", "url": "https://it.wikipedia.org/wiki?curid=2577848", "title": "Spectravideo SVI-728", "text": "Lo Spectravideo SVI-728 \u00e8 un home computer a 8 bit prodotto da Spectravideo nel 1985. \n\u00c8 stato il primo home computer della Spectravideo ad essere compatibile con le specifiche dello standard MSX. Esteticamente era simile al precedente modello Spectravideo SVI-328, il quale non \u00e8 per\u00f2 pienamente MSX compatibile.\nSpecifiche tecniche.\nCaratteristiche tecniche principali:"}
{"id": "2577849", "revid": "767487", "url": "https://it.wikipedia.org/wiki?curid=2577849", "title": "Santiago Urquiaga", "text": "Carriera.\nGiocatore.\nClub.\nDopo aver iniziato la carriera nella cantera nell'Athletic Bilbao, debutt\u00f2 in prima squadra nella stagione 1978-1979. Divenne poi uno dei giocatori determinanti nella conquista dei due campionati e della Coppa del Re.\nNel 1987 pass\u00f2 all'Espanyol con cui raggiunse la finale di Coppa UEFA nel 1988, persa poi contro i tedeschi occidentali del .\nSi ritir\u00f2 nel 1989, a trentun anni.\nNazionale.\nCon la Spagna gioc\u00f2 complessivamente 14 partite e disput\u00f2 le Olimpiadi estive di Mosca nel 1980, il e il . Debutt\u00f2 il 26 marzo 1980 a Barcellona contro l' mentre gioc\u00f2 la sua ultima partita il 14 novembre 1984 a Glasgow contro la .\nDirigente.\nEssendo rimasto molto legato alla dirigenza dell'Athletic Club, entra a farne parte ricoprendo il ruolo di direttore logistico del centro tecnico di Lezama, sede del settore giovanile del team basco."}
{"id": "2577850", "revid": "287204", "url": "https://it.wikipedia.org/wiki?curid=2577850", "title": "Nuoto ai Giochi olimpici intermedi - 100 metri stile libero", "text": "I 100 metri stile libero erano una delle quattro gare del programma di nuoto dei Giochi olimpici intermedi di Atene. Vi parteciparono 17 nuotatori, provenienti da 10 nazioni.\nRisultati.\nIl primo turno di divideva in due semifinali, che si svolsero il 24 aprile 1906. I primi quattro nella prima batteria e i primi cinque nella seconda erano qualificati per la finale.\nFinale.\nSi svolse il 25 aprile 1906. La finale fu una corsa a due tra Daniels e Halmay; lo statunitense vinse sull'ungherese di solo una iarda. Il terzo classificato, Healy, si stacc\u00f2 da loro di 20 iarde."}
{"id": "2577861", "revid": "1543377", "url": "https://it.wikipedia.org/wiki?curid=2577861", "title": "Fus\u014d (corazzata 1875)", "text": "La Fus\u014d (giapponese: \u91d1\u525b) fu la prima corazzata giapponese ad essere costruita nei cantieri inglesi, nello specifico i Samuda Brothers, e supervisionata da T\u014dg\u014d Heihachir\u014d.\nProgetto e costruzione.\nLa Fus\u014d era una versione ridotta della HMS Iron Duke, un ironclad della classe Audacious a batteria centrale, familiare ai giapponesi come ammiraglia della Royal Navy China Station dal 1871 al 1875. Vista la scarsa affidabilit\u00e0 delle prime motrici a vapore, la Fus\u014d fu costruita con due alberi completamente funzionali per la propulsione ausiliaria a vela.\nServizio.\nLa nave partecip\u00f2 alla prima rivista navale giapponese nel 1878, ed ebbe una collisione tempo dopo con l'incrociatore Takachiho nel 1889 con pochi danni. Programmato il suo ritiro nel 1891, venne riattrezzata in arsenale dal novembre 1891 al luglio 1894. Partecip\u00f2 alla prima guerra cino-giapponese dove combatt\u00e9 nella battaglia del fiume Yalu ricevendo danni e vittime dalle bordate cinesi.\nLa nave affond\u00f2 dopo una collisione con l'incrociatore Matsushima nel 1897, venne recuperata l'anno seguente, riarmata con cannoni Krupp e partecip\u00f2 alla guerra russo-giapponese del 1904.\nDopo essere stata riclassificata come nave da difesa costiera, venne radiata nel 1908 e rottamata nel 1910."}
{"id": "2577868", "revid": "767487", "url": "https://it.wikipedia.org/wiki?curid=2577868", "title": "John McGovern", "text": "Carriera.\nNato in Scozia, McGovern si trasfer\u00ec con la sua famiglia ad Hartlepool quando aveva sette anni. Qui divenne capitano della squadra di rugby a XV della sua scuola. A 15 anni abbandon\u00f2 la palla ovale per il pallone da calcio e l'anno dopo firm\u00f2 il suo primo contratto con l' guidato da Brian Clough e Peter Thomas Taylor. L'incontro con i due fu decisivo per la sua carriera: McGovern diventer\u00e0 infatti uno degli uomini di fiducia di Clough seguendolo in tutte le squadre da lui allenate.\nDopo aver conquistato la promozione in terza divisione con l'Hartlepool, nel 1968 si trasfer\u00ec al con cui vinse nuovamente il campionato raggiungendo la prima divisione. A Derby rimase sei anni, giocando 190 partite e vincendo il campionato inglese nella stagione 1971-1972.\nNella stagione 1973-1974 segu\u00ec Clough nell'esperienza con il , dove dopo le dimissioni del suo mentore non riusc\u00ec pi\u00f9 a trovare spazio. Fu ancora Clough a chiamarlo l'anno seguente per giocare nel . John divenne il capitano dei biancorossi guidandoli alla promozione in prima divisione, alla vittoria del titolo nazionale del 1977-1978, di due Coppe di Lega e soprattutto di due Coppe dei Campioni consecutive.\nNel 1982 abbandon\u00f2 Notthingam e Clough per diventare allenatore-giocatore nei . Lasciato il calcio giocato, \u00e8 stato poi assistente al e all', e allenatore al (con Archie Gemmill) e al ."}
{"id": "2577871", "revid": "963244", "url": "https://it.wikipedia.org/wiki?curid=2577871", "title": "Macon", "text": ""}
{"id": "2577872", "revid": "33689", "url": "https://it.wikipedia.org/wiki?curid=2577872", "title": "Spectravideo SVI-328", "text": "Lo Spectravideo SV-328 \u00e8 un home computer a 8 bit prodotto da Spectravideo nel 1983 come modello orientato al settore \"business\" della sua gamma di elaboratori. Era basato sulla CPU Zilog Z80A ed era dotato di 80 kB di RAM (64 kB disponibili per i programmi ed i rimanenti 16 KB erano riservati per la memoria video). Il resto della macchina era identico al modello Spectravideo SV-318 da cui si differenziava per il \"case\", per la presenza di una tastiera di tipo classico dotata di tastierino numerico e per l'assenza del joystick integrato.\nL'\"SV-328\" aveva specifiche simili a quelle dello standard MSX ma, a differenza del modello Spectravideo SVI-728, non era con esso totalmente compatibile."}
{"id": "2577876", "revid": "287204", "url": "https://it.wikipedia.org/wiki?curid=2577876", "title": "Bucaspor Kul\u00fcb\u00fc", "text": "Il Bucaspor Kul\u00fcb\u00fc \u00e8 stata una societ\u00e0 polisportiva turca della citt\u00e0 di Smirne, con sede nel distretto di Buca. Fondata nel 1928, era una delle pi\u00f9 antiche e rinomate societ\u00e0 sportive della Turchia.\nA causa di problemi economici determinati anche dalla pandemia di coronavirus, la squadra \u00e8 stata sciolta il 1\u00ba settembre 2020. La sua eredit\u00e0 \u00e8 stata raccolta, nel 2021, dal ."}
{"id": "2577878", "revid": "427631", "url": "https://it.wikipedia.org/wiki?curid=2577878", "title": "Pietro Micheletti", "text": "Biografia.\nNato a Pennabilli era secondo di tre figli, di una antica famiglia della bassa marchigiana i cui antenati si erano qui trasferiti provenienti da Trapani e, prima ancora dalla Catalogna, al seguito di Miquelot de Prats, il mercenario Catalano, Capitano al servizio di Cesare Borgia.\nNel 1917 part\u00ec volontario per la prima guerra mondiale, arruolandosi, successivamente, nel corpo degli Arditi; il 4 novembre 1918 alla fine del conflitto, entrava a Vittorio Veneto.\nRimase sotto le armi e prese servizio presso il Ministero della Guerra sino al 1922, nel 1920 fece parte della delegazione di militari che tratt\u00f2, per conto del Regno d'Italia, la resa fiumana di Gabriele D'Annunzio.\nCinquanta anni dopo nel 1968, verr\u00e0 insignito del cavalierato di Vittorio Veneto, e nel 2000 per attestare i suoi meriti di guerra la provincia di Pesaro e Urbino istitu\u00ec, e gli consegn\u00f2, il premio \"Una provincia di apifarfalle\".\nNel 2003 \u00e8 stato insignito dal comune di Pennabilli con la consegna delle chiavi della citt\u00e0.\nIl 2 giugno 2005, il presidente della Repubblica Carlo Azeglio Ciampi, per le eroiche gesta compiute durante il primo conflitto mondiale, lo insign\u00ec di un nuovo cavalierato .\n\u00c8 stato l'ultimo cavaliere di Vittorio Veneto della Regione Marche.\nMor\u00ec alla et\u00e0 di 105 anni.\nIl 15 settembre 2019 il Comune di Pennabilli a ricordo delle gesta di questo Ardito del Piave, ha istituito \"Via Pietro Micheletti - eroe della prima guerra mondiale\"\nSul muro esterno della casa in cui \u00e8 vissuto Micheletti, situata in localit\u00e0 Castello di Maciano, il Presidente del Lions Club Ariminus Montefeltro, Avv. Roberto Giannini, nel corso della cerimonia di titolazione della Via a lui dedicata, ha apposto una targa commemorativa delle eroiche geste di questo militare"}
{"id": "2577881", "revid": "599013", "url": "https://it.wikipedia.org/wiki?curid=2577881", "title": "Marco Di Maggio", "text": "Biografia.\nDal 2003 al 2013 ha gareggiato per il Centro Sportivo dell'Aeronautica Militare.\nNel 2005 prende parte agli Europei under 23 di Erfurt in Germania arrivando ottavo.\nAi campionati italiani diventa campione nazionale universitario, mentre ottiene due piazzamenti agli assoluti (sesto indoor e quinto outdoor).\n2006, sesto agli assoluti indoor, oro ai nazionali universitari e bronzo agli assoluti di Torino.\nNel febbraio del 2007 ha vinto il suo primo titolo assoluto indoor con la miglior misura di 19,20 m, con margine sul campione uscente Marco Dodoni; il 18 marzo ha esordito con la maglia della Nazionale seniores partecipando alla Coppa Europa invernale di lanci in Ucraina a Jalta classificandosi 14\u00ba.\nSi \u00e8 riconfermato campione nazionale universitario ed ha vinto il bronzo agli assoluti di Padova.\nAgli assoluti indoor del 2008 \u00e8 giunto quarto, poi ha vinto il quarto titolo italiano universitario di fila ed ha ottenuto il bronzo agli assoluti di Cagliari.\nPartecipa nel 2009 ai Mondiali militari di Sofia in Bulgaria terminando sesto.\nDopo la medaglia di bronzo ai campionati italiani assoluti indoor, si \u00e8 laureato campione nazionale assoluto a Milano nel getto del peso con la misura di 19,00 m, soli 2 centimetri in pi\u00f9 del veterano Paolo Dal Soglio.\nIl 9 settembre ha rinunciato a partecipare con la Nazionale seniores in Francia al D\u00e9caNation di Parigi (in sua sostituzione \u00e8 stato convocato proprio il vicecampione assoluto in carica Paolo Dal Soglio).\nNel 2010 ad Ancona ha vinto il suo secondo titolo assoluto indoor con un lancio a 18,47 m, davanti al giovane Daniele Secci.\nNel 2011 ad Ancona ha vinto il suo terzo titolo assoluto al coperto con un lancio a 18,41 m, con ampio margine su Paolo Dal Soglio.\nNella Coppa Europa invernale di lanci in Bulgaria a Sofia finisce sedicesimo.\nA Torino si laurea prima campione nazionale universitario (maggio) e poi diventa vicecampione assoluto (giugno).\nUndicesimo classificato all'Europeo per nazioni di Stoccolma in Svezia.\nIl 16 agosto ha partecipato alle Universiadi di Shenzhen in Cina concludendo quattordicesimo.\nNel 2012 vince il bronzo agli assoluti indoor e finisce quinto agli assoluti di Bressanone.\nQuarto classificato ai campionati italiani assoluti indoor del 2013, anno del suo ritiro."}
{"id": "2577883", "revid": "446353", "url": "https://it.wikipedia.org/wiki?curid=2577883", "title": "Ammiraglio della flotta dell'Unione Sovietica", "text": "Il grado di ammiraglio della flotta dell'Unione Sovietica (in russo: \"Admiral Flota Sovetskogo Sojuza\"; cirillico: \u0410\u0434\u043c\u0438\u0440\u0430\u043b \u0424\u043b\u043e\u0442\u0430 \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430) \u00e8 stato il pi\u00f9 alto grado della Marina Militare Sovietica.\nStoria.\nLa storia di tale grado \u00e8 stata piuttosto travagliata. Nella Marina imperiale russa esisteva il grado di ammiraglio generale e nel 1940 venne istituito dal Presidium del Soviet Supremo, il grado di \"ammiraglio della flotta\", che per\u00f2 non venne assegnato fino al 31 maggio 1944, quando venne conferito all'ammiraglio Nikolaj Gerasimovi\u010d Kuznecov, che sin dal 28 aprile 1939 ricopriva il ruolo di Commissario del popolo per la marina e comandante in capo di tutte le forze navali sovietiche, ed all'ammiraglio Ivan Isakov, capo di stato maggiore della Marina; fino ad allora il pi\u00f9 alto grado nella Marina militare sovietica era stato quello di \"admiral\" o \"ammiraglio di squadra\". Il nuovo grado era rappresentato da una mostrina a quattro stelle, ma rispettando le gerarchie dell'esercito il grado di generale a quattro stelle, corrispondeva nell'Armata Rossa a generale dell'armata, grado che aveva un grado superiore nel grado di maresciallo e pertanto il 25 maggio 1945 venne stabilito che il grado di \"ammiraglio della flotta\" fosse equiparato a quello di maresciallo dell'Unione Sovietica e le quattro stellette sostituite con una sola grande stella e l'emblema dell'Unione Sovietica.\nIl 3 marzo 1955 il Consiglio dei commissari del popolo per equiparare ulteriormente il titolo di \"ammiraglio della flotta\" a quello di \"maresciallo dell'Unione Sovietica\", sostituiva il grado di \"ammiraglio della flotta\", con quello di \"ammiraglio della flotta dell'Unione Sovietica\". Il nuovo grado venne conferito all'ammiraglio Isakov e all'ammiraglio Kuznetsov, che dopo essere stato retrocesso al grado di contrammiraglio nel 1948, era stato ripristinato nel grado e nelle funzioni subito dopo la morte di Stalin.\nIl 17 febbraio 1956 l'unico titolare rimase l'ammiraglio Isakov in quanto l'ammiraglio Kuznetsov, in seguito all'affondamento della nave da battaglia \"Novorossijsk\", avvenuto nel porto di Sebastopoli la notte tra il 28 e il 29 ottobre 1955 a causa di un'esplosione, venne rimossoo dall'incarico e retrocesso a viceammiraglio e rimosso permanentemente dal servizio attivo; verr\u00e0 reintegrato nel grado e riabilitato postumo nel 1988, quattordici anni dopo la morte avvenuta nel 1974.\nDue gradi differenti.\nIl grado di \"ammiraglio della flotta\" venne ripristinato nel 1962 per equiparare pienamente i gradi di esercito e marina ed equiparato al grado di \"generale dell'Armata\", poich\u00e9 non esisteva un grado intermedio tra ammiraglio di squadra e ammiraglio della flotta dell'Unione Sovietica e divenne il secondo pi\u00f9 alto grado della Marina sovietica.\nCon il ripristino del grado di \"ammiraglio della flotta\", il grado di \"ammiraglio della flotta dell'Unione Sovietica\", pur essendo il pi\u00f9 alto, si trasform\u00f2 sempre pi\u00f9 in un titolo onorifico e dopo la morte, avvenuta nel 1988, dell'ammiraglio Gor\u0161kov, terzo ed ultimo \"ammiraglio della flotta dell'Unione Sovietica\", il titolo non venne pi\u00f9 conferito e nel 1992, con la dissoluzione dell'Unione Sovietica, venne abolito.\nNella Marina militare della Federazione Russa il pi\u00f9 alto grado \u00e8 tornato ad essere quello di Ammiraglio della flotta."}
{"id": "2577884", "revid": "1772325", "url": "https://it.wikipedia.org/wiki?curid=2577884", "title": "Anatolio (prefetto del pretorio)", "text": "Biografia.\nNacque a \"Berytus\", moderna Beirut, dove ricevette alcuni insegnamenti in legge, prima di trasferirsi a Roma. Nel 349 ricopriva gi\u00e0 un importante incarico amministrativo, probabilmente quello di \"consularis Syriae\", mentre nel 352 era \"vicarius Asianae\". Secondo le ricostruzioni di alcuni storici potrebbe aver ricoperto la carica di proconsole di Costantinopoli nel 354.\nNel 355 gli fu offerto di ricoprire la carica di \"praefectus urbi\" di Roma, ma dubbioso a causa dei cattivi rapporti tra plebe e senato romano, alla fine decise di rifiutare il prestigioso incarico. Cionondimeno si rec\u00f2 a corte in Italia l'anno successivo.\nFu Prefetto del pretorio dell'Illirico dal 357 al 360, anno in cui mor\u00ec e fu succeduto da Florenzio. La sua amministrazione fu molto efficiente: Anatolio riusc\u00ec infatti a ridurre il costo del \"cursus publicum\"; durante la carica ricevette un panegirico composto da Imerio, organizz\u00f2 una competizione di retori ad Atene a tema fisso, vinta da Proeresio, cui pi\u00f9 tardi conferm\u00f2 il titolo e i doni conferitigli dall'imperatore.\nSoprannominato \"Azutrion\" dai suoi nemici, era amico di Libanio, che ne lodava il carattere severo e incorruttibile, e con il quale ebbe una corrispondenza parzialmente conservatasi; come il suo amico era pagano, e quando visit\u00f2 Atene vi comp\u00ec dei sacrifici.\nPotrebbe essere il Vindonio Anatolio di Berytus citato da Fozio come autore di un'opera sull'agricoltura."}
{"id": "2577891", "revid": "76963", "url": "https://it.wikipedia.org/wiki?curid=2577891", "title": "Abby Brammell", "text": "Brammell \u00e8 nata nel Kentucky ed \u00e8 stata cresciuta a San Antonio, in Texas, dove si \u00e8 diplomata alla Winston Churchill High School nel 1997.\nHa frequentato la scuola teatrale della Carnegie Mellon University nel 2001.\nIl 27 maggio 2006 ha sposato l'attore televisivo Jake LaBotz, dal quale per\u00f2 ha divorziato all'inizio del 2008."}
{"id": "2577898", "revid": "1543377", "url": "https://it.wikipedia.org/wiki?curid=2577898", "title": "Nuoto ai Giochi olimpici intermedi - 400 metri stile libero", "text": "I 400 metri stile libero erano una delle quattro gare del programma di nuoto dei Giochi olimpici intermedi di Atene. Vi parteciparono tredici nuotatori, provenienti da sette nazioni.\nFinale.\nLa gara consisteva in solo un turno, che si svolse il 27 aprile 1906. Dopo essere stata posticipata per il maltempo, i 400 metri stile libero vennero gareggiati il 27 aprile, di venerd\u00ec mattina. Questa gara fu una battaglia a tre, tra il sedicenne austriaco Otto Scheff, e due britannici, Henry Taylor e John Arthur Jarvis. Vicino alla fine della competizione, Scheff e Taylor staccarono Jarvis; Scheff vinse di due secondi. Fu l'evento pi\u00f9 combattuto del nuoto delle Olimpiadi estive del 1906.\nCharles Daniels si iscrisse alla gara ma non partecip\u00f2; infatti questa, in origine, si doveva tenere lo stesso giorno, o al massimo il giorno dopo, la staffetta 4x250m. Daniels, e il suo allenatore, Joseph Spencer, che doveva anch'egli partecipare ai 400m stile libero, preferirono saltare la gara del singolare, per conservarsi per la staffetta. Tuttavia, con lo slittamento della gara, questa decisione non era pi\u00f9 necessaria; \u00e8 probabile che Daniels reputasse molto difficile competere per la medaglia d'oro nei 400m a causa del livello degli avversari."}
{"id": "2577901", "revid": "209263", "url": "https://it.wikipedia.org/wiki?curid=2577901", "title": "Disengagement", "text": ""}
{"id": "2577902", "revid": "1305772", "url": "https://it.wikipedia.org/wiki?curid=2577902", "title": "All Hail the Queen", "text": "All Hail the Queen \u00e8 l'album di debutto della cantante hip hop statunitense Queen Latifah, pubblicato dall'etichetta discografica Tommy Boy Records il 1\u00ba novembre 1989. Universalmente acclamato dalla critica, nel 1998, la rivista specializzata \"The Source\" inserisce l'album nella sua lista dei migliori cento hip hop di sempre.\nDistribuzione.\nL'album \u00e8 distribuito dalla Tommy Boy per i mercati di Stati Uniti, Regno Unito, Giappone, Canada ed Europa. In Canada la commercializzazione \u00e8 condivisa anche a FFRR, mentre in Europa \u00e8 affidata a etichette locali: in Scandinavia da Mega Records, in Germania, Austria e Svizzera da BCM, per il Benelux distribuisce Indisc. In Francia e Spagna il disco arriva nel 1990, venduto rispettivamente dalla filiale francese della Virgin Records e da una sotto etichetta spagnola legata alla Warner. Nel 2003 la stessa Warner lo ripubblica in Europa."}
{"id": "2577905", "revid": "125142366", "url": "https://it.wikipedia.org/wiki?curid=2577905", "title": "Episodi di Dr. House - Medical Division (sesta stagione)", "text": "La sesta stagione della serie televisiva Dr. House - Medical Division \u00e8 stata trasmessa negli Stati Uniti dal 21 settembre 2009 al 17 maggio 2010 sul canale Fox, ottenendo un'audience media di 12.763.000 telespettatori, risultando cos\u00ec una delle serie pi\u00f9 seguite della stagione televisiva statunitense.\nIn Italia la prima parte della stagione (episodi 1-15) \u00e8 stata trasmessa su Italia 1 dal 10 gennaio al 6 aprile 2010. La seconda parte (episodi 16-21) \u00e8 andata in onda dal 6 giugno al 25 luglio 2010 sempre su Italia 1.\nEccezionalmente l'ambientazione del primo episodio della stagione \u00e8 il fittizio ospedale psichiatrico Mayfield Psychiatric Hospital, nel quale House viene ricoverato al termine dell'ultimo episodio della quinta stagione, \"Ora ambedue le parti\". Il set di questo edificio \u00e8 un vero ospedale psichiatrico non pi\u00f9 in funzione, il Greystone Park Psychiatric Hospital nel New Jersey.\nLa stagione ha avuto inizio con uno speciale episodio doppio intitolato \"Piegato\" (\"Broken\" nella versione originale).\nCampagna promozionale: Snakes on a Cane.\nQuesta speciale prima di stagione \u2013 e pi\u00f9 in generale questa nuova stagione\u00a0\u2013 \u00e8 stata preceduta da un'imponente campagna promozionale e mediatica di tipo guerriglia-virale. A partire dai primi giorni dell'agosto del 2009 sono stati trasmessi come bumper pubblicitari dall'emittente televisiva statunitense Fox dei brevi spot di 5 secondi in cui veniva mostrata una rielaborazione del caduceo, simbolo della medicina, col bastone appuntito sostituito da un normale bastone da passeggio dal manico ricurvo. Nei misteriosi bumper non veniva fatto alcun riferimento alla serie televisiva, tuttavia era segnalato un sito web: SnakesOnACane.com, chiaro riferimento al film statunitense \"Snakes on a Plane\". Inizialmente si trattava di un sito web privo di alcun indizio da ricollegarsi alla serie, solo in seguito venne aggiunto un conto alla rovescia che puntava al 21 settembre. Vennero formulate numerose ipotesi dagli spettatori online, da un piano di assistenza sanitaria del presidente a una campagna per un nuovo film. In seguito, a partire da met\u00e0 agosto, sia i bumper sia lo sfondo del sito mostravano il torace di uomo (Hugh Laurie) vestito da una T-shirt con il simbolo sopradescritto, rendendo assai pi\u00f9 chiara la soluzione dell'enigma. Infine, il 25 agosto 2009, bumper e sito web mostrarono il mezzo busto di Hugh Laurie indossante una medesima T-shirt, rivelando definitivamente la connessione con la serie televisiva medica. Giorni dopo \u00e8 stato aggiunto nel sito un video dietro le quinte della sesta stagione. Il 4 settembre viene messo come sfondo del sito il primo poster ufficiale della stagione, definito \"irriverente\" da Katie Jacobs, e sempre relativo al simbolo del caduceo: House, dotato di un paio d'ali e avvolto da due serpenti, simula un perfetto caduceo vivente. Michael Ausiello ha inoltre rivelato che la fotografia \u00e8 stata realizzata con due veri pitoni che sono stati avvolti attorno all'attore. Contemporaneamente, nel sito web, il video dietro le quinte \u00e8 stato sostituito da un video che ripercorre la storia del caduceo, dal Bastone di Asclepio degli antichi greci al simbolo della serie disegnato per le strade delle principali citt\u00e0 statunitensi. Pochi giorni dopo il video \u00e8 stato ancora una volta sostituito da un altro di pi\u00f9 lunga durata intitolato \"Snakes in the House\" che mostra il dietro le quinte della realizzazione del poster sopra descritto, in particolare il momento in cui Laurie si fa avvolgere dai pitoni.\nCome rivelato dal direttore del marketing Joe Earley, l'intera campagna pubblicitaria \u00e8 nata da un'idea dell'attore Hugh Laurie: \u00abMesi fa ho ricevuto una chiamata da Katie Jacobs, e lei mi disse che Hugh se ne era venuto fuori con questa idea\u00bb. Laurie stesso, dopo aver rimuginato ad alcune immagini, ha creato l'originale simbolo del caduceo intitolato \"Snakes on a Cane\", che d\u00e0 il nome alla stessa campagna promozionale (talvolta abbreviata con l'acronimo \"SOC\"). Earley afferma riguardo alla rielaborazione del caduceo: \u00abQuest'unica modifica ha istantaneamente connesso l'immagine alla serie. Essa \u00e8 stata veramente straordinaria\u00bb. Earley e il suo team furono cos\u00ec esaltati dalla figura, che incominciarono a pensare a un modo per trasformarlo in una promozione per la serie. In tal modo era nata la campagna virale \"Snakes on a Cane\", che ebbe inizio nella tarda primavera.\nSu questo fenomeno promozionale nato in attesa della sesta stagione, sempre Earley commenta: \u00abLe campagne rompicapo sono utilizzate solitamente per la prima stagione di una serie. Raramente si farebbe qualcosa del genere per una serie gi\u00e0 consolidata\u00bb. La campagna \u00e8 stata finalizzata a consolidare il gi\u00e0 grande successo ottenuto dalla serie televisiva, anche di fronte a tre nuove serie televisive mediche concorrenti che hanno avuto inizio nel 2009: \"Mercy\", \"Miami Medical\", \"Three Rivers\". \u00abSiamo stati davvero in grado di colpire una vasta gamma di persone\u00bb, ha dichiarato Earley. \u00ab\"Dr. House\" non ha bisogno di una campagna rompicapo, ma dato il modo brillante con cui \u00e8 stata fatta, essa ha incuriosito la gente in una nuova maniera\u00bb.\nLa campagna promozionale ha avuto inoltre una fase pi\u00f9 pratica e massiccia: a partire da maggio, la Fox assunse squadre che distribuivano i tatuaggi adesivi con il simbolo SOC e disegnavano quest'ultimo coi gessi nelle mura delle grandi citt\u00e0 come Los Angeles, New York e Chicago. L'emittente coinvolse anche la casa produttrice Universal Media Studios nel suo piano: la NBC incominci\u00f2 a distribuire i tatuaggi per i clienti che effettuavano acquisti nei loro negozi a New York o in rete. Nei giorni precedenti alla messa in onda di \"Piegato\", l'emittente televisiva ha fatto circolare per le strade di Los Angeles e New York un'ambulanza d'epoca con raffigurato il simbolo del caduceo modificato, distribuendo i tatuaggi adesivi con raffigurato il simbolo stesso e annunciando l'inizio della stagione e l'avvento dell'episodio speciale.\nPiegato.\nTrama.\nIl doppio episodio si apre con Gregory House in piena crisi di astinenza sulle note di \"No Surprises\" dei Radiohead. La disintossicazione, per\u00f2, come House realizza ben presto, \u00e8 solo il primo passo di quella che si preannuncia come una lunga cura. Naturalmente la prima reazione \u00e8 di rigetto e, nonostante il dottor Nolan si riveli essere un osso duro, gran parte della prima met\u00e0 dell'episodio si gioca su House e i suoi continui tentativi di esasperare e mettere in difficolt\u00e0 i dipendenti dell'ospedale, con l'obiettivo di avere dal primario la lettera di raccomandazioni che gli permetter\u00e0 di tornare ad esercitare la professione. La sua piccola guerra privata col settore medico-psichiatrico, per\u00f2, non gli impedir\u00e0 di allacciare rapporti umani col suo compagno di stanza Alvie, un nevrotico rapper freestyler ispanico, che rifiuta i farmaci per la sua psicosi maniaco-depressiva, e con Capitan Libert\u00e0, un mitomane di nome Steve convintosi di essere un supereroe come conseguenza dell'aver assistito, impotente, all'omicidio della moglie. House prende in simpatia soprattutto quest'ultimo, deciso a dimostrare agli interni che il loro \"modus operandi\" \u00e8 sbagliato. L'occasione si presenta quando il diagnosta fa amicizia con Lidia, una donna tedesca, cognata di una paziente catatonica, ossia proprio di colei che Capitan Libert\u00e0 \u00e8 convinto di poter salvare recuperando una fantomatica \"scatola della voce\" che le sarebbe stata sottratta. House le \"ruba\" - con il suo tacito consenso - l'auto per portare il suo protetto al luna-park e fargli provare l'ebbrezza del volo: la gita si concluder\u00e0 con il \"volo\" del ragazzo - ormai pienamente convinto dei propri superpoteri - da un parcheggio rialzato, con cui sfiora per poco la morte. La frustrazione provata da House per l'avvenimento gli d\u00e0 la forza d'intraprendere la terapia, aiutato dal flirt che sta portando avanti con la sua amica teutonica.\nIntanto, il diagnosta incomincia a partecipare ad alcune sedute con Nolan, con il quale stringe un rapporto amichevole, tanto che questi chiede ad House di fargli compagnia nel momento in cui muore suo padre. House riesce a farsi carico dei propri fallimenti e a scusarsi con il ragazzo, ormai catatonico - oltre che plurifratturato.\nProprio in quest'istante arriva il colpo di scena, perch\u00e9 House, consegnato al ragazzo il carillon che intendeva recuperare per la ragazza catatonica, nota che questi riesce di nuovo a muoversi, e che porge il carillon alla ragazza, la quale si desta dal suo torpore e, dopo diversi anni, recupera anche la voce per ringraziarlo: entrambi escono dallo stato catatonico.\nQuest'avvenimento conduce la ragazza a uscire prestissimo dalla clinica, e House a far fronte alla fine della relazione che l'aveva coinvolto: riesce addirittura a farsi dare un permesso e andare a casa di Lidia, solo per scoprire che la donna, pur ricambiando i suoi sentimenti, non lascer\u00e0 mai la propria famiglia. E cos\u00ec il medico si ritrova di nuovo solo, a meditare sulla propria infelicit\u00e0 davanti all'auto del dottor Nolan: eppure, proprio quando si sente pi\u00f9 infelice, House trover\u00e0 la sua catarsi. Nolan, infatti, gli rivela che gli scriver\u00e0 la lettera di raccomandazione per l'ordine, giacch\u00e9 \u00e8 riuscito a venire a patti coi suoi fantasmi: si \u00e8 avvicinato a qualcuno tanto da soffrirne l'assenza, ha accettato il dolore che ne \u00e8 seguito e non si \u00e8 nascosto nel Vicodin, ma ha cercato il contatto umano del suo terapeuta-amico. La cura ha funzionato, e House, guarito o no, \u00e8 ora pronto per tornare nel suo mondo.\nL'episodio si conclude dunque con House alla fermata dell'autobus, che lo riporta al suo vecchio - e allo stesso tempo nuovo per il suo cambiamento - mondo, malinconicamente osservato attraverso i vetri da Alvie, il suo nevrotico compagno di stanza e di macchinazioni, che ha trovato la speranza e la forza per curarsi.\nFallimento epico.\nTrama.\nUn ragazzo, programmatore di videogiochi, sente le sue mani bruciare.\nIntanto, House si licenzia dal Princeton-Plainsboro, sotto consiglio del suo analista, il dottor Nolan, e si dedica invece all'hobby preferito da Wilson: la cucina, rivelandosi immediatamente un genio della culinaria: il nuovo passatempo sembra distrarlo dall'ossessionante dolore alla gamba. Cuddy d\u00e0 cos\u00ec a Foreman la direzione del reparto di diagnostica, ma questo causa al neurologo dei problemi sentimentali, che si manifestano sotto forma di tensioni con Tredici: i due e Taub cercano di curare il paziente, ma si trovano in alto mare, e quest'ultimo decide di pubblicare i suoi sintomi online, offrendo come ricompensa un'elevata somma di denaro.\nWilson nota che House non zoppica quasi pi\u00f9 e, pensando che si droghi di nuovo, progetta uno stratagemma per prelevargli un campione di urina, che si rivela poi essere di un labrador retriever. Wilson lo riferisce a Cuddy e i due vanno a parlare con House che, per dare la dimostrazione di essere pulito, urina davanti a loro in una tazza da latte.\nNel frattempo, Taub d\u00e0 le dimissioni, dicendo che aveva accettato il posto solo per lavorare con House. Tredici e Foreman brancolano ancora nel buio, e quest'ultimo viene spesso paragonato sfavorevolmente al suo ex-capo. Il neurologo decide di fare una rischiosa chemioterapia al paziente, ma all'improvviso gli viene in mente che la malattia di Fabry potrebbe spiegare tutti i sintomi. Tredici aveva gi\u00e0 sospeso il test, poich\u00e9 la stessa mattina aveva letto una delle diagnosi arrivate via Internet all'ufficio di Foreman, che ipotizzava appunto la medesima malattia. La vera sorpresa sar\u00e0 conoscere l'autore della scoperta.\nHouse, infatti - tormentato ancora dal dolore - torna a parlare con Nolan, a cui spiega di essersi sentito meglio solo quando ha diagnosticato la malattia al paziente del suo ex team, poich\u00e9 questi aveva pubblicato su Internet i suoi sintomi. Nolan allora consiglia ad House di tornare a dedicarsi alla medicina. Infine, Foreman licenzia Tredici, non riuscendo a essere contemporaneamente il suo capo e il suo fidanzato.\nIl tiranno.\nTrama.\nIl presidente Dibala, dittatore di uno stato dell'Africa meridionale, \u00e8 ospite negli Stati Uniti, ma un male improvviso lo costringe ad andare al Plainsboro, dove Chase e Cameron sostituiscono momentaneamente Taub e Tredici. House nel frattempo \u00e8 tornato, ma non pu\u00f2 esercitare la professione \"ufficialmente\".\nMentre il vecchio team, riunito per l'occasione, incomincia a studiare il paziente, arriva in ospedale un ragazzo africano che non vuole far curare il presidente Dibala, facendo pressione sulla coscienza di Chase. Cameron pensa addirittura di lasciar morire il dittatore, pensando a tutto il male che ha fatto e che far\u00e0 ancora.\nHouse, intanto, incomincia ad avere brutti rapporti con uno scorbutico vicino senza un braccio, che dice di essere un veterano del Vietnam. All'inizio il diagnosta prova a comportarsi in maniera corretta, ma il suo vero io ha il sopravvento, e cos\u00ec si intrufola in casa dell'ex soldato, facendo una bruttissima figura. House per\u00f2 capisce cosa affligge l'antipatico veterano e, per aiutarlo, prima lo sequestra e poi lo libera del dolore che lo perseguitava da sempre sull'arto fantasma, attraverso l'uso di un mirror box.\nIl team crede di capire da cosa \u00e8 affetto il paziente (febbre di Lassa), e prova a curarlo grazie al sangue di una persona sana che ne era stata gi\u00e0 affetta, ma il rimedio non funziona. Cameron pensa che si tratti di sclerodermia, Foreman pensa invece alla blastomicosi, ma visto che anche House concordava con la tesi della blastomicosi, vengono somministrati degli antifungini in attesa delle analisi.\nI risultati di queste ultime indicano, senza dimostrarlo, la validit\u00e0 dell'ipotesi della sclerodermia, e la cura viene cambiata, ma dopo poco il paziente ha un infarto e forti emorragie polmonari; nonostante i tentativi di rianimazione, muore.\nForeman \u00e8 disperato, perch\u00e9 sul cadavere non si pu\u00f2 eseguire un'autopsia, che verr\u00e0 eseguita nel paese d'origine; House suggerisce al neurologo di provare ad aprire forzatamente l'obitorio. Foreman non pu\u00f2, data la presenza di una guardia armata, ma scopre che la mattina stessa, poco prima che Chase e Cameron facessero le analisi sul sangue del paziente, Chase era entrato nell'obitorio, dove c'era il cadavere di una donna di 70 anni morta per sclerodermia. Chase confessa di aver falsato le analisi per poter curare Dibala per la malattia sbagliata e favorirne la morte, per evitare cos\u00ec il genocidio che sarebbe seguito al rientro del dittatore in patria.\nForeman, furioso, chiede a Chase se pensa realmente che non avr\u00e0 delle conseguenze per aver ucciso un uomo. In ogni caso, preferisce comunque distruggere la prova di ci\u00f2 (l'elenco delle firme con gli accessi all'obitorio) e salvare il suo amico piuttosto che denunciarlo alla polizia.\nKarma istantaneo.\nTrama.\nIl figlio di un ricchissimo uomo d'affari sta male e nessun dottore riesce a diagnosticarne la malattia. Dopo il fallimento dell'ultimo medico, il quale pensava che l'unica patologia coerente con i sintomi fosse la colite pseudomembranosa, il padre fa pressioni su Cuddy affinch\u00e9 House si occupi del caso ma, siccome il diagnosta ancora non ha la licenza per tornare ad esercitare la professione, Cuddy dispone che seguir\u00e0 la faccenda in modo non ufficiale, lasciando la responsabilit\u00e0 a Foreman; questo rende felice House. Come prima diagnosi si opta per la malattia di Hirschsprung.\nIntanto, Tredici cerca di partire per Bangkok, in Thailandia, ma qualcuno le annulla la prenotazione. Foreman e Chase sono alle prese con la relazione da presentare per la morte del dittatore Dibala dell'episodio precedente e tentano di coprire gli indizi lasciati da Chase. Dopo molti espedienti inventati da Chase e confutati da Foreman, quest'ultimo chiede invano a Cuddy di revocargli quel compito. Nel frattempo House intuisce ci\u00f2 che \u00e8 accaduto.\nNel frattempo, il bambino ha una crisi convulsiva e Foreman \u00e8 costretto a portarlo in sala operatoria. Dopo una TAC e una gastroscopia, emerge che non si tratta di cancro ma, essendo risultato negativo ogni tipo di analisi, non si riesce a capire di cosa si tratti. Dopo aver escluso anche l'epilessia addominale, compare un rash sul petto del bambino. Scartata subito la poliarterite nodosa, House pende per la malattia di Degos. Il padre decide, a questo punto, di spogliarsi di qualsiasi suo avere, convinto dell'esistenza di un karma che non gli ha permesso di avere una famiglia serena (moglie gi\u00e0 deceduta e figlio giovanissimo in fin di vita), avendo sempre avuto troppa fortuna negli affari.\nChase prova a confessare tutto a Cuddy, ma viene interrotto. Nel mentre, Tredici scopre che \u00e8 stato Wilson ad annullarle il viaggio, in quanto ritiene che la ragazza possa aiutare House nel suo lavoro.\nMentre House discute con Wilson sul perch\u00e9 lo abbia fatto, ha un'illuminazione e comunica a Foreman che il bambino deve essere curato per la Sindrome da anticorpi antifosfolipidi primaria. Chase si accorge che House ha scoperto che Dibala assumeva cromo come medicina e ci\u00f2 pu\u00f2 giustificare quindi l'errata diagnosi di sclerodermia, e coprire la reale causa della morte del dittatore.\nNel finale, notiamo Tredici che \u00e8 riuscita a partire, House che \u00e8 riuscito a salvare Chase e Foreman, ed il signor Randall che, nonostante abbia dichiarato bancarotta ed abbia perso ogni suo possedimento, sorride giocando col suo bambino, guarito dal geniale diagnosta.\nCuore impavido.\nTrama.\nUn poliziotto di nome Donny, durante un inseguimento a piedi, cade da nove metri di altezza e finisce al Plainsboro. Mentre Cameron parla col paziente (che sta per compiere 40 anni), quest'ultimo le dice che suo padre, suo nonno e il suo bisnonno sono morti appena dopo aver compiuto la quarta decade di vita per inspiegabili problemi cardiaci. Il team, ancora capitanato da Foreman, incomincia subito le analisi e arriva a riesumare le salme dei parenti del paziente.\nChase continua ad essere perseguitato dalle immagini e dallo shock causato dall'aver ucciso il presidente Dibala.\nNell'ufficio di House si presenta una donna che ammette di aver avuto un figlio con Donny ed \u00e8 preoccupata per lui. L'uomo, che non ne sapeva nulla, accetta malvolentieri di vedere il figlio, con il quale si mostra molto distaccato perch\u00e9 - essendo convinto di morire a breve - teme, manifestandogli affetto, di dargli delle false speranze.\nNel mentre House, che risiede da Wilson, si trasferisce dal divano alla ex camera da letto nella quale l'amico dormiva con Amber, e qui inizia a sentire delle voci. Dopo aver appurato con un esame all'udito che questo funziona perfettamente, comincia a pensare alle allucinazioni uditive.\nHouse pensa che, a parte la caduta, Donny sia ipocondriaco e prescrive al paziente delle pillole di zucchero, spacciandole per pillole per curare una malattia inventata (sindrome di Ortoli) e promettendogli che guarir\u00e0; appena dimesso, per\u00f2, Donny ha un collasso e viene considerato morto. Quando House e Foreman gli incidono il torace per eseguire l'autopsia, notano che il paziente sanguina e subito dopo \"ritorna in vita\", quindi intuiscono che si \u00e8 trattato di morte apparente.\nA conclusione, durante un dibattito con Cuddy, House capisce che il problema \u00e8 un aneurisma di origine ereditaria, una sorta di \"pulsante\" che si ingrandisce man mano che l'uomo cresce e finisce per bloccare i nervi, cosa che ha causato cos\u00ec la morte delle tre generazioni precedenti. L'episodio si conclude con l'uomo che riallaccia i rapporti con il figlio, mentre House capisce la causa del suo problema: i bisbigli che sentiva sono di Wilson, nella stanza accanto, che parla con la defunta Amber.\nConosciuti sconosciuti.\nTrama.\nUna ragazza di sedici anni, Jordan, viene portata al Plainsboro dopo essere svenuta, con le mani e i piedi gonfi. Rimane accanto a lei un'amica. Le due affermano di aver passato la serata precedente con un loro idolo, autore di uno show televisivo, Jeffrey Keener. Del caso si occupano Chase, Cameron e Foreman. House pensa alla rabdomiolisi, ma le analisi di Chase smentiscono quest'ipotesi, e si inizia a pensare alla bulimia.\nIntanto, Wilson deve partecipare a una conferenza ad Adirondack, e House, venuto a conoscenza del fatto che anche Cuddy parteciper\u00e0, decide di andare con loro. Wilson, prima di partire, va da un suo paziente, malato terminale di cancro, molto sofferente.\nLa giovane paziente, intanto, convinta dall'amica, confessa di non aver trascorso la serata con Keener, ma di averlo semplicemente pedinato in compagnia dell'amica medesima; le due non si sono mai separate, tranne nel momento in cui Jordan si \u00e8 allontanata per andare da Keener.\nInizialmente, racconta di avergli riportato l'agenda personale dimenticata al ristorante e di aver avuto un rapporto con lui nella stanza, ma le analisi condotte grazie a una \"macchina della verit\u00e0\" rivelano che la ragazza sta mentendo.\nIn realt\u00e0, Jordan non ha avuto neppure il coraggio di bussare alla porta di Keener e ha solo lasciato l'agenda davanti alla porta.\nHouse, intanto, prende parte a una festa anni ottanta tra i partecipanti alla conferenza, e qui incontra Cuddy; parlando, House le rivela il motivo per cui tanti anni prima non l'aveva richiamata dopo che erano usciti insieme: avrebbe voluto, ma proprio quel giorno aveva saputo di essere stato espulso dalla facolt\u00e0, e ogni cosa era passata in secondo piano. Le fa cos\u00ec capire di essere sempre stato interessato a lei ma Cuddy, turbata, lascia la festa all'improvviso e torna nella sua stanza, con la figlia adottiva.\nIl mattino dopo, House apprende che il paziente di Wilson \u00e8 morto: l'oncologo aveva comunicato a un'infermiera la combinazione per la dose di morfina a voce alta, in modo che il paziente la sentisse e potesse auto-somministrarsi una dose letale. Wilson aveva gi\u00e0 scritto tutto nel discorso che era intenzionato a leggere quel giorno stesso alla conferenza, dal titolo \"Eutanasia: diciamoci la verit\u00e0, tutti noi la pratichiamo\". House capisce che l'amico voleva che tutto succedesse proprio il giorno della conferenza, in modo da parlare del caso, dell'eutanasia, ma il diagnosta non vuole che Wilson parli, perch\u00e9 teme che possa rovinarsi la carriera, cos\u00ec lo droga e gli sottrae il discorso. Comprendendo per\u00f2 l'importanza che l'amico aveva attribuito al discorso, decide di tenerlo al posto suo, assumendosene la responsabilit\u00e0 (o quasi, dato che in realt\u00e0 \u00e8 venuto alla conferenza sotto falso nome). Il discorso rivela i sensi di colpa di Wilson, che si sente inadeguato di fronte al dolore dei propri pazienti. House allora, che ha visto entrare in quel momento l'amico, gli fa comprendere come lui sia al contrario sempre disposto a dare tutto di s\u00e9, anche troppo, come sanno bene gli amici che di lui si approfittano, e come sapeva di certo anche il paziente morto quel giorno. Finita la conferenza, Wilson litiga con House ma alla fine comprende che l'amico ha solo agito per proteggerlo, e lo ringrazia per le sue parole.\nHouse, intanto, decide di seguire il consiglio di Wilson a offrirsi come baby sitter per la figlia di Cuddy, in modo da provare di essere una persona affidabile. Lo attende una brutta sorpresa: nella stanza di Cuddy, intento a occuparsi della piccola Rachel, c'\u00e8 gi\u00e0 Lucas, l'investigatore privato che lui aveva assunto in precedenza e che si era invaghito di lei. Ora i due stanno insieme ma, per volere di lei, hanno tenuto la loro relazione segreta per non turbare House dopo l'esperienza nell'ospedale psichiatrico. In seguito, Cuddy rivela che Lucas \u00e8 una persona capace di dare sicurezza e di essere sempre presente, cosa che lei sa di non potersi aspettare da House.\nFrattanto, Jordan peggiora a causa di alcune emorragie interne, ma House, discutendo con Wilson, trova la soluzione al caso: la ragazza aveva mangiato ostriche al ristorante, proprio come Keener, solo che lei aveva l'emocromatosi; questo l'ha resa sensibile al vibrione delle ostriche, causando l'edema alle articolazioni. Inoltre, le era stato somministrato il ferro contro l'ipotesi di bulimia, sovraccaricando il fegato, il che ha causato le varie emorragie interne; cos\u00ec, \u00e8 possibile curarla con farmaci per l'emocromatosi e per il vibrione dell'ostrica.\nChase, a fine episodio, confessa alla sospettosa Cameron l'omicidio di Dibala.\nLavoro di squadra.\nTrama.\nHouse riceve la sua licenza medica e torna a dirigere il reparto con il vecchio team.\nHenry Lefkowitz, pornoattore ebreo conosciuto come Hank Hardwick, si sente male sul set a causa di una luce abbagliante, per la quale ha l'impressione che gli esplodano gli occhi.\nIntanto Cameron, che ha deciso di perdonare Chase per l'assassinio di Dibala e per averle mentito, convince il marito a lasciare insieme a lei il Princeton Plainsboro. \u00c8 convinta che solo in questo modo potranno ricominciare una nuova vita e lasciarsi alle spalle il passato. I due comunicano la decisione al resto del team. House, dunque, va da Taub e Tredici e propone loro di tornare nella squadra, ma i due sono riluttanti: Taub si rifiuta perch\u00e9 la moglie desidera che lui mantenga il suo lavoro redditizio da chirurgo plastico, e Tredici declina perch\u00e9 non vuole rivedere Foreman. Wilson accusa House di volere a tutti i costi il ritorno dei vecchi membri del team come compensazione per la delusione provocata dall'aver scoperto che Cuddy esce con Lucas, che era stato in passato un suo amico.\nNel frattempo, Chase e Cameron discutono con il paziente circa la moralit\u00e0 del suo stile di vita. Cameron \u00e8 particolarmente dura e Chase si stupisce di trovarla cos\u00ec arrabbiata nei confronti dell'uomo quando si \u00e8 mostrata tanto comprensiva nei suoi confronti. Ci pensa House a illuminarlo: Cameron lo ha perdonato perch\u00e9 \u00e8 convinta che la colpa di tutto sia dello stesso House, che ha contagiato Chase con la sua mancanza di morale. In effetti, parlando con Cameron, Chase capisce che House ha ragione e rivela alla moglie di non sapere se ha agito bene o male, ma che comunque la responsabilit\u00e0 della morte di Dibala \u00e8 solo sua e non di House.\nQuindi aspetta il suo ex capo sulla soglia di casa e gli chiede di poter restare nel team.\nDurante la difficile corsa alla giusta diagnosi, sia Taub che Tredici non riescono a non interessarsi ai fax che House manda loro per tenerli informati, segno che, in fondo, vorrebbero tornare a far parte del team, tant'\u00e8 vero che la diagnosi corretta si deve proprio a loro: il paziente soffre della malattia di Crohn, dovuta alla crescita in un ambiente eccessivamente pulito. House gongola: era l'eccesso di pulizia, e non lo stile di vita dissoluto, che stava per uccidere il paziente.\nIntanto, Chase propone a Cameron di rimanere nel team. Lei lo lascia e va da House. Gli dice di averlo amato e di aver amato Chase, ma di aver capito di averli persi entrambi: non riescono a distinguere il bene dal male, e lei non li ha potuti salvare. Accusa House di avere rovinato il marito, e quindi gli dice addio con un bacio sulla guancia. House sembra turbato, ma poi corre da Wilson e gli dice - soddisfatto - che tutti i suoi piani sono andati a buon fine: ha riottenuto la sanit\u00e0 mentale, la licenza e quattro componenti su cinque del suo team di diagnostica.\nNel finale, Cameron fa i bagagli e abbraccia Chase piangendo, la moglie di Taub sembra molto infastidita dalla sua decisione di tornare con House, Foreman ha uno sguardo turbato dal ritorno di Tredici e House osserva pensieroso Lucas e Cuddy che escono felici dall'ospedale.\nBeata ignoranza.\nTrama.\nUn superlaureato al MIT di trentadue anni, che lavora come fattorino, diventa paziente di House. Presenta atassia, anemia e una lieve tosse, la TAC \u00e8 pulita e l'esame tossicologico \u00e8 negativo.\nChase \u00e8 reduce dall'abbandono di Cameron. I colleghi cercano di manifestargli sostegno e amicizia: Foreman vuole portarlo a bere insieme per sfogarsi, Tredici gli suggerisce di vedere uno specialista e Taub lo invita alla cena del Ringraziamento. Chase, per\u00f2, \u00e8 insofferente a tutti i tentativi di conforto e li respinge con freddezza. Quando \u00e8 House a stuzzicarlo, e proprio su Cameron, il giovane dottore lo atterra con un pugno. Riveler\u00e0 poi a House (che si rifiuter\u00e0 di denunciarlo) di averlo fatto per liberarsi dalle attenzioni troppo pressanti dei suoi colleghi.\nIntanto, House cerca di farsi invitare da Cuddy per il pranzo del Ringraziamento: il suo scopo \u00e8 fare di tutto per mandare all'aria la relazione tra lei e Lucas. Per riuscire a ottenere l'invito, si dimostra disponibile con tutti e gentile con i pazienti dell'ambulatorio. Cuddy sembra convincersi che stia davvero cambiando e lo invita, dandogli l'indirizzo della sorella a casa della quale si svolger\u00e0 la festa. Il giorno stabilito per\u00f2 House ha una brutta sorpresa: Cuddy gli ha fornito un indirizzo sbagliato (e a tre ore di distanza da casa) per assicurarsi che stia lontano, non avendo creduto alla sua buona fede. La sera, rincasando, Lucas trova House ubriaco sul suo divano, sconvolto dall'idea di avere ormai perso Cuddy: fino ad allora, lei gli aveva sempre concesso un'altra possibilit\u00e0; evidentemente ha ormai passato il limite troppe volte. Per la prima volta, dichiara il suo amore per Cuddy. Lucas lo invita a restare. Il mattino dopo, Cuddy bussa alla porta di House e gli rivela che Lucas ha deciso di rompere, convinto dalle parole dello stesso House che ci sia ancora qualcosa tra lei e il diagnosta. Quindi se ne va, arrabbiata e triste, non prima di avere ribadito che tra loro non c'\u00e8 e non ci sar\u00e0 mai niente.\nHouse gongola: ha ottenuto esattamente quello che voleva. Capir\u00e0 in realt\u00e0 di essere stato di nuovo ingannato dalla stessa Cuddy che gli ha soltanto fatto credere di avere rotto con Lucas. Alla fine, House si rassegna e confessa a Wilson di non volere fare pi\u00f9 nulla: il suo obiettivo era cercare di rompere la relazione tra Cuddy e Lucas, ma evidentemente i due vogliono veramente stare insieme.\nSi scoprir\u00e0 poi che il paziente si drogava di sciroppo per la tosse per abbassare il proprio quoziente intellettivo, convinto che fosse l'unico modo per essere felice - cosa che la sua intelligenza superiore gli aveva sempre impedito - e vivere serenamente accanto alla moglie, che amava soprattutto per la sua scarsa intelligenza e la sua allegria, ma che non avrebbe potuto sopportare da lucido.\nScoperte le circostanze che hanno spinto il paziente a decidere di drogarsi, House intuisce che, a causa di un precedente tentativo di suicidio, l'uomo si era danneggiato la milza, gi\u00e0 rimossa da Chase. Tuttavia l'impatto (il ragazzo si era gettato da un tetto), aveva provocato la dispersione di alcuni frammenti della milza in altre parti del corpo, causando una sorta di coesistenza di milze multiple, da cui l'insieme di sintomi da TTP. Un intervento chirurgico per rimuovere le milze rimaste risolve il problema. Dopo essere guarito, il paziente comunica ad House di avere intenzione di continuare a drogarsi per riuscire ad andare avanti con la propria vita. Il diagnosta, nonostante l'opposizione di Taub, sostiene la sua scelta.\nIl titolo dell'episodio fa riferimento al caso clinico: alle critiche di Taub, il quale non tollera che il geniale diagnosta accetti che un altro genio butti via la propria intelligenza in cambio di un po' di serenit\u00e0, House risponde \u00abBeata ignoranza\u00bb, alludendo a quanto possa essere doloroso sapere e capire tante cose e, nonostante tutto, non riuscire a esserne felice.\nWilson.\nTrama.\nL'episodio \u00e8 quasi interamente basato sul personaggio di Wilson. I casi di House passano in secondo piano, e vengono presentati in maniera molto superficiale tramite qualche battuta del team.\nIl 13 maggio 2004, alle 10:17, Wilson diagnostic\u00f2 una leucemia a un suo paziente, Tucker, comunicandogli che se il trattamento fosse andato male gli sarebbero rimasti solo sei mesi di vita. Da allora, ogni anno i due si incontrano per festeggiare in svariati modi un anno di vita in pi\u00f9. Dopo cinque anni, si vedono per una battuta di caccia, ma Tucker accusa una paralisi al braccio sinistro. Wilson esegue vari test, e inizialmente da una geniale intuizione sembra si tratti di mielite trasversa. House non crede a questa diagnosi, e scommette 100 dollari con Wilson che si tratti di un ritorno della leucemia. In effetti \u00e8 cos\u00ec: si tratta di leucemia acuta linfoblastica, causata dalla chemio a cui il paziente si sottopose per la prima leucemia cinque anni prima. Quando il primo ciclo di chemio non sortisce effetti, Wilson decide di tentare con un ciclo di chemio due volte pi\u00f9 potente di un ciclo normale, andando contro il consiglio di House. La leucemia del paziente guarisce, ma in compenso il suo fegato ne risente molto, ed \u00e8 indispensabile un trapianto per salvare la vita del paziente, altrimenti spacciato nel giro di poche ore. Alla fine, Wilson, che gi\u00e0 anni prima aveva fatto una trasfusione per salvare la vita al suo amico, decide di donare una parte del suo fegato, dopo che questi glielo chiede esplicitamente.\nTra i temi trattati dall'episodio compare quello della relazione tra paziente e dottore nel caso in cui tra i due ci sia un rapporto di amicizia. Un altro \u00e8 quello del rapporto tra religione e medicina: quando si scopre che il paziente ha bisogno di un trapianto, un giovane di origini asiatiche con lo stesso gruppo sanguigno del paziente ha un incidente in moto, ma la sorella, per motivi religiosi, non d\u00e0 in tempo il consenso per donare gli organi del fratello, e il fegato si degrada divenendo non pi\u00f9 utilizzabile, dando modo a House, che aveva accompagnato Wilson a casa della donna per tentare di farle cambiare idea, di mostrare le sue idee sulle religioni.\nViene anche mostrata la differenza negli affetti del paziente a seconda che stia per morire, caso in cui si affida alla ex moglie, o che non sia in pericolo di vita, rivolgendo le sue attenzioni sulla giovane nuova partner.\nInfine, degli scambi intensi di battute tra Wilson e House hanno luogo dopo la decisione del primo di donare il suo fegato al paziente: durante una sfuriata, Wilson arriva a cacciare House dal suo appartamento. Pi\u00f9 tardi, due ore prima dell'operazione, l'oncologo andr\u00e0 a chiedere a House di assistervi, ma House rifiuta: ammette chiaramente la paura di perdere l'amico e rimanere cos\u00ec da solo. Nonostante il suo precedente rifiuto, il diagnosta si presenta comunque in sala operatoria poco prima che Wilson si addormenti per l'anestesia, e lo assiste durante il risveglio.\nHouse sembra essersi ormai rassegnato alla relazione tra Lucas e Cuddy, anche quando viene a sapere che i due stanno progettando di trasferirsi in un loft. Wilson, per\u00f2, decide di comprare lo stesso loft scelto da Cuddy facendo un'offerta migliore. Punisce cos\u00ec, in un certo senso, la donna che ha ferito i sentimenti del suo amico, e nello stesso tempo lascia la casa che aveva condiviso con Amber e in cui continuava a vivere dopo la sua morte.\nLa strana coppia.\nTrama.\nMickey, 32 anni, spacciando della droga, si sente improvvisamente male e il suo compagno d'affari Eddie lo porta al Princeton Plainsboro. House capisce subito che le sue vertigini sono dovute a un rumore molto forte (nel caso particolare, \u00e8 stato un colpo di pistola), quindi incarica il suo team di controllare con un ABR se il paziente ha dei disturbi neuroacustici, mentre il diagnosta cerca di far confessare Eddie riguardo alla droga.\nWilson racconta a House che una ragazza ha declinato un suo invito a cena perch\u00e9 convinta, come tutti i condomini, che lui e House siano gay. Intanto Tredici, Taub e Chase fanno uno scherzo a Foreman, facendogli credere di guadagnare pi\u00f9 di lui.\nNel frattempo, Mickey ha una crisi convulsiva, quindi il team procede sull'ipotesi di una stenosi carotidea, ma invano. House crede che il paziente abbia delle tossine immagazzinate nelle cellule adipose, dovute a un fattore ambientale, perci\u00f2 decide di spiarlo. Intanto fa conoscenza con Nora, la nuova coinquilina con cui attacca bottone per portarsela a letto. Successivamente, viene scartata l'ipotesi della causa ambientale, essendo Mickey peggiorato troppo in fretta; quindi, temendo un'infezione nella zona cerebrale, viene eseguita una puntura lombare. Mickey ammette di aver preso dei medicinali per i suoi problemi \"emotivi\", in quanto a volte, nel suo lavoro, \u00e8 costretto a imbrogliare anche gente onesta; ma, avendo House trovato una cimice nella sua stanza, capisce che il paziente \u00e8 in realt\u00e0 un poliziotto sotto copertura incaricato di un'importantissima missione per incastrare sia Eddie sia \"il boss\", uno dei pi\u00f9 grossi trafficanti di cocaina dello Stato, che ha deciso di espandere il suo controllo fino a Filadelfia. Mickey accusa un infarto intestinale dovuto a un coagulo nell'arteria mesenterica superiore, ed \u00e8 esposto a un forte rischio. Temendo per la vita del suo amico, Eddie porta Tredici nel loro nascondiglio, in modo che possa prelevare qualche campione.\nIntanto, House esce a cena con Nora, continuando a recitare la parte del gay in crisi col proprio fidanzato, per poter approfittare di lei in un momento di ebbrezza, e cos\u00ec indispettire Wilson. Quest'ultimo per\u00f2, con un colpo di scena, si precipita al ristorante e chiede pubblicamente a House di sposarlo, cos\u00ec da far credere a Nora un ricongiungimento tra loro e farla allontanare.\nNel mentre, avendo il paziente degli aneurismi in continua diffusione nella zona polmonare, House consente a somministrargli dei farmaci contro eventuali funghi. Successivamente, mentre si confessa con Nora riguardo allo scherzo fatto a Wilson, il geniale diagnosta ha un'illuminazione: capisce che inizialmente il paziente soffriva di ipertensione, ma con i farmaci per il cuore che ha preso l'ha involontariamente curata; appena ha smesso di prenderli, dunque, si \u00e8 fatta risentire. Concludendo il ragionamento, gli comunica che \u00e8 affetto dalla sindrome di Hughes-Stovin in stato avanzato, incurabile; quando uno degli aneurismi si romper\u00e0, non ci sar\u00e0 pi\u00f9 nulla da fare. L'episodio si conclude con la morte di Mickey e l'arresto di tutti i trafficanti di droga.\nHouse e Wilson hanno risolto la situazione di conflitto da bravi amici. Foreman intuisce lo scherzo dei suoi colleghi e annuncia loro che si sarebbe licenziato alla fine del caso. Cos\u00ec i tre vanno da Cuddy e, per chiederle di riassumere Foreman, sono costretti a rinunciare a parte del proprio stipendio per darlo al loro amico, rimanendo a bocca aperta quando Cuddy dice loro che non ha mai parlato con Foreman riguardo al suo licenziamento.\nRimorso.\nTrama.\nValerie, una donna di 27 anni, \u00e8 un'attraente collaboratrice di un uomo d'affari. Mentre lo sta accompagnando all'aeroporto, insieme al collega Russ, quest'ultimo ha un conato di vomito; subito dopo, lei accusa un insopportabile dolore alle orecchie.\nDopo essere stata visitata da sei dottori, finisce sotto gli occhi di House (che accetta il caso perch\u00e9 - a detta di Foreman - lei \u00e8 incredibilmente sexy, mentre il marito \u00e8 brutto) e del suo team. Dopo aver controllato la cartella della paziente, House si concentra sull'aritmia cardiaca dovuta all'innalzamento del colesterolo, quest'ultimo dovuto a sua volta al consumo di formaggio. In ospedale, Valerie incontra Russ, che l'accusa di averlo drogato per convincere il capo che fossero tornati i suoi problemi con l'alcolismo in modo da farlo licenziare. Rivela inoltre al marito di lei, Bill, di essere stato il suo amante. Taub si assicura che Russ non rientri pi\u00f9 in ospedale. Secondo la teoria di House, Foreman e Taub, \u00e8 stato Russ a drogare Valerie con le medicine che prende per il suo ipotiroidismo. Tredici, tuttavia, non \u00e8 d'accordo, perch\u00e9 non si fida completamente della paziente. Il diagnosta la ignora e ordina al team di somministrare dei betabloccanti. Durante una risonanza magnetica, Tredici parla con la paziente e, analizzando i risultati dell'esame, scopre che la donna \u00e8 affetta da psicopatia: non ha coscienza, n\u00e9 pu\u00f2 provare sentimenti. House parla a Valerie della sua malattia mentale, e lei, senza alcun segno di rimorso, racconta dell'accordo fatto con Russ (sesso in cambio delle sue idee migliori) e della motivazione del suo matrimonio (ha sposato il marito solo per i suoi soldi). Poich\u00e9 l'aritmia e la psicopatia sono entrambe malattie molto rare, pur essendo una fisica e l'altra mentale, House crede siano collegate; quindi chiede a Tredici, sotto consiglio di Foreman, di dare alla paziente della penicillina per la sifilide terziaria. Nel frattempo, Foreman chiede a House di punire Tredici per la sua insubordinazione (ha effettuato una TAC alla paziente senza chiederlo a nessuno), ma il diagnosta gli risponde dicendogli che non \u00e8 un proprio problema e che spetta a lui aggiustare il suo rapporto con la collega. Tredici cerca di far capire al marito di Valerie che lei lo tradisce, dicendogli di indagare sul corso di architettura dei giardini che la donna aveva detto di seguire ogni gioved\u00ec sera. Intanto House fa una radioterapia alla paziente, che lo fa meditare sul suo stato psicologico. Il marito irrompe nella sala furioso, ma Valerie riesce a raggirarlo nuovamente. Valerie chiede a Cuddy di licenziare Tredici per aver rivelato un segreto professionale, ma lei le dice che la dottoressa aveva dei validi motivi medici per fare ci\u00f2 che ha fatto. Tredici \u00e8 tagliata fuori dal caso, ma a Valerie non basta: la dottoressa riceve anche una chiamata dall'ordine dei medici e viene avvisata di esser stata denunciata per molestie sessuali; perde perci\u00f2 la calma, ma Foreman la tranquillizza. Nell'alterco, il neurologo ammette di aver capito troppo tardi che quando l'ha licenziata l'ha fatto solo per se stesso e se ne scusa.\nNel frattempo, la paziente ha un'emorragia nell'esofago. Bill ha ormai capito che Valerie lo tradiva, e non si sente in grado di decidere sul da farsi, quindi d\u00e0 a Foreman carta bianca. La sorella di Valerie rivela a Tredici che \u00e8 diventata pi\u00f9 \"fredda\" durante l'adolescenza, a causa dei maltrattamenti e degli abusi subiti dal padre alcolizzato. Rimessa la psicosi fra i sintomi, House e Tredici capiscono che Valerie \u00e8 affetta dalla malattia di Wilson e incominciano il trattamento. Bill rivela a Tredici di voler continuare a vivere nella menzogna, ma Valerie lo respinge, poich\u00e9, avendo la cura funzionato, riesce finalmente ad avere dei rimorsi di coscienza.\nNel finale, Tredici d\u00e0 una mano a Foreman a trascrivere i dati sul caso dagli appunti illeggibili di Taub, lasciando trasparire un riavvicinamento.\nDurante l'episodio, House racconta a Wilson di aver tentato di alleviare la sua coscienza, sotto esortazione del suo terapeuta, mettendosi in contatto con un ex-compagno di facolt\u00e0 al quale aveva fatto un torto, Lorenzo Wibberly. House aveva scambiato i loro compiti, prendendo il massimo dei voti. Lorenzo si fa risentire e Wilson costringe House ad accettare il suo invito a pranzo. Lorenzo spiega quindi a House che non deve assolutamente sentirsi in colpa, anche se a causa di quel mancato esame (quello di House era insufficiente) e il tempo dedicato al padre malato lui non \u00e8 riuscito a ottenere la laurea in medicina ed \u00e8 costretto a lavorare come imbustatore in un supermercato. Dopo aver parlato nuovamente con Wilson, House vuole sincerarsi che il suo ex compagno di studi viva in condizioni discretamente felici, ma scopre che questi sta per perdere la casa. Sentendosi in colpa, decide di firmargli un assegno, ma Lorenzo lo rifiuta, raccontandogli la verit\u00e0: non fu a causa di House che non si laure\u00f2, ma anzi divenne chirurgo ortopedico e perse poi la licenza a causa del gioco d'azzardo. L'esame scritto di House era, infatti, pi\u00f9 che perfetto (tanto da meritare la lode), ma Lorenzo gli ha mentito perch\u00e9 pensava che House fosse ancora cinico come ai tempi dell'universit\u00e0, e voleva metterlo alla prova. House \u00e8 quindi intento ad andarsi a scusare con un'altra persona, molto pi\u00f9 importante per lui: Cuddy. Quando per\u00f2 la vede sorridere accanto al fidanzato, decide di infilare l'assegno nella fessura per la posta della porta di casa di Lorenzo, anzich\u00e9 affrontare la situazione con Cuddy.\nVerso la meta.\nTrama.\nDurante un allenamento di football, Daryl, un ragazzo di colore di 22 anni dalla grossa corporatura, ha un improvviso attacco di aggressivit\u00e0 nei confronti degli altri giocatori, ma anche verso se stesso. Dalle analisi, la TAC risulta pulita, non ci sono sintomi neurologici, n\u00e9 steroidi in eccesso. Mentre il team di House fa degli esami per vedere se un eventuale danno pituitario pu\u00f2 aver provocato una perdita di ormone GnRH, Taub, sfidando il tempo, promette al paziente e alla madre di impegnarsi a curarlo prima della partita imminente, fondamentale per la sua futura carriera sportiva. House fa curare il paziente per gli steroidi, ma Daryl va in tachicardia. Il diagnosta nota che le mani di Daryl stanno diventando bianche, ma questo fenomeno pu\u00f2 essere causato da molteplici fattori. House incarica Foreman e Chase di fare al paziente una flebo di etanolo: Daryl sente prurito, confermando la tesi di Foreman, il quale si prepara quindi ad asportargli la milza; durante l'operazione, per\u00f2, Chase nota che il fegato \u00e8 infiammato, quindi il problema non \u00e8 provocato dalla milza. Taub suggerisce un'eventuale epatite virale, causata probabilmente dal medico della squadra sportiva, il quale potrebbe aver fatto iniezioni di lidocaina a diversi individui con lo stesso ago. Ad House piace questa ipotesi e fa fare al paziente delle analisi del sangue, che per\u00f2 si coagula appena entrato nella provetta. Foreman comunica a Daryl che per curarlo ci vorranno dalle due alle tre settimane e che se non aspettasse potrebbe morire sul campo. Il paziente decide di correre il rischio ma, arrivato allo stadio, chiede a Foreman di riportarlo in ospedale, poich\u00e9 non vede pi\u00f9. Foreman rivela ai colleghi di averlo reso temporaneamente cieco, iniettandogli dei farmaci che limitassero temporaneamente l'ossigenazione del cervello, in modo da evitare che il paziente giocasse e rischiasse la vita. Avendo perso soltanto mezzo chilo dalla dimissione al ritorno in clinica, House pensa che Daryl sia affetto da una sindrome paraneoplastica, un cancro, a causa del quale il corpo produce troppi steroidi; perci\u00f2 manda il team a fargli ogni tipo di test sui tumori compatibili con i sintomi, ma non se ne trovano. Il geniale diagnosta intuisce che Daryl \u00e8 affetto da un melanoma, un tumore cutaneo curabile.\nContemporaneamente alle vicende mediche, House congeda Foreman e gli dice di andare a prendere suo fratello maggiore Marcus, che \u00e8 appena uscito dal carcere, ma Foreman vuole rimanere sul posto di lavoro. Foreman scopre che Marcus \u00e8 stato assunto da House come assistente, in quanto aveva bisogno di un lavoro perch\u00e9 in libert\u00e0 condizionale. Marcus dice a Foreman che, dopo essere uscito di prigione, vuole riconquistarlo, ma questo gli ordina di rifiutare il lavoro propostogli, dicendogli di come House lo faccia soltanto per metterlo in imbarazzo. Foreman parla anche con Cuddy di come Marcus sia una persona disonesta, dei furti, della droga e delle ripetute delusioni che ha dato ai genitori quando questi gli offrivano un'occasione per ricominciare.\nWilson, intanto, dice ad House che secondo lui sta facendo tutto questo per far riappacificare i due fratelli, e House rifiuta l'etichettatura di \"buono\". Marcus racconta al diagnosta che la madre di Foreman \u00e8 morta tre mesi prima, ma lo prega di non tirare mai in ballo questo argomento davanti a suo fratello. House, poco dopo, ne parla col team e Marcus, trattenuto dal fratello dal colpirlo, si licenzia. I due si riappacificano, ed Eric chiede a Marcus di andare a stare da lui, promettendogli che troveranno una soluzione per quanto riguarda il lavoro. Wilson conferma quindi la sua tesi, dicendo che House \u00e8 in realt\u00e0 un \"diabolico, seppur benevolo, burattinaio\", che \u00e8 diventato il \"nemico comune\" dei Foreman per farli riunire, per evitare che Eric, come lui, perdesse l'occasione di rimanere in contatto con la famiglia.\nWilson trova un opossum nella vasca da bagno ed \u00e8 convinto che sia uno scherzo giocatogli da House, poich\u00e9 il giorno prima gli aveva imposto di non usare pi\u00f9 la sua vasca da bagno. Poco dopo, House si ferisce uno zigomo perch\u00e9 qualcuno ha allentato il maniglione al quale si aggrappava per uscire dalla vasca. I due si accusano a vicenda, e House pensa che, siccome non hanno in casa un cacciavite a taglio, non pu\u00f2 essere stato Wilson a svitare il maniglione. House convince l'amico, attraverso vari ragionamenti, della propria innocenza e intuisce che l'autore degli scherzi sia qualcuno che vuole metterli uno contro l'altro; Wilson allora accetta di rimanere sveglio con House fino a tarda notte per capire chi possa essere, e quando si attiva il sistema antincendio di casa, capisce che l'amico \u00e8 innocente. Dopo aver interrogato i loro colleghi, i due incontrano Lucas, che rivela loro di essere il colpevole degli scherzi subiti, e li minaccia di non progettare piani di vendetta, altrimenti rivelerebbe a Cuddy che sono stati loro a \"rubarle\" il loft. Alla fine, comunque, si scopre che Cuddy \u00e8 gi\u00e0 al corrente di ci\u00f2, anche se non vuole vendicarsi. Anche House e Wilson decidono di non vendicarsi di Lucas, e per Wilson \u00e8 una dimostrazione in pi\u00f9 della \"bont\u00e0 nascosta\" dell'amico.\nDurante le ore di ambulatorio, House \u00e8 alle prese con un ragazzo-soldato che vuole ottenere un certificato che lo esoneri dal servizio militare, in quanto avrebbe gi\u00e0 finito il periodo di ferma, ma \u00e8 stato comunque scelto per il successivo invio di contingenti in Medio Oriente; la moglie \u00e8 rimasta incinta e non vuole che suo figlio cresca senza un padre. House gli dice scherzosamente di scappare in Canada o spararsi a un piede, ma il militare lo prende alla lettera, rimettendoci inutilmente il quinto dito del piede destro: il dottore lo informa, infatti, che l'esercito accetta anche chi ha perso un dito, basta che sia in grado di camminare e correre. Il ragazzo decide cos\u00ec di far espandere l'infezione e farsi amputare l'intero piede destro.\nDalle 5 alle 9.\nTrama.\nL'episodio racconta una giornata di Lisa Cuddy, che diventa protagonista assoluta, relegando gli altri personaggi al ruolo di comparse, ed \u00e8 incentrato su come la dottoressa riesce a mescolare le sue abilit\u00e0 amministrative con la vita privata.\nDa donna impegnata, Lisa deve alzarsi alle cinque e prendersi cura della figlia prima di andare al lavoro, ma la piccola Rachel ha la febbre. Appena arriva la tata, Lisa \u00e8 in procinto di uscire, quando si incrocia con Lucas, di ritorno pi\u00f9 tardi del previsto da una notte di appostamento. I due fanno l'amore frettolosamente e una telefonata li interrompe: \u00e8 una chiamata di emergenza di House e, anche se Cuddy si rifiuta di rispondere, l'atmosfera \u00e8 rovinata. Lisa arriva sul posto di lavoro alle otto, mezz'ora pi\u00f9 tardi del previsto.\nUna volta in ospedale, la dottoressa deve gestire in contemporanea diverse emergenze: le richieste sempre originali di House (che vuole inoculare a un paziente la malaria per curargli il cancro), una misteriosa sparizione di pillole in farmacia (inizialmente Cuddy \u00e8 preoccupata che si tratti di Vicodin, invece non lo \u00e8) e soprattutto la scadenza del contratto tra il Princeton Plainsboro e una grossa compagnia di assicurazioni, la AtlanticNet. Da questo contratto dipendono il futuro e il prestigio dell'ospedale, e Cuddy \u00e8 decisa a giocare duro, rifiutando l'offerta della compagnia di assicurazioni per rilanciare con una molto pi\u00f9 favorevole per il suo ospedale: la AtlanticNet avr\u00e0 tempo fino alle tre del pomeriggio per accettare, o il contratto sar\u00e0 rescisso. L'agente incaricato della contrattazione le fa intendere che la sua compagnia non ceder\u00e0, e Cuddy sembra cosciente che anche il suo futuro come direttrice dell'ospedale sia a rischio. Ne ha la conferma quando il consiglio di amministrazione le annuncia che se l'ospedale non avr\u00e0 un contratto con la AtlanticNet (cosa che gli impedirebbe di curare l'80% dei pazienti), anche lei perder\u00e0 il suo contratto con l'ospedale.\nNel frattempo, per tutta la mattina, la baby sitter non risponde al cellulare, n\u00e9 al numero di casa, quindi Lisa non riesce a sapere le condizioni di salute della figlia. All'ora di pranzo scoprir\u00e0 che Lucas ha inavvertitamente preso il telefono della donna e ha silenziato il telefono di casa per non poter dormire in pace.\nTornata nel suo ufficio, Cuddy scopre che a ordinare appositamente pi\u00f9 farmaci per poi farli sparire \u00e8 stata una sua impiegata modello, Gail, che confessa tra le lacrime di averlo fatto allo scopo di utilizzare le pillole per dimagrire e riconquistare il marito. Lisa promette di non denunciarla alla DEA, ma deve comunque licenziarla. Pi\u00f9 tardi scopre per\u00f2 che Gail ha mentito, e in realt\u00e0 intere casse di farmaci risultano sparite, segno che la donna le rubava per venderle, presumibilmente a chi produce anfetamine. Di fronte alle nuove accuse, Gail appare molto sicura di s\u00e9 e afferma di essere pronta a rivelare, mentendo, di avere agito su ordine di House e a dichiarare che il dottore era l'amante della stessa Cuddy.\nHouse, intanto, non contribuisce a facilitare le cose a Cuddy: prima le rivela di averla chiamata appositamente al mattino per una scommessa fatta con Lucas (il quale gli aveva fatto indiscrezioni sulla loro vita sessuale), quindi litiga con il primario di chirurgia, raffreddando appositamente la sala operatoria per farlo operare pi\u00f9 in fretta, e infine pretende che sia Chase a eseguire un trapianto al suo posto, pretesa che alla fine scatena addirittura una rissa tra lo stesso Chase e il primario, con House in disparte a guardare soddisfatto, e che viene sedata dalla direttrice.\nL'ospedale deve poi fronteggiare la denuncia di un paziente, il signor Acevedo, al quale Chase aveva riattaccato il pollice, senza alcuna autorizzazione da parte dell'interessato: l'uomo, infatti, non era in grado di pagare le spese necessarie all'operazione e aveva chiesto di essere solo suturato. Il suo avvocato domanda ora che sia l'ospedale stesso a coprire le spese assicurative che Acevedo, il quale fa il falegname, non pu\u00f2 sostenere.\nLo scadere dell'ultimatum alla AtlanticNet si avvicina, e Cuddy tenta il tutto per tutto: approfitta dell'abilit\u00e0 investigativa di Lucas per scoprire dove pranzano due dirigenti della compagnia di assicurazione e le spese che hanno nell'azienda (come quelle del carburante per l'elicottero) e, una volta arrivata sul posto, difende con fervore la sua causa e li provoca dicendo che con le loro spese extra si potrebbe mantenere il Princeton Plainsboro per molto tempo. Uno dei dirigenti sembra colpito dalla sua bravura, ma afferma di non preoccuparsi di essere definito pubblicamente un \"ricco bastardo\", pur di rimanere ricco.\nLa mossa di Cuddy ha in realt\u00e0 il potere di spingere la AtlanticNet a fare un'offerta migliore, ma la direttrice non si piega a ottenere meno di quanto richiesto e rifiuta ancora. Quando finalmente ha il coraggio di domandare il suo parere ad House, il diagnosta mette in evidenza come lei stia rischiando il tutto per tutto solo per dimostrare che le compagnie sbagliano, un comportamento pi\u00f9 consono allo stesso House che al suo capo.\nAllo scadere dell'ultimatum, Cuddy deve annunciare la rescissione del contratto tra le proteste del suo intero staff. \u00c8 pronta alle dimissioni e per trovare un po' di pace si rifugia nella sua auto. Qui House la trova e le dimostra la sua fiducia: lei non se ne andr\u00e0 e non sar\u00e0 licenziata, perch\u00e9 l'ospedale ha bisogno di lei. Queste parole sembrano riportare un po' di coraggio a Cuddy, che si prende la sua prima rivincita: ha un nuovo colloquio con Gail, durante il quale la donna ribadisce il suo ricatto e anzi rivela di avere derubato l'ospedale per anni. Questa volta, per\u00f2, Cuddy ha registrato tutto grazie a una microspia integrata in un fiore finto regalatole da Lucas, che verr\u00e0 prontamente consegnato alla DEA. Subito dopo, il negoziatore della AtlanticNet la raggiunge per congratularsi: la compagnia credeva stesse bluffando e di fronte alla sua caparbiet\u00e0 ha ceduto alle richieste. Infine, dopo aver comunicato a tutti il successo e festeggiato con il consiglio, Cuddy ha l'ultimo riconoscimento della giornata: il signor Acevedo, evidentemente colpito dalle sue parole, le ha lasciato un assegno sulla scrivania. Lisa lo straccia sorridendo. Nell'ultima scena la vediamo finalmente in pace, a casa, mentre coccola la sua bambina e si lascia accarezzare da Lucas.\nVite private.\nTrama.\nFrankie e Taylor stanno discutendo sul fatto che lei scriva riguardo alla loro vita privata sul suo blog, quando sul volto della ragazza compare un livido spontaneo e incomincia a uscirle del sangue dalla bocca. Viene dunque portata al Princeton Plainsboro. Tredici e Taub, dopo essere stati a casa della paziente e aver parlato col vicino, ipotizzano che possa esser stata intossicata dal veleno per topi, ma dal colorito marrone della sua urina scartano questa probabilit\u00e0. House quindi propende per la malattia di Haff, per\u00f2 Chase, parlando con Tredici e leggendo il blog di Frankie, pensa alla sindrome di Sj\u00f6gren. In effetti, dalle analisi e dai sintomi, la sua diagnosi sembra esatta. La valvola mitrale della paziente risulta gravemente danneggiata, dunque Chase le comunica che deve farsi operare per cambiarla, potendo sceglierne una suina o una di plastica. Il primo caso \u00e8 pi\u00f9 adatto se in futuro volesse avere dei figli, in quanto le eviterebbe di dover assumere anticoagulanti che potrebbero provocare malformazioni all'eventuale nascituro; il vantaggio della seconda, invece, \u00e8 che non deve essere cambiata ogni dieci anni. Taylor le dice che spetta a lei decidere, conscia del fatto che lui desidererebbe molto avere un figlio. Frankie per\u00f2 si sente in dovere di scrivere il fatto sul suo blog per informare i suoi lettori e chiedere un loro parere. Come previsto, anche per volont\u00e0 dei suoi compagni di rete, sceglie la valvola di plastica, ma subito prima dell'operazione si sente male. I medici sono costretti a toglierle l'appendice perforata e le comunicano di credere, in base alle analisi, che sia affetta da un linfoma, curabile mediante un procedimento ancora in fase sperimentale che, in teoria, dovrebbe distruggere solamente le cellule infettate e lasciare incolumi quelle sane. Lei accetta la cura immediatamente, ma, appena incominciata, la sua temperatura corporea sale a 40\u00a0\u00b0C. Si scopre quindi che le cellule atipiche rinvenute nella sua appendice non erano causate da un linfoma, ma da un'insufficienza epatica, e che la sua malattia \u00e8 pi\u00f9 grave del previsto: le restano solo tre o quattro giorni di vita. Foreman ipotizza che la febbre non sia stata scatenata dalla loro cura sperimentale, ma che sia un nuovo sintomo. House, quindi, ordina al team di somministrarle degli antibiotici ad ampio spettro. Durante una chiacchierata col suo amico oncologo, tuttavia, il geniale diagnosta viene illuminato, come suo solito, e intuisce la diagnosi giusta: malattia di Whipple.\nL'episodio ha anche una trama secondaria: Wilson porta con s\u00e9 House e Chase a uno \"speed date\". Il giorno seguente, House non ritrova pi\u00f9 i suoi DVD pornografici e Wilson gli comunica che li aveva riconsegnati il giorno prima al video-noleggio, affinch\u00e9 l'abitazione sembrasse pi\u00f9 morigerata, in caso di buon esito dello \"speed date\". House scopre che il vero motivo per il quale Wilson aveva fatto sparire i suoi DVD \u00e8 che, ai tempi dell'universit\u00e0, era stato incastrato per partecipare al cast di un film, il quale, in seguito, verr\u00e0 modificato e trasformato in un'opera pornografica. House promette di non proferire parola, ma, ovviamente, fa in modo che tutto l'ospedale venga a saperlo e che nessuno perda l'occasione per fare delle allusioni al film di Wilson. Egli decide quindi di vendicarsi, facendosi aiutare da Chase, che gli dice di aver notato un libro di House del quale, evidentemente, il diagnosta si vergogna: infatti, se la copertina corrispondente al libro fosse quella appropriata, esso dovrebbe essere spesso circa il doppio. I due scoprono quindi che \u00e8 un libro di sermoni scritti da un pastore unitariano, ma non riescono a capire perch\u00e9 House si dedichi a questo genere di lettura. Wilson scopre che il libro \u00e8 stato scritto dal padre biologico di House, diventato un pastore, e che lui cercava delle risposte in quei racconti, senza riuscire a trovare nulla (\u00abal di l\u00e0 dei discorsi su Dio... altri discorsi su Dio\u00bb).\nChase, invece, durante lo \"speed date\", perde una scommessa con House, il quale sostiene che, essendo il giovane chirurgo di bell'aspetto, avrebbe avuto almeno 12 approvazioni da parte delle donne incontrate, e questo anche se, anzich\u00e9 rivelare di essere un medico, avesse fatto la figura dello stupido. I fatti daranno ragione al geniale dottore, e questo porta Chase a pensare che ogni suo precedente rapporto con una donna fosse falsato dal suo aspetto (anche il suo rapporto con Cameron) e che in una storia si scegliesse il partner in base all'aspetto, per poi \"riempire gli spazi vuoti\" a piacimento. Per verificare questa teoria, il chirurgo chiede a un'infermiera con cui ha pochi rapporti di prestargli l'automobile, e questa accondiscende. La cosa preoccupa Chase, che ne parla pi\u00f9 volte con Tredici, la quale bolla tutti questi pensieri come inutili paranoie.\nBuco nero.\nTrama.\nAbby Nash e Nick stanno assistendo a una lezione di astronomia in un planetario durante un'uscita didattica, quando lei smette improvvisamente di respirare per un edema polmonare causato dalla vodka ingerita. House, nonostante la ragazza abbia solo lo 0,05% di tasso alcolico nel sangue, capisce che, se la ragazza ha incominciato a bere prima delle dieci, aveva sicuramente in programma di continuare a farlo; probabilmente, quindi, non era la prima volta. Taub \u00e8 in ritardo a causa di un litigio coniugale, ma ufficialmente dice di aver forato una ruota della macchina e di attendere il carro attrezzi. Arrivato in ospedale, Taub incontra Nick con il padre, che gli chiede di Abby. Durante un esame, la paziente va in arresto cardiaco ma, grazie a un massaggio di Tredici operato direttamente sul cuore, si riesce a salvarla. Dunque viene scartata la teoria di Foreman sulle crisi ipertensive provocate dall'alcool e anche quella sulla probabile reazione allergica allo sperma di Nick. House acconsente a fare una TAC su tutto il corpo per scovare eventuali tumori, che spiegherebbero sia l'edema sia il cedimento dei reni; tuttavia, durante la tomografia, Abby ha delle allucinazioni nelle quali vede se stessa risucchiata da un buco nero. Al suo risveglio, Nick le chiede di sposarlo, ma lei ha una crisi convulsiva e ha una visione in cui una bambina le dice di rivelare il loro segreto, altrimenti sarebbe morta. Vista tale circostanza, House decide di sfruttare un metodo sperimentale che potrebbe permettere di vedere il pensiero della ragazza riprodotto, come se fosse un filmato, su uno schermo. Cos\u00ec facendo, si spera che il subconscio \"comunichi\" dov'\u00e8 il problema nel corpo della ragazza, visto che il team si trova in un vicolo cieco.\nNel frattempo, Taub invita sua moglie a raggiungerlo in ospedale per poi uscire a pranzo, cercando cos\u00ec di \"sfuggire\" alla noia della vita quotidiana, ma House li vede mentre si appartano in auto e ricorda a Taub l'urgenza dell'esperimento al quale la paziente si deve sottoporre.\nCon la tecnica sperimentale per\u00f2 non si ricava nulla di utile (anche se il fatto che si vedano le sagome di un adulto e una bambina stupisce tutto il team), quindi Foreman propone di esaminare la ghiandola pineale con una risonanza. Dall'esame l'LDH della paziente risulta elevato; House, stranamente, non ha pi\u00f9 alcuna idea. Dopo una chiacchierata con Taub, per\u00f2, il geniale diagnosta viene illuminato e si dirige verso il padre di Nick, comunicandogli che Abby \u00e8 affetta da un'ipersensibilit\u00e0 allergica ritardata da schistosomiasi cerebellare, causata da un parassita del medioriente. L'unico modo in cui avrebbe potuto essere infettata \u00e8 per via sessuale, e l'unico in grado di poterla infettare sarebbe proprio il padre di Nick, visto che per lavoro si reca spesso nelle zone in cui vive tale parassita. Quindi, per curarla, l'uomo ammette davanti al figlio di aver fatto sesso con Abby.\nL'episodio si conclude con la riappacificazione di Taub e sua moglie e con quella dei due giovani futuri sposi.\nDurante l'episodio si sviluppa anche la trama che vede protagonisti i coinquilini House e Wilson: l'oncologo rimprovera House affinch\u00e9 non mangi sul divano e quest'ultimo lo rimprovera perch\u00e9 ancora non ha comperato tutto il mobilio. Wilson decide quindi di andare a comprare dei mobili, ma si rende conto di essere in qualche modo \"incapace\" di farlo, quindi Cuddy gli suggerisce di contattare Beatrice. Nonostante l'originalit\u00e0 di quest'ultima scelta e la disposizione dei mobili, House sembra ancora contrariato dalla decisione di Wilson di aver assunto un'arredatrice, ma acconsente immediatamente alla vista dell'organo Hammond che completa l'arredo della sala, scelto questa volta proprio da Wilson. House si siede all'organo e inizia a suonare \"A Whiter Shade of Pale\", brano che chiude la puntata.\nIsolamento.\nTrama.\nUna donna ha appena partorito e si addormenta per qualche minuto nella stanza d'ospedale mentre il marito \u00e8 assente. La neonata viene rapita. Scatta il cosiddetto \"codice 7\" e tutti i pazienti, infermieri e dottori sono tenuti a rimanere nelle stanze in cui si trovano. Cuddy indaga sulla sparizione della bambina, prima sospettando del figliastro della donna, poi scoprendo che un'infermiera, incoscientemente per via di un'imminente crisi parziale complessa, aveva portato via la bambina durante un cambio di asciugamani.\nWilson rimane con Tredici in mensa, ma i due non sanno di cosa parlare, cos\u00ec decidono di fare il gioco \"obbligo o verit\u00e0\"; grazie alla conversazione con Tredici, Wilson decider\u00e0 di invitare a cena l'ex moglie Sam, e Tredici di dire a suo padre che \u00e8 bisessuale e soffre di malattia di Huntington.\nForeman scende in archivio, dove trova Taub che cerca la cartella di un paziente. Visto che sono bloccati l\u00ec, si mettono a sbirciare nella documentazione privata sul passato di House per trovare qualcosa di compromettente, trovando solo referti spudoratamente falsificati dallo stesso diagnosta. Decidono allora di provare ad assumere due pillole a testa di Vicodin per impersonarlo e, dopo essersi ripresi dalla fase pi\u00f9 stordente, guardano l'uno i documenti dell'altro: si scopre cos\u00ec che Foreman ha falsificato un esame ai tempi dell'universit\u00e0 per primeggiare sugli altri studenti del corso, da lui definiti \"viziati figli di pap\u00e0\". Taub, invece, ha avuto una carriera pregevole, ma si vergogna di essere finito a lavorare per persone molto pi\u00f9 giovani di lui. Alla fine dell'episodio Taub, dopo aver convinto Foreman a non portare via la sua cartella, fa sparire il foglio scottante nel tritadocumenti.\nCameron fa una visita all'ospedale per far firmare a Chase i documenti del divorzio, ma lui le chiede prima di rispondere a tutte le sue domande; dopo qualche momento imbarazzante, lui firma i documenti, e l'incontro finisce con un amplesso su una barella, come \"giusto addio\".\nHouse resta in una stanza con un malato terminale, il cui caso era stato scartato proprio da lui, condannandolo cos\u00ec a una morte imminente senza speranza. Dopo avere ammesso che la donna incontrata all'ospedale psichiatrico gli ha cambiato la vita, il diagnosta convince l'uomo a telefonare alla figlia che ha abbandonato con la madre a sei anni: facendolo, avrebbe smorzato il rimorso che non gli permette di morire in pace. La figlia non lo va a trovare, come egli evidentemente sperava, e al telefono risponde la segreteria; l'uomo, cosciente di essere rimasto solo, dice alla figlia di amarla e, appena agganciato il telefono, accetta l'offerta di House di una dose di morfina che lo faccia arrivare al decesso senza accorgersene; mentre il paziente perde i sensi, il medico gli chiede scusa per non avere accettato il suo caso.\nL'episodio si chiude con un'inquadratura alla scritta (posta sull'entrata dell'ospedale e circondata dall'edera) \"Omnes te moriturum amant\", ovvero \"Tutti ti amano quando stai per morire\".\nLa caduta del cavaliere.\nTrama.\nAd un Festival del Rinascimento, manifestazione in costume medievale, sir William si trova ad affrontare in duello il gigantesco sir Horace, cavaliere dall'armatura nera. William, grazie a un consiglio della regina, riesce a battere il suo avversario ma, subito dopo lo scontro, i suoi occhi si riempiono di sangue e sviene; viene dunque trasportato al Princeton. House chiede a Chase e Taub di fargli una risonanza, mentre Foreman e Tredici vanno a dare un'occhiata sul luogo del festival e trovano un occhio di mucca nel suo accampamento, in mezzo a del cibo rigurgitato. Si viene a scoprire che il \"re\" del festival fa mangiare cose poco appetibili ai cavalieri prima dei duelli, come rito di iniziazione, assicurandosi che mantengano il segreto (per questo il cavaliere non ha detto niente ai medici). William va in tachicardia e i medici notano delle strane macchie sul suo petto; House crede che il paziente sia affetto da MRSA (\"Methicillin-resistant Staphylococcus aureus\"), un batterio molto pericoloso e infettivo. Tredici capisce subito che William \u00e8 innamorato di Shannon (la regina) e lui le spiega che un cavaliere non ruberebbe mai la donna del suo re. Scartata l'ipotesi della MRSA, il team fa le analisi per la trichinellosi, ma gli esami escludono anche quest'ultima. Il team incomincia a escludere l'ipotesi di una malattia ambientale, ma House insiste e manda i suoi collaboratori a controllare a casa del paziente. Tredici e Chase si accordano per andare a casa di William, mentre Foreman e Taub fanno un'ecografia per verificare un eventuale tumore al fegato. Tredici e Chase trovano un necronomicon a casa di William e lo portano ad House. Gli altri due trovano delle indefinite \"bolle\" che esplodono all'interno del fegato. House, accompagnato da Tredici, va al festival e scopre che il re ha comprato della cicuta, cos\u00ec pensa che abbia voluto avvelenare il cavaliere. I medici si accertano che William abbia ingerito cicuta (e infatti \u00e8 cos\u00ec) ma, apparentemente, non \u00e8 questa che lo sta uccidendo, poich\u00e9 la cura non funziona. House scopre che il cavaliere ha assunto degli steroidi anabolizzanti e che la cicuta ha solo peggiorato gli effetti collaterali.\nDurante l'episodio la trama principale prosegue: House \u00e8 in cucina, nudo, intento a fare colazione e fa conoscenza con Sam, l'ex moglie di Wilson, che definisce \"arpia\". Dopo un breve dialogo con l'oncologo, il diagnosta decide di permettergli di frequentarla, soltanto per rinfacciarglielo una volta che la storia sar\u00e0 fallita. Sam invita a cena House e Wilson, e quest'ultimo chiede all'amico di comportarsi naturalmente. House si presenta alla cena portando Sarah, un travestito-prostituta. Cuddy incoraggia Wilson a continuare nel tentativo di ricominciare la storia con Sam, ignorando la richiesta di House di fare il contrario. House si fa perdonare organizzando una gustosa cenetta per i due, ma fa capire a Sam di odiarla per aver fatto soffrire Wilson e che combatter\u00e0 la loro relazione. Lei gli dice che, se vuole davvero vedere se \u00e8 cambiata oppure no, gli basta non intromettersi nella loro storia.\nAperto e chiuso.\nTrama.\nJulia, 35 anni, dopo un imbarazzante incontro tra il marito Tom e il suo partner sessuale Demian, accusa improvvisamente un forte dolore addominale. Non appena la squadra di House incomincia la ricerca della giusta diagnosi, il matrimonio aperto della paziente diventa argomento di discussione, sul quale i dottori hanno opinioni molto differenti. House \u00e8 talmente interessato da questo caso che si propone per effettuare il primo test diagnostico. Durante la prova, Julia sostiene fermamente che \u00e8 proprio grazie a questo tipo di rapporto che lei e il marito vivono in un clima di felicit\u00e0 e sincerit\u00e0. Durante un test, la paziente va in aritmia. A questo punto, il team \u00e8 alla ricerca di eventuali parassiti trasmessi per via sessuale e occorre informarsi sui rapporti di Tom con le altre donne; i medici rimangono molto stupiti quando l'uomo ammette di non avere avuto alcun rapporto con altre persone nell'ultimo anno, in quanto vuole solo sua moglie. Sostiene di aver accettato questo tipo di matrimonio solo perch\u00e9 lo voleva Julia, cos\u00ec da renderla felice. Demian si presenta in camera di Julia, ma viene subito invitato da marito e moglie ad andarsene. Cuddy comunica ad House che Julia non ha l'assicurazione sanitaria. Questo spinge Tom a rivelare di aver perso tutti i suoi risparmi (House gi\u00e0 sospettava che, in qualche maniera, anche lui la tradisse) e Julia lo caccia via. Tredici rivela alla paziente che Tom non \u00e8 mai andato a letto con un'altra donna nell'ultimo anno e ha mentito al solo fine di non farla stare male. Questo la induce a richiamare il marito. Tom torna in ospedale con dei fiori colti dal giardino. Avendo notato il mazzo di lill\u00e0, House chiede alla paziente se \u00e8 stata punta recentemente da un'ape e lei risponde affermativamente. Quindi viene curata per la porpora di Sch\u00f6nlein-Henoch.\nNel frattempo Taub, anch'egli interessato dalla vita sessuale della paziente, flirta con Maya, un'infermiera dell'ospedale, e propone alla moglie Rachel di adottare una mentalit\u00e0 pi\u00f9 aperta sul loro matrimonio, mostrandole l'esempio della paziente che sta curando; ma i due non riescono a terminare la conversazione perch\u00e9 Taub \u00e8 chiamato urgentemente in ospedale. Il medico torna a casa tardi e Rachel gli dice che lei lo ama ed \u00e8 convinta che anche lui l'ami, ma non vuole che la tradisca di nuovo alle sue spalle. Gli permette, dunque, di avere una relazione, con severe limitazioni, credendo che questa sia la sua unica soluzione alternativa al divorzio. La mattina seguente, House deduce immediatamente che cosa \u00e8 successo tra i due. Taub afferma che non gli dispiacerebbe se anche sua moglie avesse una relazione, in quanto preferirebbe essere geloso piuttosto che un bugiardo. Subito dopo un intervento chirurgico, Taub si reca al parcheggio dove Rachel, piangendo, si scusa e ritira ci\u00f2 che aveva detto in precedenza, ammettendo di non poter sopportare di immaginarlo con altre donne. Il medico la rincuora e tornano a casa insieme, ma nel finale dell'episodio, mentre sta per tornare a casa il giorno seguente, incontra Maya, la bacia e i due vanno insieme \"da qualche parte\".\nIn parallelo alla trama relativa alla vicenda di Julia, continua a svilupparsi la relazione di Wilson con l'ex-moglie. All'inizio dell'episodio, House fa notare a Wilson che Sam ha lasciato il latte nella porta del frigorifero invece che nel corpo principale, cosa che Wilson non sopporta. In seguito, Wilson osserva che vi sono un sacco di piccoli dettagli che non sopporta di Sam. Da una discussione con la ex-moglie, Wilson si accorge che lei non \u00e8 colpevole di quelle piccole imprecisioni (infatti \u00e8 tutto un piano di House), ma ci\u00f2 non lo ferma dal discutere aspramente con Sam, arrivando a chiamarla \"egoista di merda\".\nWilson accusa House di aver rovinato il suo rapporto con Sam, ma House sostiene che se i suoi piccoli disturbi hanno distrutto il rapporto, sarebbe crollato lo stesso molto presto. Verso la fine dell'episodio, Wilson e Sam si riconciliano. Entrambi riconoscono di essere cambiati nel corso degli anni e che sarebbe stato meglio aver affrontato quella discussione prima del divorzio. House, per\u00f2, alla fine dell'episodio ritenta di osteggiare i due, rimettendo il latte nella porta del frigorifero.\nLa scelta.\nTrama.\nTed e Nicole stanno per sposarsi ma, durante la cerimonia, lo sposo ha un malore. House, da una prima occhiata, crede che il paziente stia simulando, quindi lo dimette immediatamente. Ted per\u00f2, appena uscito, si sente nuovamente male. I medici trovano i suoi polmoni pieni di liquido, cos\u00ec House divide il team e manda Taub e Tredici nell'appartamento da single del paziente e Foreman e Chase nell'appartamento in cui vive con la futura moglie. Cotter, l'inquilino del vecchio appartamento di Ted, rivela di aver avuto una relazione col paziente, ma questi nega qualsiasi rapporto omosessuale. House insiste su questa via, in quanto la mononucleosi rilevata dall'esame ai polmoni, in un ragazzo di 27 anni, si spiegherebbe solo con un abbassamento delle difese immunitarie, e quindi con l'HIV. Ted, persistendo nel dire di essere assolutamente eterosessuale, ammette di aver avuto \u201ccontatti\u201d con Cotter, quindi permette ai medici di sottoporlo al test per l'HIV, a patto che essi non lo dicano a Nicole. Il test risulta negativo, ma Ted confida a Tredici di essere stato sottoposto a una terapia di conversione per tre settimane, durante la quale gli sono state somministrate le pi\u00f9 svariate sostanze chimiche, oltre che a una terapia elettroconvulsivante. House manda dunque il team a fare un elettroencefalogramma al paziente. L'EEG rileva anomalie, ma durante il test Ted ha un arresto cardiaco. Mentre lo staff medico si prepara per l'angiografia, si nota che il paziente sviene continuamente. \u00c8 una nuova diagnosi: sindrome da tachicardia posturale ortostatica; la pressione arteriosa collassa in posizione verticale ma, da sdraiato, il paziente non presenta alcun problema. Cos\u00ec, i medici lo mettono sotto fludrocortisone. Intanto, Nicole parla con Cotter e, al risveglio di Ted, questi le rivela di aver vissuto un periodo di confusione sessuale a causa di una serata finita nel modo sbagliato, ma di essersi curato per quanto possibile. Nel frattempo, l'uomo accusa dei violenti mal di testa. Viene perci\u00f2 eseguita una puntura lombare, ma ci\u00f2 non fa che peggiorare l'emicrania. House fa riunire Ted, Nicole e Cotter nella stessa stanza per tirar fuori qualsiasi tipo di problema avuto in passato. Ted racconta di un caso di disfunzione erettile, quindi Taub e Tredici fanno un test sulla circolazione del pene. Durante questo test, Ted incomincia a produrre latte dai capezzoli. Taub propone di fare dei test per un eventuale tumore pituitario che, se abbastanza grande, spiegherebbe tutti i sintomi. House acconsente, ma subito dopo capisce qual \u00e8 la diagnosi corretta: malformazione di Chiari congenita, risolvibile chirurgicamente. Dopo che Ted si \u00e8 finalmente ripreso, Nicole sceglie e gli comunica che non ha pi\u00f9 intenzione di sposarlo, poich\u00e9 pensa che sia ancora innamorato di Cotter.\nWilson, intanto, sia per cercare di tenere lontano House da Samantha sia per evitare che il suo coinquilino, dopo essere uscito da solo e tornato ubriaco, sbagli di nuovo appartamento e finisca a dormire nel letto del bambino dei vicini, paga i quattro collaboratori di House per offrirgli di uscire insieme. L'amico lo intuisce, ma dopo la confessione di Wilson sta al gioco; dopo le uscite con Tredici, Chase e Foreman, House comincia a instaurare un rapporto di amicizia sincera con loro.\nTaub, invece, chiede la complicit\u00e0 del capo per fingere di uscire a cena insieme al venerd\u00ec sera. House acconsente, provvedendo a convocare anche Rachel, lasciandoli soli, ma dicendole che Taub andr\u00e0 con lui ogni venerd\u00ec a un corso di ceramisti. Nonostante abbia ottenuto la scusa per uscire con l'amante, Taub rinuncia per qualche tempo, ringraziando House per quello che ha fatto per il suo matrimonio.\nAlla fine dell'episodio, Cuddy entra nell'ufficio di House per proporgli di andare a mangiare insieme. Lui le chiede se anche lei \u00e8 stata pagata da Wilson e lei risponde di no e che l'ha proposto perch\u00e9 vuole solo che siano amici. House le dice che trova la cosa buffa, in quanto essere suo amico \u00e8 proprio l'ultima cosa che vuole lui. Quando Lisa esce dall'ufficio, il diagnosta, con la gamba dolorante, \u00e8 tentato di ricorrere nuovamente all'ibuprofene, ma stavolta beve del whisky.\nBagagli.\nTrama.\nHouse torna da Nolan, il suo psichiatra, e comincia a raccontargli gli eventi della sua settimana. Incomincia col descrivere il suo ultimo caso: una maratoneta, Sidney, \u00e8 svenuta per strada e ha perso la memoria. House dice a Nolan che si trovava al pronto soccorso in quanto voleva evitare Wilson. L'oncologo aveva appena terminato di dirgli che Sam si sarebbe trasferita da loro, e conseguentemente House avrebbe dovuto andare a vivere in un'altra casa. Sempre per evitare Wilson, il diagnosta si offre volontario per portare la paziente a fare un giro per la citt\u00e0.\nUna volta arrivato nella sua vecchia casa, vi trova dentro Alvie, il suo compagno di stanza dell'ospedale psichiatrico, che sta dipingendo le pareti di giallo. Saputo che alcune delle sue cose sono state vendute proprio da Alvie per pagare la vernice, House lo caccia via ma, al suo ritorno dal lavoro, lo trova ancora l\u00ec. Accetta, suo malgrado, l'inaspettata compagnia e, insieme ad Alvie, riesce a ritrovare la casa della paziente, che per\u00f2 non riconosce il marito.\n\u00c8 una situazione molto imbarazzante, in quanto Sidney si trova a suo agio pi\u00f9 con House che col marito, in quanto lui la tratta con l'intimit\u00e0 tipica di un marito, ma lei lo riconosce come estraneo. House individua i sintomi di una crisi parziale complessa e riporta la donna in ospedale.\nNel frattempo, il medico va al banco dei pegni, ma \u00e8 costretto a pagare gli oggetti di casa sua venduti da Alvie cinque volte il loro valore effettivo: i due riescono a recuperare in modo furtivo anche un rarissimo e preziosissimo libro di chirurgia, che era stato gi\u00e0 venduto. Successivamente House, mostrando un falso test del DNA, salva Alvie da un'accusa di clandestinit\u00e0 che il ragazzo non \u00e8 mai riuscito a confutare.\nAl ritorno dal tribunale, House nota casualmente, grazie a dei giochi di luce, un vecchio tatuaggio sulla caviglia di Sidney e deduce che \u00e8 stato proprio quel tatuaggio a provocarle una violenta reazione allergica. Per mezzo di un trapianto di pelle, i medici riescono a salvare la ragazza, che ricomincia a fare conoscenza con il marito.\nRitornato a casa, il diagnosta rimane molto amareggiato dal biglietto che trova sul tavolino appena riacquistato: Alvie gli comunica che va a stare da un suo cugino a Phoenix, visto che ha risolto i problemi con l'ufficio immigrazione.\nDurante il racconto, Nolan e House discutono di continuo sui veri motivi e significati di tutte le sue scelte, compresa quella di recuperare il libro a tutti i costi perch\u00e9 era stato scritto dal bisnonno di Cuddy: House avrebbe voluto regalarlo a Lisa in un'occasione speciale.\nAlla fine, il geniale dottore si rende conto che, nonostante i consigli di Nolan, tutti quelli che lo circondano sono felici, tranne lui. Esce quindi dall'ufficio dello psichiatra accusandolo di non essere riuscito, dopo un anno e molti sforzi, a risolvere il suo problema, e ne deduce che non potr\u00e0 mai.\nAiutami.\nTrama.\nHouse va da Cuddy per regalarle il libro del bisnonno: nella prima pagina c'\u00e8 una dedica, con gli auguri per la scelta di andare a vivere con Lucas. La donna \u00e8 stupita ma non commenta. In ospedale c'\u00e8 un gran trambusto e i due devono intervenire subito sul luogo di una grave catastrofe: una gru \u00e8 franata su un palazzo, seppellendo un centinaio di persone. Quando House arriva sul posto, ne sono state tirate fuori 78. Convinto di aver sentito dei rumori, il diagnosta chiama la squadra di intervento per cercare superstiti in una zona defilata. Questi eseguono qualche test ma senza riscontro, e decidono di tornare pi\u00f9 tardi a ricontrollare. House si infila allora tra i resti del palazzo e trova Hanna, una ragazza con una gamba intrappolata tra le macerie.\nNel frattempo, viene mandato al Princeton Plainsboro il paziente che ha causato l'incidente, Jay: questi crede di essersi addormentato mentre governava la gru, ma secondo House ha avuto una sincope, perch\u00e9 \u00e8 una persona che non beve mai il caff\u00e8 e quel giorno ne aveva bevuti molti, assumendo inoltre pillole di caffeina: perci\u00f2 era impossibile che si fosse addormentato. House lo fa sottoporre a una risonanza per dimostrare che ha una neoplasia espansiva al cervello. Cuddy, nel frattempo, spiega ad House che si \u00e8 mostrata leggermente nervosa al momento del regalo non perch\u00e9 ci sia qualche problema tra lei e Lucas, ma perch\u00e9 sospettava che avesse gi\u00e0 saputo del loro fidanzamento. House sembra molto turbato e si dedica ancora di pi\u00f9 al caso di Hanna, la quale \u00e8 bloccata sotto una grossa trave impossibile da demolire e rifiuta l'amputazione della gamba. Forse identificandosi con lei, il geniale dottore fa di tutto per assecondare questo suo desiderio, che ritiene pi\u00f9 sensato, in quanto lei rischierebbe sepsi, embolia lipidica, emorragia e altre conseguenze di un'amputazione eseguita in quell'ambiente; Cuddy, invece, teme la sindrome da schiacciamento, mentre il capo dei soccorritori ha paura che, nonostante i puntelli, possano franare le macerie sopra di loro. House preferirebbe tornare all'ospedale per seguire Jay, ma Hanna ha bisogno di averlo vicino, quindi decide di restare.\nLa risonanza e il venogramma su Jay risultano negativi, quindi House ordina di fargli una puntura lombare.\nI vigili del fuoco provano a sollevare la trave sopra ad Hanna, ma frana un mucchio di macerie e devono rinunciare.\nHouse litiga molto duramente con Cuddy perch\u00e9 lei \u00e8 convinta che il medico le vada contro per ripicca, dopo aver saputo del suo fidanzamento. Lui vorrebbe salvare la gamba della donna, cercando di combattere la sindrome da schiacciamento con terapie medicinali, a rischio della vita. Lei gli chiede che vantaggi gli abbia portato avere ancora la gamba destra, e gli dice esplicitamente di non amarlo e che deve andare avanti con la sua vita come hanno fatto lei e Wilson, per non restare solo; va poi a cercare di convincere Hanna che la decisione pi\u00f9 giusta \u00e8 l'amputazione, ma lei \u00e8 riluttante, quando a sorpresa interviene House che la convince, raccontandole che la sua gamba gli ha rovinato la vita, rendendolo un uomo solo. Il diagnosta le esegue l'intervento dopo averla confortata in tutti modo possibili.\nDurante il ritorno al Princeton in ambulanza, House parla al telefono col team, e ha la giusta intuizione su Jay: l'uomo \u00e8 affetto da cisti aracnoidea al midollo lombare, e il prolungato lavoro in posizione seduta ha fatto salire la pressione del liquor, causando la sincope. Durante la chiamata, per\u00f2, Hanna ha una crisi e muore in ambulanza per un'embolia lipidica, che House non avrebbe potuto prevenire in alcun modo. Lui non accetta questa impotenza e scaccia Foreman che cerca di consolarlo.\nDurante l'episodio, Taub si preoccupa per Tredici, che \u00e8 giunta in ritardo dicendo di essere stata in fisioterapia: sapendo che la collega ha fisioterapia di gioved\u00ec mentre invece \u00e8 marted\u00ec, le chiede se qualcosa che non va; lei nega dicendo di non preoccuparsi. Quando, per\u00f2, va a portare una lettera di richiesta di aspettativa sulla scrivania di House le tocca ammettere, senza essere pi\u00f9 esplicita, che evidentemente qualche problema c'\u00e8.\nIl diagnosta rientra a casa e - sconvolto da quanto accaduto ad Hanna - \u00e8 intento a ricominciare a fare uso di Vicodin, che teneva nascosto in un buco dietro lo specchio del bagno. Quando sta per ingoiarlo arriva Cuddy, la quale gli dice di aver lasciato Lucas, perch\u00e9 non ha mai smesso di pensare a lui ed \u00e8 ancora incerta su come avrebbe potuto funzionare fra loro due. House sospetta di avere di nuovo allucinazioni, ma lei gli fa notare che non ha assunto Vicodin e gli dice di amarlo. I due allora si baciano e l'episodio si conclude con Greg e Lisa mano nella mano."}
{"id": "2577907", "revid": "110157", "url": "https://it.wikipedia.org/wiki?curid=2577907", "title": "Chiesa di San Paolo (Fondi)", "text": "La chiesa di San Paolo Apostolo \u00e8 un luogo di culto cattolico sito a Fondi, in provincia di Latina.\nStoria.\nLa chiesa \u00e8 molto recente (\u00e8 stata costruita nel 2003, cos\u00ec \u00e8 la parrocchia pi\u00f9 recente di Fondi).\nLa devozione della popolazione di Fondi ha fatto in modo che fosse realizzata tale chiesa in onore al santo, che sarebbe passato in questo paese una volta sbarcato a Pozzuoli, prima di dirigersi verso Roma tramite l'unica strada allora percorribile, la Via Appia (questa via passa anche nei pressi dell'abitato, \u00e8 quindi verosimile che il santo si sia fermato in questo paese nella prima opera di evangelizzazione dell'era cristiana nella penisola italiana).\nNell'altare di questa chiesa sono state traslate le reliquie di San Paterno dalla Chiesa di San Pietro.\nIn occasione del 30\u00ba anniversario dalla fondazione, dal 24 al 26 gennaio 2020, la parrocchia ha ospitato la reliquia del sangue di san Karol Wojtyla."}
{"id": "2577917", "revid": "38120", "url": "https://it.wikipedia.org/wiki?curid=2577917", "title": "Guardiane Lunari", "text": ""}
{"id": "2577920", "revid": "1543377", "url": "https://it.wikipedia.org/wiki?curid=2577920", "title": "Dometaia", "text": "Dometaia \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nLa necropoli etrusca.\nNei pressi della localit\u00e0 si trova l'omonima necropoli etrusca, conosciuta fin dalla met\u00e0 del XIX secolo, ma solo negli ultimi decenni del XX secolo \u00e8 stata oggetto di pi\u00f9 attenti scavi e di una notevole opera di ripulitura e sistemazione ad opera del Gruppo archeologico colligiano di concerto con la Sovrintendenza Archeologica Toscana diretta da Guglielmo Maetzke.\nLe tombe a camera erano state tutte violate e gi\u00e0 quasi completamente private del materiale che contenevano: parte di questo \u00e8 conservato presso il Museo archeologico nazionale di Siena; scarsi quindi i reperti recuperati nelle 16 tombe oggetto di ripulitura negli anni che vanno dal 1972 al 1978.\nUn'ulteriore tomba fu poi scoperta nel 1994: al suo interno furono recuperati frammenti di interessanti vasi che, ricomposti, sono andati ad arricchire il Museo archeologico Ranuccio Bianchi Bandinelli di Colle Val d'Elsa.\nFanno parte dell'area archeologica cinque grandi ipogei gentilizi, risalenti al VI secolo a.C., dotati di un vestibolo centrale e di camere con sedute. Le altre tombe, sicuramente appartenute a ceti non gentilizi, sono a pianta quadrata o circolare.\nL'amministrazione comunale di Colle Val d'Elsa, di concerto con il Gruppo archeologico colligiano, ha intrapreso la realizzazione di un parco archeologico che ha in Dometaia il fulcro principale."}
{"id": "2577924", "revid": "287204", "url": "https://it.wikipedia.org/wiki?curid=2577924", "title": "Nuoto ai Giochi olimpici intermedi - 1 miglio stile libero", "text": "La gara di 1 miglio stile libero era una delle quattro gare del programma di nuoto dei Giochi olimpici intermedi di Atene. Vi parteciparono ventiquattro nuotatori, provenienti da dieci nazioni.\nFinale.\nLa gara consisteva in un solo turno, che si svolse la mattina del 24 aprile 1906.\nIl favorito era senza dubbio John Arthur Jarvis dalla Gran Bretagna, uno dei pi\u00f9 grandi nuotatori della storia del nuoto inglese, che vinse due medaglie olimpiche anche alle Giochi della II Olimpiade di Parigi del 1900 nei 1000 metri e nei 4000 metri stile libero. Comunque, Jarvis fin\u00ec solo secondo, sconfitto di quasi due minuti dal suo connazionale Henry Taylor. Il record del mondo di Barney Kieran del 1906 rimase intatto ai 23'16\"8.\nA met\u00e0 della gara, la classifica era: 1) Taylor 12'20\", 2) Jarvis 12'38\", 3) Scheff 12'54\", 4) Pape 13'40\", 5) Schiele 13'50\", 6) Bahnmeyer 13'51\". La speranza tedesca, Emil Rausch, era un cattivo nuotatore nelle gare di costa ed era svantaggiato nel nuotare in una baia a causa delle grandi onde che gli impedivano una bracciata costante."}
{"id": "2577926", "revid": "287204", "url": "https://it.wikipedia.org/wiki?curid=2577926", "title": "Ionel Danciulescu", "text": ""}
{"id": "2577928", "revid": "287204", "url": "https://it.wikipedia.org/wiki?curid=2577928", "title": "Ionut Mazilu", "text": ""}
{"id": "2577929", "revid": "599013", "url": "https://it.wikipedia.org/wiki?curid=2577929", "title": "Joao Aurelio", "text": ""}
{"id": "2577931", "revid": "287204", "url": "https://it.wikipedia.org/wiki?curid=2577931", "title": "Sercan Yildirim", "text": ""}
{"id": "2577933", "revid": "124123", "url": "https://it.wikipedia.org/wiki?curid=2577933", "title": "Andragazio", "text": "Biografia.\nAndragazio era originario del Mar Nero.\nNel 383, anno della rivolta di Magno Massimo, fu nominato \"magister equitum\" dell'usurpatore e inviato a catturare e uccidere l'imperatore Graziano; Andragazio port\u00f2 a termine il suo compito a Lugdunum, il 25 agosto di quello stesso anno, con uno stratagemma: impossessatosi di una carrozza imperiale, mise in giro la voce che la moglie di Graziano, che l'imperatore aveva da poco sposato, era tornata dalla Bretagna, ma quando l'imperatore raggiunse la carrozza e l'apr\u00ec, dentro trov\u00f2 Andragazio che lo uccise.\nNel 388 comandava la flotta di Magno Massimo in Adriatico, incaricata di intercettare la fuga di Valentiniano II o i rinforzi portati da Teodosio I: quando Massimo fu catturato e ucciso ad Aquileia da Teodosio, Andragazio si uccise gettandosi in mare."}
{"id": "2577935", "revid": "1543377", "url": "https://it.wikipedia.org/wiki?curid=2577935", "title": "Nuoto ai Giochi olimpici intermedi - Staffetta 4x250 metri stile libero", "text": "La staffetta 4x250 metri stile libero era una delle quattro gare del programma di nuoto dei Giochi olimpici intermedi di Atene. Vi parteciparono sei nazioni, per un totale di 24 nuotatori.\nFinale.\nL'evento consisteva in un solo turno, che si svolse la mattina del 28 aprile 1906; in origine, la staffetta si doveva tenere il 26 aprile. Per cattive condizioni atmosferiche, venne posticipata di due giorni.\nLa gara termin\u00f2 con la facile vittoria degli ungheresi, guidati dal suo miglior nuotatore, Zolt\u00e1n Halmay; ci furono quasi 24 secondi di distacco dalla squadra tedesca, che termin\u00f2 seconda."}
{"id": "2577937", "revid": "767487", "url": "https://it.wikipedia.org/wiki?curid=2577937", "title": "Laudanova", "text": "Laudanova \u00e8 un ensemble musicale fondato da Tullio Visioli nel 1990 che riunisce strumenti d'orchestra e strumenti dell'area Mediorientale. Esegue concerti di musica classica, antica e di ispirazione orientale, oltre brani di musica leggera composti dagli stessi membri del gruppo. Ha inciso due album Luce della luce (1999), Il tempo e i silenzi (2004).\nStoria e stile del gruppo.\nL'ensemble Laudanova si \u00e8 formato nei primi anni Novanta e si \u00e8 esibito per la prima volta Strasburgo, in occasione di un concerto dedicato alla musica italiana antica.\nIn quel periodo tuttavia non era ancora presente la ricerca musicale e compositiva, in quanto inizialmente il gruppo eseguiva brani classici, di autori medievali. A partire dal 1992 il gruppo ha consolidato il suo stile, eseguendo soprattutto brani di sentimento religioso e mistico riunendo insieme sonorit\u00e0 e stili attinti dalla letteratura musicale e dalla tradizione orale. Permangono per\u00f2 nelle composizioni rimandi all'et\u00e0 antica, come i canti a cappella o i testi in latino.\nDall'inizio della sua attivit\u00e0 l'ensemble si \u00e8 esibito in varie citt\u00e0 italiane come Roma e Bologna; e all'estero come a New York, Nizza e Parigi e ha registrato per Radio Vaticana, WNYC Radio di New York .\nIn occasione della rassegna \"Medioevi Paralleli\" al castello di Montegiove in Umbria, il gruppo ha registrato proprio nella biblioteca del castello i dieci brani che formano il primo album Luce della luce pubblicato nel 1999.\nL'anno successivo l'ensemble si \u00e8 riunito nuovamente a Montegiove per la registrazione di un secondo album (\"Il tempo e i silenzi\"). La raccolta dei brani verr\u00e0 per\u00f2 pubblicata solamente nel 2004 e in questo caso il disco si distacca dalla dimensione medievale per spostarsi verso quella orientale e moderna. Nel disco infatti convivono pezzi strumentali basati sull'improvvisazione e pezzi di musica leggera.\nFormazione.\nLa formazione \u00e8 composta tradizionalmente da sette elementi, tutti di Roma con l'eccezione del nizzardo iraniano Zia Mirabdolbaghi. Ogni componente suona almeno uno strumento e i brani sono in genere cantati da Tullio Visioli o da Giovanni Sorgente. Nel corso degli anni, ci sono stati fra gli altri contributi corali, contributi solistici da parte del soprano Paola Munari e contributi strumentali da parte di Sigieri Diaz Della Vittoria, secondo d\u00e2f dell'ensemble.\nI brani eseguiti dell'ensemble sono in genere firmati dagli stessi componenti di Laudanova. Tullio Visioli e Riccardo Crinella hanno scritto e arrangiato la maggior parte dei pezzi strumentali e vocali; vi sono anche i contributi di Zia Mirabdolbaghi, Pierparolo Benigni e Giovanni Sorgente.\nIn ordine alfabetico: Gianfranco Benigni - violoncello; Pierpaolo Benigni - D\u00e2f, Udu; Elisabetta Crinella - flauto traverso; Riccardo Crinella - chitarra, Laud, Saz; Zia Mirabdolbaghi - Zarb; Giovanni Sorgente - voce, Toun Toun, Sruti box; Tullio Visioli - voce, Flauti Dolci, organo, Harmonium."}
{"id": "2577939", "revid": "599013", "url": "https://it.wikipedia.org/wiki?curid=2577939", "title": "Luigi Dipasquale", "text": "Carriera.\nDopo aver iniziato la carriera fra i dilettanti (Rutigliano, Verbania, Locorotondo, Ostuni, Sangiuseppese e Gallipoli), ha giocato in Serie A con la maglia del Brescia nella stagione 2004-2005, segnando un gol in otto partite.\nSuccessivamente gioca in Serie C1 con la maglia del e del ; in seguito milita nel Pescina Valle del Giovenco in Serie C2.\nFra il 2011 e il 2014 rimane inattivo a causa di un grave infortunio.\nDal 2014-2015 viene tesserato dall'Audace Cerignola, squadra che milita nel campionato di Prima Categoria Pugliese, di cui indossa la fascia di capitano. Il 21 settembre 2014, all'esordio in Coppa Puglia, segna una tripletta. Alla prima di campionato il 28 settembre 2014, segna una doppietta nel 3-0 al Bitetto.\nIl 23 aprile 2015 alza il primo trofeo con l'Audace Cerignola, aggiudicandosi 3-0 in finale la Coppa Puglia contro i Delfini Rossoblu. Il 17 maggio 2015 vince da capitano il campionato di Prima Categoria Pugliese. Nella stagione 2015-2016, il 18 febbraio 2016 vince da capitano la Coppa Puglia di Promozione, battendo nella finale disputatasi a Gravina la squadra rivale del Fasano 1-0, segnando il gol decisivo. Tre giorni dopo l'Audace Cerignola vince il campionato di Promozione Puglia con ben 7 turni di anticipo.\nNella stagione 2016-2017 la propria squadra, l'Audace Cerignola, conquista la terza promozione consecutiva, qualificandosi per la quarta divisione, la serie D. La promozione viene conseguita in data 2 aprile, al termine della partita con il Bitonto, partita vinta per 6-1.\nViene ingaggiato a settembre 2019 dalla Virtus San Ferdinando, di San Ferdinando di Puglia che milita in Prima categoria. Il 3 ottobre segna la prima doppietta in Coppa Puglia. Nell'estate 2020 diventa giocatore e dg della Celtica Cermenate in Terza categoria."}
{"id": "2577940", "revid": "1711941", "url": "https://it.wikipedia.org/wiki?curid=2577940", "title": "Manomorta ecclesiastica", "text": "La manomorta ecclesiastica consisteva in una condizione giuridica di privilegio concernente l'insieme dei beni (in genere immobili) appartenenti ad un ente ecclesiastico i quali, non potendo essere trasmessi per successione ereditaria \"mortis causa\" a terzi stante la continuit\u00e0 temporale del soggetto giuridico ecclesiastico nei secoli o addirittura millenni, non potevano altres\u00ec essere assoggettati alle imposte di successione dello Stato in cui si trovavano.\nDescrizione.\nNel basso medioevo, con il tramonto del sistema feudale e l'affrancamento dei servi della gleba, nasce la cosiddetta manomorta ecclesiastica. Il passaggio nell'ordinamento civile dalla figura istituzionale del feudo a quella del comune o della signoria (a seconda dei casi e delle diverse contingenze storico-politiche) lascia evidenti tracce normative anche nell'ordinamento ecclesiastico, tra le quali il diritto dominicale perpetuo al fine di evitare la dispersione del patrimonio originario.\nLa manomorta ecclesiastica fu favorita nella sua formazione dalle donazioni private e pubbliche accumulate per secoli a partire dal medioevo (anche a mezzo di testamento), fino a formare patrimoni talmente ingenti che nel corso del XVIII secolo furono oggetto di contestazione da parte del potere politico per la loro non assoggettabilit\u00e0 ad imposizione fiscale.\nPer ovviare alle esigenze finanziarie dello Stato, data l'ampiezza dei patrimoni mobiliari e immobiliari degli enti ecclesiastici che non producevano introiti fiscali, in luogo dei proventi derivanti da tali imposte sulle alienazioni e sugli atti traslativi unilaterali, era istituita una imposta di manomorta alla quale erano assoggettati i beni fondiari degli enti ecclesiastici altrimenti esenti.\nUna problematica fondamentale che aveva portato all'adozione di tale forma d'imposizione fiscale derivava dall'assoluta improduttivit\u00e0 di buona parte dei beni fondiari di propriet\u00e0 degli enti ecclesiastici, beni che, spesso, sia per l'incapacit\u00e0 gestionale dei religiosi responsabili dell'ente, sia per la vastit\u00e0 del patrimonio da gestire, restavano improduttivi anche per secoli, provocando cos\u00ec danni incalcolabili all'economia degli Stati italiani preunitari.\nIl primo tipo di intervento normativo in materia si ebbe nel Regno delle Due Sicilie dove il primo ministro Bernardo Tanucci fece introdurre, tra il 1767 ed il 1776, nell'ambito di una pi\u00f9 ampia riforma dei rapporti tra Stato ed enti ecclesiastici, diverse norme giuridiche per ridurre o eliminare tali privilegi feudali: in particolare furono introdotte tassazioni specifiche per colpire le donazioni e le successioni testamentarie che disponevano a favore degli enti ecclesiastici.\nTuttavia stando alla \"Cronologia Fiorentina\" della Museofiorentina.it gi\u00e0 nel 1751 (l'11 marzo) il Granducato di Toscana emetteva una legge sulla manomorta con cui si vietava il trasferimento a enti ecclesiastici di beni mobili o immobili senza licenza granducale.\nAlla fine del Settecento, con la Rivoluzione francese e la Campagna d'Italia con cui Napoleone prese il possesso della totalit\u00e0 degli Stati italiani preunitari, i governi liberali costituitisi disposero l'incamerazione dei beni degli enti ecclesiastici nel demanio pubblico.\nIl Regno di Sardegna introdusse l'imposta di manomorta (pari allo 0,90% del valore del bene assoggettato) durante il governo di Cavour (vedi il contesto, la legge Siccardi): tale istituto giuridico fu successivamente integrato nell'ordinamento del Regno d'Italia.\nSia pure con funzioni molto ridotte a causa delle successive leggi eversive che avocarono a favore dello Stato italiano la maggior parte dei beni fondiari e immobiliari della Chiesa, l'imposta di manomorta rimase negli anni e fu soppressa solo con la legge 31 luglio 1954, n. 608, che ha appunto abolito l'imposta sulle rendite degli enti di manomorta."}
{"id": "2577949", "revid": "1318658", "url": "https://it.wikipedia.org/wiki?curid=2577949", "title": "Isola Margherita", "text": "L'isola Margherita (\"Margit-sziget\" in ungherese) \u00e8 un'isola del Danubio, lunga 2.500 metri, larga 500 metri, 0,965\u00a0km\u00b2 di superficie, si trova nella citt\u00e0 di Budapest.\nDa un punto di vista amministrativo, fa parte della XIII circoscrizione di Budapest. L'isola \u00e8 per lo pi\u00f9 occupata da un parco molto affollato nei mesi estivi. Due ponti la collegano alle rive della citt\u00e0, il ponte \u00c1rp\u00e1d a nord e il ponte Margit a sud.\nIn origine, l'isola era 102,5 metri sopra il livello del mare, ma ora \u00e8 stata \"sollevata\", fino a raggiungere l'altezza di 104,85 metri sopra il livello del mare per prevenire le alluvioni.\nNome.\nL'isola era chiamata \"Nyulak szigete\" (\"Isola delle lepri\" in italiano) nel Medioevo; il nome attuale dell'isola deriva da santa Margherita d'Ungheria, figlia di B\u00e9la IV, che visse nel monastero delle Domenicane di Santa Maria, fatto erigere dal padre e situato sulla medesima isola, dal 1252 fino alla morte, avvenuta nel 1271. Sull'isola sono presenti dei ruderi della chiesa e del convento che ospitava la santa ungherese. Altri nomi dell'isola furono \"Nagyboldogasszony-sziget\" (\"Isola della Nostra Signora\"), \"\u00dar-sziget\" (\"Isola dei nobili\"), \"Budai-sziget\" (\"Isola Buda\"), \"Dunai-sziget\" (\"Isola del Danubio\") e \"Palatinus-sziget\" (\"Isola palatina\").\nStoria.\nI cavalieri ospitalieri si stabilirono sull'isola nel XII secolo. I monumenti storici, ancora oggi visibili, sono le rovine della chiesa francescana e della chiesa e del convento dominicano, entrambe del XIII secolo. \u00c8 presente anche una chiesa premostratense del XII secolo. Anche alcuni membri dell'Ordine di Sant'Agostino vissero sull'isola.\nL'isola \u00e8 dominata da conventi e chiese fino al XVI secolo. Durante le guerre ottomane i monaci e i frati fuggirono e gli edifici vennero distrutti. Nel XVIII secolo, venne scelto come sede dei palatini. Venne dichiarato un parco pubblico nel 1908.\nL'ingresso delle automobili \u00e8 limitato solo a casi particolari; solo una linea di autobus e i taxi hanno il permesso di entrarvi; nella parte nord dell'isola si trova un parcheggio.\nSiti di rilievo.\nTra le pi\u00f9 importanti attrazioni dell'isola troviamo; \nLa \"Fontana Musicale\" e il Serbatoio a torre sono siti protetti dall'UNESCO.\nSull'isola sono situate numerose strutture sportive, come il Parco acquatico Palatino (il pi\u00f9 grande complesso all'aperto di nuoto a Budapest), lo stadio del nuoto Alfr\u00e9d Haj\u00f3s (dove si disputarono i Campionati europei di nuoto nel 1958 e nel 2006), uno stadio di tennis e un centro atletico."}
{"id": "2577952", "revid": "1805885", "url": "https://it.wikipedia.org/wiki?curid=2577952", "title": "Isole dell'Ungheria", "text": "Questa \u00e8 una lista delle isole dell'Ungheria. Non avendo sbocchi sul mare e non essendoci isole nei laghi ungheresi, tutte le seguenti isole sono fluviali in particolar modo sono situate nel Danubio e nel Tibisco."}
{"id": "2577955", "revid": "729019", "url": "https://it.wikipedia.org/wiki?curid=2577955", "title": "Isola Csepel", "text": "L'isola Csepel (in ungherese \"Csepel-sziget\") \u00e8 la pi\u00f9 grande isola del fiume Danubio in Ungheria. Questa \u00e8 lunga 48\u00a0km, larga da 6 a 8\u00a0km. La sua area \u00e8 circa 257\u00a0km\u00b2.\nL'isola si estende a sud di Budapest e si trova tra Buda e Pest; il suo punto pi\u00f9 a nord \u00e8 Csepel, che \u00e8 il XXI distretto di Budapest. La maggior parte dell'isola \u00e8 accessibile da Budapest con i servizi ferroviari suburbani.\nAlcune delle citt\u00e0 pi\u00f9 importanti sono R\u00e1ckeve, Szigetszentmikl\u00f3s, Szigethalom e T\u00f6k\u00f6l."}
{"id": "2577958", "revid": "173617", "url": "https://it.wikipedia.org/wiki?curid=2577958", "title": "Juan Mart\u00edn Coggi", "text": "Inizi di carriera.\nDopo la carriera amatoriale, Coggi diventa pugile professionista il 2 aprile 1982, mettendo KO Horacio Valdes in quattro round a La Plata. Coggi vinse 7 dei suoi primi 10 incontri per KO. Il primo pugile a non andare al tappeto fu Viterman Sanchez che perse per decisione al sesto round il 7 maggio 1982.\nRimase imbattuto per 21 incontri, con 11 vittorie per KO. Quindi, il 9 marzo 1985, a Buenos Aires incontra Adolfo Arce Rossi.Arce Rossi diventa il primo pugile a sconfiggere Coggi ai punti dopo dieci round. Dopo un'altra vittoria, il 20 giugno dello stesso anno, Coggi combatte pi\u00f9 di dieci round per arrivare ad un pareggio con Ramon Collado.\nDopo una strisci vincente di sei incontri, Coggi e Collado si incontrano nuovamente ed arrivano ad un altro pareggio il 19 luglio 1986.\nIl 25 ottobre dello stesso anno, Coggi vince il titolo Argentino Superleggeri, mettendo KO Hugo Hernandez in 3 round.\nCampione del Mondo.\nPur avendo un record non molto rilevante, la WBA piazza Coggi in cima alla lista degli sfidanti per la corona mondiale dei pesi superleggeri.Dopo un'altra vittoria Coggi combatte per la prima volta per il titolo mondiale.\nIl campione del mondo WBA, Patrizio Oliva, quando vinse il Campionato del Mondo aveva battuto Ubaldo Sacco, connazionale di Coggi. Cos\u00ec l'incontro tra Coggi e Oliva gener\u00f2 molto interesse tra gli appassionati di pugilato argentino. La prima sfida di Coggi per il titolo era anche il suo primo incontro all'estero. L'incontro si svolse a Ribera, in Italia, il 4 luglio 1987 e Coggi batt\u00e9 Oliva per KO al terzo round.\nCoggi era uno dei pugili preferiti di Ra\u00fal Ricardo Alfons\u00edn, tanto che dopo la conquista del titolo fu invitato nella residenza presidenziale.\nCome Monz\u00f3n, Coggi anche se aveva battuto un italiano, divenne popolare in Italia, tanto che vi combatt\u00e9 altre volte. Il suo primo incontro per la difesa del titolo si svolse proprio in Italia, dove mise KO Sang-Ho Lee in 2 round il 7 maggio 1988.\nDopo aver battuto Lee,in Argentina vinse 4 incontri non valevoli per il titolo, inclusi due incontri vinti ai punti dopo 10 round contro Jorge Tejada, che successivamente entr\u00f2 nella categoria\ndei pesi welter.\nPer la sua seconda difesa del titolo, Coggi ritorn\u00f2 in Italia dove il 21 gennaio 1989 sconfisse il perenne contendente Harold Brazier degli Stati Uniti con una decisione unanime al 12\u00ba round.\nLa sua terza difesa del titolo, il 29 aprile 1989, si tenne ancora una volta in Italia, dove sconfisse il futuro campione del Mondo Akinobu Hiranaka, ai punti in 12 round.Dopo 2 vittorie non valevoli per il titolo, Coggi combatt\u00e9 4 volte in Francia, iniziando con una vittoria per KO al 4\u00ba round su Jesse Williams in un altro incontro non valevole per il titolo.\nIl 24 marzo 1990, Coggi combatte in un incontro per il titolo con l'ex campione dei pesi leggeri Jose Luis Ramirez e vince ai punti in 12 round. Dopo aver battuto Danilo Cabrera per KO in 5 round, il 17 agosto Coggi va a difendere il suo titolo a Nizza contro il quasi anonimo Loreto Garza di Sacramento, California. Coggi accus\u00f2 un leggero disturbo e fu il turno della sconfitta. Garza divenne Campione del Mondo ai punti dopo dodici round.\nAl successivo incontro, tenutosi l'11 novembre a Buenos Aires, batt\u00e9 ancora una volta Tejada ai punti dopo 10 round.\nL'incontro successivo avvenne in circostanze poco credibili: il 1\u00ba dicembre 1990 era a Sacramento per vedere Garza difendere il titolo mondiale ed, allo stesso tempo, sfidarlo per una rivincita, quando uno dei pugili che doveva svolgere uno degli incontri collaterali ebbe un incidente automobilistico nel parcheggio dell'ARCO Arena e si ruppe il polso. Coggi divenne il sostituto nell'incontro e sconfisse Alberto Alcaraz per KO dopo 7 round\nCoggi continu\u00f2 a vincere i successivi undici incontri, sei dei quali per KO, prima della sfida con\nMorris East per il titolo WBA il 12 gennaio 1993, a Mar del Plata. Battendo East per KO in 8 round, quella notte Coggi divenne Campione del Mondo dei pesi superleggeri per la seconda volta.\nIl 10 aprile 1993 a Mar del Plata difese per la prima volta il suo secondo titolo mondiale mettendo KO il portoricano Joe Rivera in 7 round. Il 23 giugno sconfisse anche Hiroyuki Yoshino. In quello che fu il suo debutto asiatico, mise KO YOshino in 5 round a Tokyo, in Giappone.\nNel 1993 difese il suo titolo altre 3 volte. Il 13 agosto batt\u00e9 ai punti dopo 12 round Jose Rafael Barbosa a Buenos Aires. Il 24 settembre mise KO in 10 round Guillermo Cruz a Tucuman e l'11 dicembre, ancora a Tucuman, chiuse il 1993 mandando KO in 7 round Eder Gonzalez.\nCoggi e Gonzales si rincontrarono il 18 marzo 1994, quando lo mise KO in 3 round a Las Vegas, Nevada.\nIncontri con Frankie Randall.\nIl 17 settembre 1994 inizia una serie di 3 controversi incontri con l'ex vincitore di Ch\u00e1vez, Frankie Randall che batte Coggi con una decisione unanime dopo 12 round. In quell'incontro Coggi fin\u00ec al tappeto per 3 volte.\nCoggi si riprende il titolo di Campione del Mondo il 13 gennaio 1996, quando batt\u00e9 Randall al quinto round per decisione tecnica. Randall stava controllando l'incontro quando and\u00f2 gi\u00f9 al terzo round,in quanto i suoi piedi si confusero con quelli di Coggi. Mentre Randall and\u00f2 gi\u00f9 Coggi fece partire un colpo di striscio e l'arbitro gli assegn\u00f2 l'atterramento. Nel quinto round, i due combattenti sbatterono la testa e Coggi si avvicin\u00f2 al suo angolo e si sdrai\u00f2. L'arbitro cerc\u00f2 di convincere Coggi a combattere, ma lui non poteva e non voleva continuare. Quando Coggi fu esaminato in ospedale dopo l'incontro, gli fu rilasciato un certificato di buona salute. L'incontro fin\u00ec ai punti dove Coggi era in vantaggio di un punto nelle schede di tutti i giudici (per l'atterramento chiamato a Randall nel terzo round). Data la controversa natura del match, la WBA ordin\u00f2 un terzo incontro tra i due sfidanti.\nIl terzo incontro tra Coggi e Randall si svolse il 16 agosto, a Buenos Aires. Coggi sub\u00ec un atterramento nel secondo round, che si riveler\u00e0 alla fine fondamentale, dato che Randall vince per decisione unanime che gli permette di recuperare il titolo.\nCarriera successiva.\nPer il resto della sua carriera, Coggi combatte contro avversari di secondo livello, ottenendo cinque vittorie di file di cui 3 per KO.\nL'ultimo incontro di Coggi si svolse a Bari il 29 maggio 1999, quando il ben noto Michele Piccirillo lo batte in 12 round per decisione unanime.\nRitiro.\nDopo il ritiro dall'attivit\u00e0 agonistica, Coggi \u00e8 un allenatore di pugilato.\nIl figlio, Juan Manuel Coggi Jr., \u00e8 un pugile professionista."}
{"id": "2577962", "revid": "767487", "url": "https://it.wikipedia.org/wiki?curid=2577962", "title": "Paolo Serrao", "text": "Biografia.\nPaolo Serrao nacque a Filadelfia, una piccola cittadina nelle vicinanze di Catanzaro. I suoi genitori, dediti alla musica, lo iniziarono dandogli i primi rudimenti. Fu cos\u00ec che si segnal\u00f2, precocissimo, quale \"enfant prodige\", essendo in grado, a soli otto anni, e da autodidatta, di eseguire un concerto per pianoforte e orchestra presso una serata pubblica organizzata dal suo zio, ufficiale della prefettura di Catanzaro. L'interesse che sorse attorno al fanciullo fece s\u00ec che Il Re di Napoli, su informazione del Consiglio Provinciale di Catanzaro per merito dello zio, eccezionalmente volle concedere che il giovane talento, nel 1839, e a soli nove anni, lo accolse gratuitamente nel Real Collegio di Musica a Napoli, a oggi il Conservatorio di Napoli. Ebbe inizio quindi, per il giovane Serrao, lo studio accademico del pianoforte, sotto le cure del Maestro Francesco Lanza, allievo di Muzio Clementi. Successivamente inizi\u00f2 lo studio della composizione con il maestro Carlo Conti.\nNel 18 giugno 1840 fu nominato Direttore del Real Collegio di Musica Saverio Mercadante. L'incontro con il Mercadante fu per il Serrao determinante e proficuo. Durante il loro lungo rapporto, durato circa trent'anni, il Mercadante dimostr\u00f2 sempre stima e alta considerazione verso il Serrao e questi, a sua volta, lo ricambi\u00f2 con un affetto quasi filiale. La stima del Mercadante fece s\u00ec che il Serrao fu designato a comporre, per il Teatro del Fondo (oggi denominato Teatro Mercadante), un'opera semiseria: \"L'impostore\". Correva l'anno 1852, in cui il Serrao si congedava definitivamente dal Real Collegio, dove, completati i suoi studi accademici era ancora impegnato quale \u00abPrimo Maestrino\u00bb.\nComunque, \"L'Impostore\" non fu poi rappresentata, come non fu rappresentata l'altra sua opera, del 1853, \"Leonora dei Bardi\", per esplicito divieto della polizia, essendo il Serrao stato segnalato per aver preso parte ad attivit\u00e0 anti-borboniche durante i moti del '48.\nFinalmente, nel 1857, riusc\u00ec a far rappresentare la sua terza opera, che ebbe un felicissimo riscontro: \"G.B. Pergolesi\", che egli aveva scritto sempre per il medesimo Teatro del Fondo. Un successo ulteriore e ben pi\u00f9 duraturo gli assicur\u00f2 l'opera successiva, \"La Duchessa di Guisa\", rappresentata nel 1868 presso il Teatro San Carlo. Di esito minore, considerato dalla critica di soggetto debole, \u00abIl Figliuol Prodigo\u00bb, presentata l'anno successivo presso lo stesso teatro. Oltre alle opere liriche, figurano nel suo catalogo una copiosa produzione cameristica, una \"Sinfonia funebre\", e molta musica sacra (messe, oratori e musica organistica).\nNel frattempo il Serrao si era dedicato all'attivit\u00e0 didattica: nel 1860, infatti, gli venne affidata nel Conservatorio di Napoli prima la cattedra di armonia che era stata del suo maestro Gennaro Parisi; successivamente, gli fu affidata nel 1863 la cattedra di Contrappunto e Composizione, cattedra che occup\u00f2 con prestigio fino agli ultimi giorni della sua vita. L'attivit\u00e0 didattica si dimostr\u00f2 ben presto congeniale a lui, a cui si dedic\u00f2 con passione e senso di responsabilit\u00e0, e che gli riserver\u00e0 grandi soddisfazioni attraverso i suoi alunni che si formeranno alla sua scuola, dando lustro alla prestigiosa scuola musicale napoletana, e formando, fra essi, compositori illustri quali: Umberto Giordano, Francesco Cilea, Giuseppe Martucci, Ruggero Leoncavallo, Alessandro Longo, Camillo De Nardis, Leopoldo Mugnone, Attilio Brugnoli, Mattia Forte, Michele Esposito. La sua fama di didatta divenne ben presto nota in tutta Italia. Rossini gli offr\u00ec la direzione del Liceo Musicale di Bologna, e Verdi, che nutriva per lui una profonda stima, lo volle con s\u00e9 come collaboratore a un progetto di riforma musicale voluto dal Ministero della Cultura.\nFu insignito dal Re d'Italia dell'onorificenza di \u00abCavaliere della Corona d'Italia\u00bb. Fu direttore del Conservatorio di Napoli fra il 1878 e il 1887.\nCuriosit\u00e0.\nIl titolo di \u00abMaestrino\u00bb, creato proprio nel Conservatorio di Napoli, rimase in uso fino ai primi del Novecento, come esplicito riconoscimento della compiutezza del curriculum e della caratura artistica negli alunni pi\u00f9 dotati, specialmente quelli di composizione. A tal proposito, si ricorda che a tutto l'Ottocento e nei primi decenni del Novecento, era uso comune, nei conservatori, attribuire il titolo di \u00abMaestro\u00bb soltanto ai compositori, mentre tutti gli altri esecutori prendevano il titolo di \u00abProfessore\u00bb. Il compito del \u00abMaestrino\u00bb, quindi, era multiforme: assistere o \u00absupplire\u00bb il Maestro nell'esercizio della propria disciplina, dirigere esecuzioni corali o orchestrali che venivano offerte al pubblico come \u00absaggi di studio\u00bb, comporre e far eseguire lavori di un certo respiro quali operine, oratori, cantate, messe, eccetera."}
{"id": "2577966", "revid": "118891009", "url": "https://it.wikipedia.org/wiki?curid=2577966", "title": "Obituario", "text": "Un obituario \u00e8 un registro in cui, in epoca medievale, soprattutto i monasteri, ma anche le chiese, gli ospedali e le confraternite, annotavano i nomi e le date di morte di coloro che si erano contraddistinti per particolari meriti o che erano stati autori di \"donationes pro anima\" nei confronti degli stessi enti che redigevano l'obituario.\nUn obituario era, per tale motivo, detto anche \"liber anniversariorum\", \"liber annualium\", \"liber vitae\" e \"liber confraternitatum\" . Un suo sinonimo odierno \u00e8 necrologio. Quest'ultimo, per\u00f2, pu\u00f2 assumere anche il significato di breve profilo in memoria di un personaggio defunto, mentre il termine obituario non possiede questa accezione, sebbene possa indicare opere moderne che registrano le date di decesso di personaggi storici (senza per\u00f2 darne indicazioni biografiche).\nDa notare che, nella lingua inglese, invece, il significato della parola \"obituary\" non corrisponde a quello di obituario, bens\u00ec al necrologio inteso come annuncio funebre o come biografia sintetica di un defunto.\nGli obituari rappresentano fonti storiche di notevole importanza perch\u00e9, sebbene di solito omettano l'anno, permettono di conoscere giorno e mese di morte di molti personaggi storici.\nEtimologia.\nIl termine obituario deriva dal latino \"obitus-us\": morte.\nStoria.\nI nomi di coloro che venivano registrati negli obituari erano quelli di coloro che dovevano essere ricordati ogni anno nella liturgia perch\u00e9 si pregasse per loro nell'anniversario della loro morte. Si trattava quindi di persone che avevano acquistato meriti per aver fatto donazioni in vita, o lasciti testamentari in favore della chiesa (monasteri, parrocchie, capitoli, ospedali, ecc.), o meritevoli di ricordo per la loro devozione o per la santit\u00e0 di vita. Gli obituari erano pertanto tenuti da confraternite o conventi o conservati nelle chiese.\nIl pi\u00f9 antico obituario conosciuto sembra essere quello dell'abbazia di Saint-Germain des-Pr\u00e9s (IX secolo). Nel complesso gli obituari (in lingua latina: \"Obituaria\") forniscono informazioni scarne, ma molto utili in quanto proprio grazie ad essi spesso \u00e8 stato possibile ricavare la data di morte di molti personaggi importanti. Dallo studio degli obituari \u00e8 possibile inoltre ricavare informazioni di tipo statistico. Gli \"Obituaria\" contenenti i nomi degli ecclesiastici deceduti a Roma, per esempio, permettono di ricavare dati sulla loro provenienza e sulla proporzione dei religiosi non romani su quelli romani in epoca medievale."}
{"id": "2577968", "revid": "114325", "url": "https://it.wikipedia.org/wiki?curid=2577968", "title": "Ing\u00f3lfr Arnarson", "text": ""}
{"id": "2577971", "revid": "183114", "url": "https://it.wikipedia.org/wiki?curid=2577971", "title": "Rotoli obituari", "text": ""}
{"id": "2577974", "revid": "352448", "url": "https://it.wikipedia.org/wiki?curid=2577974", "title": "Racha-Le\u010dkhumi e Kvemo Svaneti", "text": ""}
{"id": "2577975", "revid": "484362", "url": "https://it.wikipedia.org/wiki?curid=2577975", "title": "Madre del Perpetuo Soccorso", "text": "Madre del Perpetuo Soccorso (in latino \"Mater a Perpetuo Succursu\") \u00e8 uno dei titoli sotto cui viene invocata, essenzialmente in ambito cattolico, Maria, madre di Ges\u00f9.\nL'origine di tale titolo \u00e8 legata a un'icona greca di scuola cretese gi\u00e0 conservata nella chiesa agostiniana di San Matteo in Merulana; l'immagine fu poi trasferita in quella di Sant'Alfonso all'Esquilino a Roma, retta dai religiosi della Congregazione del Santissimo Redentore, ai quali papa Pio IX assegn\u00f2 l'incarico di promuoverne il culto.\nStoria.\nL'inizio del culto di Maria come Madre del Perpetuo Soccorso in San Matteo in Merulana risale alla traslazione in chiesa di un'icona mariana dell\"'Am\u00f2lyntos\", alla fine del Quattrocento, e coincide con l'affidamento dell'edificio sacro agli eremitani di Sant'Agostino.\nTale Madonna, detta in principio \"di San Matteo\" (dal titolo della chiesa), venne presto chiamata \"del Perpetuo Soccorso\" come testimoniato dall'epigrafe in latino sul frontone esterno del portale della chiesa risalente al 1579: \"Deiparae Virgini Mariae succursus perpetui\". L'invocazione richiamava la devozione a Nostra Signora del Soccorso, particolarmente viva tra gli agostiniani e che aveva il suo centro principale nella chiesa del convento eremitano di Palermo.\nL'immagine era collocata sull'altare maggiore della chiesa ed era tenuta in grande considerazione e venerazione: la festa della Madre del Perpetuo Soccorso veniva celebrata con solennit\u00e0 in occasione della ricorrenza annuale della traslazione dell'icona in San Matteo (tradizionalmente collocata al 27 marzo 1499).\nLa devozione popolare di cui era oggetto la Madonna \u00e8 documentata dagli scritti di Johann Besicken (1502), Ottavio Panciroli (1600) e Carlo Bartolomeo Piazza (1703); il gesuita Concezio Carocci, autore di una serie di popolari omelie pubblicate nel 1729 e dedicate alle \"immagini pi\u00f9 insigni della Beata Vergine Maria in Roma\", dedic\u00f2 alla Madre del Perpetuo Soccorso uno dei suoi discorsi.\nSan Matteo in Merulana fu devastata dalle truppe napoleoniche nel 1799 e gli agostiniani irlandesi che all'epoca officiavano la chiesa si trasferirono in Santa Maria in Posterula recando con loro la venerata immagine. L'icona fu collocata in una cappella interna del convento annesso alla chiesa e dimenticata.\nA met\u00e0 dell'Ottocento, il redentorista Valerio Marchi raccolse la testimonianza di un anziano frate, Agostino Orsetti, che lamentava lo stato di abbandono in cui languiva l'icona e nel 1863 trov\u00f2 conferma alla fama di tale immagine in un'omelia pronunciata nella chiesa del Ges\u00f9 dal gesuita Francesco Blosi, che citava il discorso del suo confratello Concezio Carocci.\nPoich\u00e9 i redentoristi all'epoca stavano edificando la loro casa generalizia proprio sulla via Merulana, sul sito della scomparsa chiesa di San Matteo, decisero di chiedere che l'immagine venisse loro affidata affinch\u00e9 fosse collocata, in maniera onorevole, nell'erigenda chiesa dedicata al loro fondatore sant'Alfonso: a istanza di Nicholas Mauron, superiore generale dei redentoristi, l'11 dicembre 1865 papa Pio IX assegn\u00f2 alla congregazione l'icona e il 26 aprile 1866 Valerio Marchi ed Ernesto Bresciani prelevarono l'effige della Madre del Perpetuo Soccorso dal convento di Santa Maria in Posterula e la trasferirono sull'altare provvisorio approntato all'interno di Sant'Alfonso all'Esquilino.\nOrigini leggendarie.\nLa leggenda sulle origini del culto della Madre del Perpetuo Soccorso in San Matteo in Merulana fu ricostruita, agli inizi del Settecento, dal gesuita Concezio Carocci sulla base di poche testimonianze documentali e, soprattutto, di un'antica pergamena conservata in sagrestia.\nSecondo il favoloso racconto di padre Carocci, l'icona fu sottratta a Creta da un mercante che poi, salvatosi da un sicuro naufragio per intercessione della Vergine, giunse a Roma e trov\u00f2 ospitalit\u00e0 presso un amico; in punto di morte, il mercante chiese all'amico di far esporre l'icona in una chiesa ma l'uomo, spinto dalla moglie, non esaud\u00ec il suo ultimo desiderio. Morto anche l'amico, la Vergine apparve alla sua giovane figlia, rivelandosi con il titolo di Madre del Perpetuo Soccorso, chiedendole di far esporre l'icona in una chiesa tra le basiliche di San Giovanni in Laterano e Santa Maria Maggiore. La vedova dell'amico del mercante, dopo il racconto della visione della figlia, acconsent\u00ec a restituire la Madonna al culto pubblico.\nIl 27 marzo 1499 la famiglia avrebbe quindi consegnato l'immagine alla chiesa di San Matteo in Merulana, che si affacciava proprio sulla strada tra le due basiliche, e dopo l'ingresso in chiesa la Madonna avrebbe rivelato subito il suo potere taumaturgico risanando il \"braccio assiderato\" di un fedele.\nDescrizione.\nL'icona della \"Madre del Perpetuo Soccorso\" \u00e8 dipinta su una tavola di legno di 54 x 41.5\u00a0cm. L'esatta paternit\u00e0 della tavola \u00e8 ignota, ma \u00e8 attribuita all'iconografo cretese Andrea Rizo da Candia, autore di immagini simili conservate a Fiesole, Bari, Parma, Patmo, Retimo. Secondo alcuni testi l'icona proverrebbe dal santuario della \"Kardiotissas\" a Lasithi, presso Candia.\nL'icona \u00e8 del tipo della Madre di Dio della Passione (\"Amolyntos\"): tale soggetto iconografico \u00e8 rintracciabile in area greco-cretese sin dall'XII secolo e in Serbia e in Russia dal Trecento. Il tema iconografico sottolinea la partecipazione della Vergine alla passione di Ges\u00f9.\nMaria \u00e8 raffigurata a mezza figura, su fondo oro, mentre porta nel braccio sinistro il Bambino e gli porge la mano destra. La Vergine ha il capo coperto da un velo blu all'esterno e verde all'interno, con una stella sulla fronte; il suo abito \u00e8 rosso. Ai lati del capo si leggono le lettere greche MP-\u0398\u03a5 (\u039c\u03ae\u03c4\u03b7\u03c1 \u0398\u03b5\u03bf\u1fe6, Madre di Dio).\nA destra della testa di Maria \u00e8 raffigurato, a mezza figura, l'arcangelo Michele (identificabile dalla sigla \u1f49\u1f08\u03c1\u039c, ovvero \u1f49 \u1f08\u03c1\u03c7\u03ac\u03b3\u03b3\u03b5\u03bb\u03bf\u03c2 \u039c\u03b9\u03c7\u03b1\u03ae\u03bb) che sostiene un vaso dal quale emergono la lancia e la canna con la spugna; similmente, a sinistra della capo della Vergine, \u00e8 rappresentato l'arcangelo Gabriele (\u1f49\u1f08\u03c1\u0393, ovvero \u1f49 \u1f08\u03c1\u03c7\u03ac\u03b3\u03b3\u03b5\u03bb\u03bf\u03c2 \u0393\u03b1\u03b2\u03c1\u03b9\u03ae\u03bb) che mostra al Bambino la croce e i chiodi.\nIl bambino Ges\u00f9, identificabile dalle lettere greche sulla sua spalla IC-XC (\u1f38\u03b7\u03c3\u03bf\u1fe6\u03c2 \u03a7\u03c1\u03b9\u03c3\u03c4\u03cc\u03c2), guarda la croce presentatagli da Gabriele e stringe la destra della madre con entrambe le manine, quasi a chiederle soccorso. Veste un abito verde e un manto giallo scuro; a sottolineare lo sgomento del bambino, il suo sandalo destro \u00e8 raffigurato slacciato, mentre gli pende dal piede.\nIl culto.\nLa solenne incoronazione dell'immagine fu decretata dal capitolo della basilica patriarcale di San Pietro in Vaticano e celebrata domenica 23 giugno 1867: in ricordo dell'incoronazione canonica dell'immagine, fu concesso ai redentoristi di celebrare la festa della Madre del Perpetuo Soccorso con rito doppio di seconda classe la domenica precedente la festa della nativit\u00e0 di san Giovanni Battista (24 giugno). \nI redentoristi hanno propagato il culto della Vergine sotto il titolo di Madre del Perpetuo Soccorso anche in ambito extraeuropeo: essi officiano le basiliche dedicate a Nostra Signora del Perpetuo Soccorso di Boston, elevata a santuario nazionale nel 1954, di Para\u00f1aque, nelle Filippine, dichiarata santuario nazionale nel 1958,\ne il santuario nazionale di Nostra Signora del Perpetuo Soccorso nella St. Patrick's Parish a Toronto.\nSono intitolate a Nostra Signora del Perpetuo Soccorso le cattedrali diocesane di Asmara, in Eritrea, Astana, in Kazakistan, Makurdi, in Nigeria, Oklahoma City e Rapid City, negli Stati Uniti, e Udon Thani, in Thailandia. Aveva la stessa dedica l'ex cattedrale di Labrador City (poi dichiarata basilica minore).\nAltri santuari della Madre del Perpetuo Soccorso sono a Liguori, nel Missouri, e Uniontown, in Pennsylvania.\nA Nostra Signora del Perpetuo Soccorso sono intitolate una congregazione di suore insegnanti canadesi, una congregazione di suore coreane sorta a Pyongyang a opera del missionari americani di Maryknoll, una congregazione di suore francescane, sorta nel Missouri per l'assistenza agli immigrati polacchi negli Stati Uniti, una congregazione missionaria messicana, sorta nel 1921 per assistere i redentoristi nelle missioni popolari, e la congregazione delle Suore di carit\u00e0 di Nostra Signora del Buono e Perpetuo Soccorso, fondate alle Mauritius da Caroline Lenferna de Laresle.\nLa festa della Madre del Perpetuo Soccorso \u00e8 fissata al 27 giugno.\nNovena.\nLa Novena a Nostra Signora del Perpetuo Soccorso fu pubblicata per la prima volta a Ja\u00e9n nel 1899. Successivamente, fu realizzata una prima ristampa dai Frati Redentoristi americani nel 1927, alla quale il 23 giugno 1948 segu\u00ec un'edizione definitiva e riveduta dai redentoristi australiani e irlandesi. \nPadre Leo James English C.Ss.R. (1907-1997) e frate Gerard O'Donnell furono i principali autori di quest'ultimo libro di preghiere, che ogni settimana \u00e8 recitato nella Chiesa di sant'Alfonso Maria de' Liguori a Roma, nella quale \u00e8 esposto l'originale della sacra icona di Nostra Signora del Perpetuo Soccorso.\nIl 17 maggio 1866, Papap Pio IX per tramite della Congregazione dei riti garant\u00ec l\"'imprimatur\" a tre preghiere specifiche per il titolo mariano di Nostra Signora del Soccorso Perpetuo, concedendo l'indulgenza plenaria di 100 giorni.\nNella Chiesa Cattolica filippina, la Novena viene pronunciata nella Chiesa di Baclaran, santuario nazionale ubicato nella periferia di Para\u00f1aque, nel quale \u00e8 esposta una copia dell'icona.\nIl culto di Nostra Signora del Perpetuo Soccorso segn\u00f2 gli estremi di due viaggi apostolici di Giovanni Paolo II: l'incontro con le religiose delle congregazioni e degli istituti di vita consacrata filippini il 17 febbraio 1981, a Manila; il viaggio apostolico del marzo del 1983, conclusosi con un discorso davanti alla chiesa di Port-au-Prince, ad Haiti. \nNegli Stati Uniti, l'emittente CatholicTV trasmette i nove giorni della preghiera dalla Basilica Santuario di Nostra Signora del Perpetuo Soccorso a Mission Hill, quartiere della periferia di Boston."}
{"id": "2577977", "revid": "486946", "url": "https://it.wikipedia.org/wiki?curid=2577977", "title": "Madonna del Perpetuo Soccorso", "text": ""}
{"id": "2577978", "revid": "1283780", "url": "https://it.wikipedia.org/wiki?curid=2577978", "title": "Lechkhumi", "text": "Lechkhumi (georgiano: \u10da\u10d4\u10e9\u10ee\u10e3\u10db\u10d8 \"Le\u010dxumi\") \u00e8 una provincia storica situata nella Georgia nord-occidentale che comprende l'area lungo il medio bacino dei fiumi Rioni e Tskhenistskali a anche la valle fluviale del Lajanuri. Adesso parte della regione del Racha-Lechkhumi e Kvemo Svaneti corrisponde grosso modo all'attuale distretto di Tsageri come pure a parte dei distretti di Tsq'altubo e Ambrolauri. Lechkhumi confina con la Mingrelia a ovest, Svaneti a nord, Racha a est e Imereti a sud.\nLa regione \u00e8 stata abitata fin dal periodo neolitico e venne successivamente dominata dalla cosiddetta cultura colchica. La prima storia documentata dell'area risale all'alto medioevo. Le fonti storiche contemporanee chiamano il territorio Takveri, un nome che venne ad essere gradualmente rimpiazzato dal termine \"Lechkhumi\". La provincia viene di solito identificata con la Scymnia menzionata da Procopio (VI secolo\u00a0d.C.) come una dipendenza dei re Lazici. Dentro lo stato feudale georgiano unificato (tra l'XI e il XV secolo), Takveri/Lechkhumi venne di conseguenza subordinata ai duchi (\"eristavi\") di Svaneti e Racha. Alla caduta del Regno di Georgia, la provincia fin\u00ec sotto il dominio del Regno di Imereti, nel 1455. Attraverso l'incessante guerra feudale, i nobili della famiglia Chikovani (Chikvani) furono alla fine i vincitori, diventando loro stessi dei signori semi-indipendenti di Lechkhumi (georgiano: \"Lechkhumis Tavi\"). Nel 1714, Begian Cikovani divenne principe della Mingrelia assumendo il nome dinastico di Dadiani. In questo modo, i due stati georgiani occidentali furono unificati dai principi di Mingrelia.\nRe Solomone II di Imereti (1792-1810) tent\u00f2 in diverse occasioni, sebbene senza successo, di portare la regione sotto il governo imerezio. L'impero russo, intervenendo dal fronte mingreliano, provoc\u00f2 la caduta del regno di Solomone e l'incorporazione della Mingrelia nell'impero zarista come un'entit\u00e0 autonoma. Nel 1857, le autorit\u00e0 russe abolirono il principato di Mingrelia e Lechkhumi divenne una parte della Guberniya di Kutais. Dal 1867 al 1930, insieme alla confinante Svaneti, venne a formare la regione di Lechkhumi Mazra."}
{"id": "2577981", "revid": "125216141", "url": "https://it.wikipedia.org/wiki?curid=2577981", "title": "Landn\u00e1mab\u00f3k", "text": "La Landn\u00e1mab\u00f3k (che in islandese significa \"Libro dell'Insediamento\"), spesso abbreviato in Landn\u00e1ma, \u00e8 un manoscritto anonimo medievale islandese che descrive in dettaglio la colonizzazione dell'Islanda da parte degli antichi norreni nel IX e nel X secolo. Essa \u00e8 una delle prime opere della letteratura islandese, ed \u00e8 la fonte pi\u00f9 preziosa esistente (insieme all'\"\u00cdslendingab\u00f3k\") sull'Epoca della Colonizzazione islandese (870/4-930).\nContenuto.\nLa \"Landn\u00e1mab\u00f3k\" comincia con il primo insediamento nella baia di Reykjav\u00edk di Ing\u00f3lfr Arnarson, che reclam\u00f2 tutta la terra circostante (la penisola oggi chiamata Reykjanes) fino ai fiumi \u00d6lfus\u00e1, \u00d6xar\u00e1 e Brynjudals\u00e1. Poi il testo passa a descrivere i discendenti dei coloni originari e gli eventi pi\u00f9 importanti della storia delle varie famiglie durante il XII secolo: pi\u00f9 di 3000 persone e di 1400 insediamenti vengono menzionati; la \"Landn\u00e1mab\u00f3k\" elenca anche i nomi dei 435 uomini ritenuti i coloni iniziali, collocandone la maggior parte nelle zone settentrionale e sud-occidentale dell'isola. La \"Landn\u00e1mab\u00f3k\" rimane un'importantissima fonte, oltre che sulla storia, anche sulla genealogia della popolazione islandese.\nTre sono le versioni originali della \"Landn\u00e1mab\u00f3k\" sopravvissute fino a noi:\nAltre due versioni della \"Landn\u00e1mab\u00f3k\", compilate in et\u00e0 moderna, sono giunte a noi:"}
{"id": "2577982", "revid": "339392", "url": "https://it.wikipedia.org/wiki?curid=2577982", "title": "Giavakheti", "text": ""}
{"id": "2577984", "revid": "287204", "url": "https://it.wikipedia.org/wiki?curid=2577984", "title": "Landnamabok", "text": ""}
{"id": "2577985", "revid": "114325", "url": "https://it.wikipedia.org/wiki?curid=2577985", "title": "Landn\u00e1ma", "text": ""}
{"id": "2577986", "revid": "287204", "url": "https://it.wikipedia.org/wiki?curid=2577986", "title": "Landnama", "text": ""}
{"id": "2577987", "revid": "114325", "url": "https://it.wikipedia.org/wiki?curid=2577987", "title": "Libro dell'Insediamento", "text": ""}
{"id": "2577988", "revid": "298229", "url": "https://it.wikipedia.org/wiki?curid=2577988", "title": "Migliori prestazioni italiane nel salto con l'asta", "text": "La lista delle migliori prestazioni italiane nel salto con l'asta, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 del salto con l'asta.\nSono cinque gli atleti italiani capaci di saltare la misura di 5,70 m. Questo risultato \u00e8 stato ottenuto complessivamente in 35 occasioni, 25 delle quali (e tra esse le prime 4) ad opera di Giuseppe Gibilisco.\nMaschili outdoor.\n\"Statistiche aggiornate al 12 gennaio 2022.\"\nFemminili outdoor.\n\"Statistiche aggiornate al 12 gennaio 2022.\"\nMaschili indoor.\n\"Statistiche aggiornate al 23 gennaio 2022.\"\nFemminili indoor.\n\"Statistiche aggiornate al 27 febbraio 2022.\""}
{"id": "2577991", "revid": "547034", "url": "https://it.wikipedia.org/wiki?curid=2577991", "title": "Antiche unit\u00e0 di misura del circondario di Lecce", "text": "Sono qui riportate le conversioni tra le antiche unit\u00e0 di misura in uso nel circondario di Lecce e il sistema metrico decimale, cos\u00ec come stabilite ufficialmente nel 1877; non si riportano le unit\u00e0 di misura e di peso stabilite con la riforma del 1840, rese uniformi nell'intero Regno di Napoli.\nNonostante l'apparente precisione nelle tavole, in molti casi \u00e8 necessario considerare che i campioni utilizzati erano di fattura approssimativa o discordanti tra loro.\nMisure di lunghezza.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso abusivo anteriore al 1840 la canna si divide in 8 palmi, il palmo in 12 once, l'oncia in 5 minuti.\n10 palmi fanno la pertica. 7 palmi fanno il passo. 10 passi fanno la catena. 100 catene fanno il miglio.\nCome base delle misure agrarie, oltre il passo comune di 7 palmi, si usavano pure nelle varie localit\u00e0 passi da terra di palmi 4, 4 1/3, 4 1/2, 6, 6 2/3, 8, 9, 12.\nMisure di superficie.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\n64 Palmi quadrati abusivi fanno la canna quadrata abusiva.\nMisure di volume.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nSecondo l'uso anteriore al 1840 mille palmi cubi fanno una pertica cuba, e 512 palmi cubi fanno la canna cuba.\nLa canna di costumanza per le fabbriche equivale ad un quarto di canna abusiva cuba.\nLa canna per la legna da fuoco di 256 palmi cubi abusivi equivale a mezza canna abusiva cuba.\nPalmi cubi abusivi 9 1/3 fanno la soma per l'arena che si divide in 7 cofani.\nMisure di capacit\u00e0 per gli aridi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nIl tomolo, tanto prima che dopo il 1840, si divide in 24 misure.\nMisure di capacit\u00e0 per i liquidi.\nNel 1877, oltre alle unit\u00e0 ufficiali del 1840, sono indicate in uso alcune misure abusive.\nLa caraffa abusiva si divide in 2 misure.\nLa soma da vino si divide in 15 mezze, o 10 barili piccoli, o 4 barili grandi.\nI pesi indicati nelle misure da vino sono quelli del volume di acqua distillata che dovevano contenere, e non servono che di nomenclatura distintiva.\nLa salma da olio si divide in 10 staia, lo staio in 32 pignatelle.\nI pesi indicati per le misure dell'olio sono quelli del volume di olio che devo in esso contenersi, giacch\u00e9 nel sistema metrico napoletano l'olio si misurava a peso e non a capacit\u00e0.\nPesi.\nSecondo l'uso abusivo anteriore al 1840 cento libbre fanno un cantaro piccolo.\nSecondo la variet\u00e0 dei luoghi e delle merci si usavano pure rotoli speciali di once 30, 36, 39, 42, 44, 48, 52, 56.\nGli orefici dividono l'oncia in 30 trappesi, il trappeso in 20 acini.\nI gioiellieri dividono l'oncia in 130 carati, il Carato in 4 grani.\nI farmacisti dividono l'oncia in 10 dramme, la dramma in 3 scrupoli, lo scrupolo in 2 oboli, l'obolo in 10 acini.\nDramme 1 1/2 fanno il peso aureo.\n40 rotoli fanno un peso per la calce.\n4 rotoli fanno una decina, peso della lana.\nTerritorio.\nNel 1874 nel circondario di Lecce erano presenti 43 comuni divisi in 11 mandamenti."}
{"id": "2577992", "revid": "114325", "url": "https://it.wikipedia.org/wiki?curid=2577992", "title": "Landn\u00e1ms\u00f6ld", "text": ""}
{"id": "2577993", "revid": "287204", "url": "https://it.wikipedia.org/wiki?curid=2577993", "title": "Landnamsold", "text": ""}
{"id": "2577994", "revid": "84711", "url": "https://it.wikipedia.org/wiki?curid=2577994", "title": "Demo De Midi", "text": ""}
{"id": "2578000", "revid": "1573940", "url": "https://it.wikipedia.org/wiki?curid=2578000", "title": "Nazionale di pallavolo femminile di Macao", "text": "La nazionale di pallavolo femminile di Macao \u00e8 una squadra asiatica ed oceaniana composta dalle migliori giocatrici di pallavolo di Macao ed \u00e8 posta sotto l'egida della Federazione pallavolistica di Macao."}
{"id": "2578002", "revid": "123702519", "url": "https://it.wikipedia.org/wiki?curid=2578002", "title": "Mtiuleti", "text": "Mtiuleti (georgiano: \u10db\u10d7\u10d8\u10e3\u10da\u10d4\u10d7\u10d8; letteralmente, \"terra delle montagne\") \u00e8 una provincia storica situata nella Georgia orientale, lungo il versante meridionale della catena montuosa del Caucaso Maggiore. Inizialmente comprendeva la Valle dell'Aragvi Bianco, e confinava con la piccola regione di Gudamakari a est, Khando a sud, Tskhrazma a ovest e Khevi a nord. Mtiuleti occupa parte degli attuali distretti di Dusheti e Kazbegi e la regione (\"mkhare\") di Mtskheta-Mtianeti. La cittadina (\"daba\") Pasanauri, famosa per il suo khinkali, \u00e8 il centro tradizionale della regione.\nNel suo senso pi\u00f9 stretto originario, Mtiuleti comprende una comunit\u00e0 storica montana chiamata Tskhavati. Fin dal XIII secolo, le valli vicine di Khado e Gudamakari sono state anch'esse frequentemente considerate come parte di Mtiuleti.\nSecondo una tradizione storica, Santa Nino, una \"battezzante\" donna dei georgiani, predic\u00f2 il Cristianesimo qui all'inizio del IV secolo. Si parler\u00e0 poi di Mtiuleti e del suo popolo in relazione alla campagna militare georgiana del condottiero arabo Bugha al-Kabir, il cui esercito assalt\u00f2 le regioni montane di Iberia/Kartli negli anni che vanno dall'850 all'860, ma senza aver ottenuto la sottomissione dei mtiuleti. Nei secoli seguenti, i mtiuleti rimasero sudditi fedeli alla corona georgiana, unendosi cos\u00ec, nei primi anni del Duecento, alla spedizione inviata dalla regina Tamara contro i clan ribelli montanari. Sotto Tamara, a causa della posizione strategica, Mtiuleti venne posto sotto l'amministrazione di ufficiali georgiani di alto rango come Abulasan, un vicer\u00e9 di Kartli, e Tchiaber, un cancelliere della Georgia. Successivamente, all'inizio del XIV secolo, Mtiuleti venne rivendicata da due potenti casate feudali, gli eristavi di Ksani e di Aragvi. Inizialmente sostenuta dal re di Georgia, la prima prevalse, ma per breve tempo. I vincitori finali, gli eristavi di Aragvi, governarono la regione fino a che nel 1743 non furono spossessati dal re di Georgia. Dal maggio al settembre del 1804, Mtiuleti fu teatro di un'inquietante rivolta contro la Russia imperiale, che aveva annessa la Georgia nel 1801. L'insurrezione rapidamente si estese alle regioni montane vicine, ma alla fine, dopo un duro combattimento, fu repressa dal comandante russo Pavel Tsitsianov."}
{"id": "2578006", "revid": "26820406", "url": "https://it.wikipedia.org/wiki?curid=2578006", "title": "SS113", "text": ""}
{"id": "2578007", "revid": "1566286", "url": "https://it.wikipedia.org/wiki?curid=2578007", "title": "Lee Garmes", "text": "Vinse nel 1932 l'Oscar alla migliore fotografia per il film \"Shanghai Express\"."}
{"id": "2578008", "revid": "2108263", "url": "https://it.wikipedia.org/wiki?curid=2578008", "title": "Stato libero d'Islanda", "text": "Lo Stato libero d'Islanda (in islandese: \"\u00dej\u00f3\u00f0veldi\u00f0 \u00cdsland\" o semplicemente \"\u00dej\u00f3\u00f0veldi\u00f0\") era il paese esistente in Islanda tra la fondazione dell'Al\u00feingi (930) ed il giuramento di fedelt\u00e0 alla corona norvegese (1262); questo periodo della storia dell'Islanda \u00e8 chiamato in islandese \"\u00dej\u00f3\u00f0veldis\u00f6ld\" (\"Epoca dello Stato libero\"). Fu costituito dagli abitanti dell'Islanda di quel periodo, per la maggior parte immigrati dalla Norvegia fuggiti dall'unificazione del loro paese sotto re Harald Bellachioma.\nIl sistema dei \"go\u00f0or\u00f0\".\nLo Stato libero d'Islanda aveva una struttura insolita. A livello nazionale, l'Al\u00feingi fungeva insieme da corte giudiziaria e da organo legislativo, e non c'era alcun re o autorit\u00e0 centrale esecutiva di sorta; l'Islanda era divisa in numerosi \"go\u00f0or\u00f0\" (sia singolare che plurale), in sostanza clan o alleanze guidate da capitani chiamati \"go\u00f0ar\" (singolare \"go\u00f0i\"), che provvedevano alla difesa e nominavano giudici che risolvessero le dispute tra membri dello stesso \"go\u00f0or\u00f0\". I \"go\u00f0or\u00f0\" non erano entit\u00e0 territoriali: l'appartenenza ad un \"go\u00f0or\u00f0\" era una scelta individuale, ed ognuno poteva, almeno in teoria, cambiare \"go\u00f0or\u00f0\" a suo piacimento. La carica di \"go\u00f0i\" non poteva essere assegnata per elezione da un gruppo di uomini di classe inferiore: essa infatti era propriet\u00e0 del \"go\u00f0i\" stesso, e poteva essere comprata, venduta, prestata ed ereditata.\nAltri organi.\nSe una persona voleva protestare contro una decisione presa dalla corte del suo \"go\u00f0or\u00f0\" o se era nata una disputa tra membri di differenti \"go\u00f0or\u00f0\", il caso andava riferito ad un'autorit\u00e0 superiore, cio\u00e8 una delle quattro corti regionali che avevano il potere di formare l'Al\u00feingi, costituito dai \"go\u00f0ar\" delle quattro parti dell'Islanda (nord, sud, est, ovest). L'Al\u00feingi in seguito cre\u00f2 una \"quinta corte\" nazionale, la pi\u00f9 alta di tutte, in cui erano presenti pi\u00f9 \"go\u00f0ar\" che nelle altre.\nL'Al\u00feingi riusc\u00ec solo in parte a fermare le faide; Magnus Magn\u00fasson lo definisce \"uno scomodo sostituto della vendetta\". Tuttavia poteva agire molto rapidamente: nel 1000, anno della cristianizzazione dell'Islanda, per prevenire l'invasione da parte del re cristiano Olaf I di Norvegia, l'Al\u00feingi decret\u00f2 che tutti gli Islandesi sarebbero stati battezzati, e proib\u00ec la pubblica celebrazione di rituali pagani; pochi anni dopo ne fu proibita anche la celebrazione in privato.\nNel 1117 le leggi islandesi furono messe per iscritto, e questo codice scritto prese in seguito il nome di Gr\u00e1g\u00e1s.\nL'operato di questo sistema \u00e8 un tema frequente in alcune delle saghe della letteratura islandese, soprattutto nelle \"\u00cdslendingas\u00f6gur\": opere come la \"Nj\u00e1ls saga\" e la \"Laxd\u0153la saga\" ci forniscono molti dettagli, sebbene la loro accuratezza sia oggetto di aspri dibattiti.\nGuerra.\nI seguaci dei vari \"go\u00f0ar\" dovevano prestare per lui servizio militare; essi erano organizzati in plotoni o compagnie basate sul loro status sociale e sull'equipaggiamento, che a loro volta si univano in eserciti o lei\u00f0angr (armate di contadini liberi, analogo scandinavo dei fyrd anglosassoni) pi\u00f9 vasti. La tradizione militare islandese del tempo segu\u00ec da vicino quella norvegese: non viene ricordato alcun reparto organizzato di cavalleria o di truppe equipaggiate con armi da assedio, mentre il grosso delle forze era costituito di unit\u00e0 di fanteria leggera, media o pesante, con arcieri o frombolieri sparsi in mezzo ad esse come aiuto nelle schermaglie.\nPrima della fine dello Stato libero d'Islanda, almeno 21 fortezze e castelli erano stati costruiti in Islanda.\nDurante la guerra civile islandese, in media in battaglia combattevano meno di 1000 uomini, con un indice di mortalit\u00e0 di appena il 15%: questo indice basso \u00e8 stato attribuito alla mentalit\u00e0 delle faide di sangue che permeava la societ\u00e0 e la cultura islandese del tempo, secondo cui massacrare un esercito sconfitto era motivo di disonore per un uomo.\nDeclino e caduta.\nAll'inizio del XIII secolo, durante l'Epoca degli Sturlungar (1200-1262), lo Stato libero d'Islanda cominci\u00f2 a soffrire di contrasti interni molto seri, che sfociarono in una guerra civile tra due potenti famiglie (tra cui quella degli Sturlungar che diede il nome all'epoca) per il controllo dell'isola; nel frattempo il re di Norvegia cominci\u00f2 ad esercitare pressioni sui suoi vassalli in Islanda perch\u00e9 ponessero il paese sotto il suo comando. In un'Islanda in cui l'Al\u00feingi aveva sempre meno potere, martoriata dalle lotte intestine e soffocata dalle pressioni estere, i capi del paese alla fine accettarono il re norvegese Haakon IV come loro sovrano e firmarono il \"Gamli s\u00e1ttm\u00e1li\" (\"Vecchio Patto\") nel 1262. Con questo atto, lo Stato libero d'Islanda cess\u00f2 di esistere."}
{"id": "2578011", "revid": "114325", "url": "https://it.wikipedia.org/wiki?curid=2578011", "title": "\u00dej\u00f3\u00f0veldi\u00f0 \u00cdsland", "text": ""}
{"id": "2578012", "revid": "287204", "url": "https://it.wikipedia.org/wiki?curid=2578012", "title": "Thjodveldid Island", "text": ""}
{"id": "2578013", "revid": "114325", "url": "https://it.wikipedia.org/wiki?curid=2578013", "title": "\u00dej\u00f3\u00f0veldi\u00f0", "text": ""}
{"id": "2578014", "revid": "287204", "url": "https://it.wikipedia.org/wiki?curid=2578014", "title": "Thjodveldid", "text": ""}
{"id": "2578015", "revid": "114325", "url": "https://it.wikipedia.org/wiki?curid=2578015", "title": "\u00dej\u00f3\u00f0veldis\u00f6ld", "text": ""}
{"id": "2578016", "revid": "76963", "url": "https://it.wikipedia.org/wiki?curid=2578016", "title": "Giulio Cesare Becelli", "text": "Biografia.\nNato in una famiglia aristocratica, fu allievo nelle scuole dei gesuiti e in giovane et\u00e0 entr\u00f2 nella Compagnia di Ges\u00f9. Lasci\u00f2 l'abito nel 1710, dopo aver ricevuto regolare dispensa e senza aver ricevuto gli ordini sacri; ma i Gesuiti gli restituirono i beni, che aveva portato in dote all'ordine, solo quando Giulio Cesare aveva ormai 55 anni. Pertanto, per quasi tutta la vita Giulio Cesare Becelli, che nel frattempo si era sposato e aveva figli, ebbe gravi difficolt\u00e0 economiche, provenendo le uniche fonti di reddito da lezioni private e collaborazioni presso editori e tipografi. Dopo aver riacquistato i beni familiari nel 1740, Becelli pot\u00e9 dedicarsi serenamente agli studi, il che fece nel rimanente decennio di vita.\nBecelli fu allievo dell'abate Domenico Lazzarini, allora celebre professore di lettere umane e di retorica all'universit\u00e0 di Padova, e soprattutto del suo concittadino Scipione Maffei. Maffei fu per Becelli un protettore (raccomand\u00f2 spesso il Becelli presso famiglie veneziane per lavori da istitutore; pubblic\u00f2 due opere teatrali del Becelli, \"La fida ninfa\", che sar\u00e0 poi musicata da Antonio Vivaldi, e \"Le cerimonie\", assieme alla sua \"Merope\") e Becelli intervenne a favore dell'amico con un libello contro l'attore Luigi Riccoboni, in arte \"Lelio\", che a Parigi aveva attaccato pesantemente il Maffei.\nPer alcune sue intuizioni, che sembrano preludere agli atteggiamenti culturali che si affermeranno in Italia ai primi del XIX secolo, anticipatore delle posizioni di Giuseppe Baretti, Becelli \u00e8 stato definito \"il primo dei preromantici italiani\". In \"Della novella poesia\" (1732) e in \"Esame della retorica antica e uso della moderna\" (1735) defin\u00ec i caratteri originari della letteratura italiana, distinguendoli da quelli della letteratura latina, laddove le due letterature erano ancora confuse. Per quanto concerneva la letteratura italiana, precorrendo il Cesari, Becelli fu un purista: nei cinque dialoghi \"Se oggid\u00ec scrivendo si debba usare la lingua italiana del buon secolo\" (1737) sostenne, contro il Cesarotti, che la lingua italiana potesse essere \"artifiziosa e sublime\" solo se fossero stati imitati \"i tre lumi della lingua\" del Trecento, Dante, Petrarca e Boccaccio.\nSe i suoi versi (per es. il poema giocoso \"Il Gonnella\") e le sue tragedie (per es., \"L'Oreste vendicatore\") sono giudicate di scarso valore, altrettanto non pu\u00f2 dirsi delle commedie (per es., \"Li falsi letterati\", \"L'ingiusta donazione\", \"L'ariostista ed il tassista\", tutte scritte dopo il 1740) apprezzate per la vivacit\u00e0 e l'umorismo. Ottimo divulgatore/traduttore di autori classici (Erodoto, Properzio), Becelli tradusse gli \"Aforismi\" dell'inglese John Locke (\"Arte dell'educare i fanciulli di Giovanni Loche inglese ridotta ad Aforismi con alcune aggiunte\") aggiungendo, come detto nel titolo, la trattazione dell'educazione delle donne che Locke aveva tralasciato.\nBecelli scrisse un trattato in lingua latina (\"De bibliotheca instituenda ac ordinanda liber\") su come organizzare una biblioteca e classificare i libri."}
{"id": "2578017", "revid": "287204", "url": "https://it.wikipedia.org/wiki?curid=2578017", "title": "Thjodveldisold", "text": ""}
{"id": "2578018", "revid": "767487", "url": "https://it.wikipedia.org/wiki?curid=2578018", "title": "Pilgrimage (Robert Gass)", "text": "Pilgrimage \u00e8 un album in studio del compositore statunitense Robert Gass."}
{"id": "2578019", "revid": "599013", "url": "https://it.wikipedia.org/wiki?curid=2578019", "title": "Ilijana Petkova", "text": "Gioca nel ruolo di centrale nel Golem Volley.\nCarriera.\nIliyana Petkova inizia la sua attivit\u00e0 pallavolistica in Bulgaria anche se il suo esordio da professionista avviene nel 1998 in Francia nel Racing Club Villebon 91; nel 1999 passa al Racing Club de France sempre in Francia, per poi trasferirsi in Austria nel , con cui vince il campionato austriaco.\nNella stagione 2001-02 fa il suo esordio nella serie A1 italiana tra le file della Virtus Reggio Calabria Pallavolo. La stagione successiva inizia il suo sodalizio con la Giannino Pieralisi Volley, il quale durer\u00e0 per ben cinque stagioni. Nel 2007 si trasferisce al , mentre nel 2008 viene ingaggiata dalla Florens Volley Castellana Grotte: nella sua permanenza in Italia non ha mai vinto alcun trofeo.\nNella stagione 2009-10 si trasferisce in Russia, nel Volejbol'nyj klub Samorodok; in quella successiva viene ingaggiata dall'Az\u0259rreyl Voleybol Klubu, con cui vince la Challenge Cup. Dopo essere rimasta senza squadra, a met\u00e0 stagione 2011-12, torna in Italia, per giocare nella Pallavolo Villanterio di Pavia. La stagione successiva torna a giocare in Russia nel Volejbol'nyj klub Leningradka, partecipando alla serie cadetta, la Vys\u0161aja Liga A.\nPer il campionato 2015-16 \u00e8 nuovamente in Italia, ingaggiata dal Golem Volley di Palmi, neopromossa in Serie A2.\nIliyana Petkova fa parte della nazionale bulgara con la quale non ha mai raggiunto grossi risultati: nel 2001 vince il bronzo al campionato europeo e 2009 vince il bronzo all'European League."}
{"id": "2578023", "revid": "287204", "url": "https://it.wikipedia.org/wiki?curid=2578023", "title": "Fozu tongji", "text": ""}
{"id": "2578029", "revid": "125842300", "url": "https://it.wikipedia.org/wiki?curid=2578029", "title": "Hachiko - Il tuo migliore amico", "text": "Hachiko - Il tuo migliore amico (\"Hachi: A Dog's Tale\") \u00e8 un film del 2009 diretto da Lasse Hallstr\u00f6m, basato sulla storia vera del cane giapponese Hachik\u014d e sul film giapponese del 1987 \"Hachik\u014d Monogatari\", del quale \u00e8 il remake.\nHachi [\u516b] in giapponese significa otto: il cane viene chiamato cos\u00ec per via di una medaglietta di legno portata al collo nella quale \u00e8 rappresentato il numero 8 in caratteri giapponesi. Il k\u014d [\u516c], il cui significato non viene spiegato nel film, sempre in lingua nipponica rappresenta un suffisso che pu\u00f2 indicare rispetto verso persone di alto rango, oppure affettuosit\u00e0 o leggero scherno.\nTrama.\nDurante una giornata scolastica a tema intitolata \"Racconta il tuo eroe a scuola\", il giovane Ronnie racconta la storia del legame tra suo nonno Parker e il cane Hachi, venendo inizialmente preso in giro dai compagni.\nInizia cosi un flashback. Parker Wilson \u00e8 un professore di musica che fa il pendolare viaggiando in treno per andare e tornare dal lavoro. Una sera, arrivando in stazione, trova un cucciolo di cane di razza Akita Inu smarrito e decide di portarlo a casa per accudirlo, in attesa che il padrone venga a reclamarlo. La moglie Kate \u00e8 inizialmente contraria a tenere il piccolo Akita per via del legame stabilito con il precedente cane di casa, da poco scomparso con grande sofferenza da parte loro, e invita Parker ad affiggere volantini per le strade cittadine, in modo da ritrovare il proprietario del cucciolo. Vedendo per\u00f2 il legame d'affetto che il cucciolo e suo marito hanno subito instaurato, decide di ricredersi.\nUn giorno Parker porta il cucciolo a scuola e chiede all'amico Ken, di origine giapponese, informazioni al riguardo. Ken gli rivela che gli Akita sono cani piuttosto particolari, in grado di sviluppare con il proprio padrone un legame molto pi\u00f9 forte di quello che pu\u00f2 nascere in cani di altre razze. Sulla medaglietta che porta c'\u00e8 un ideogramma che, tradotto, risulta come \"Hachi\", cio\u00e8 \"otto\" in giapponese, quindi Parker decide di battezzare il cane Hachi.\nHachi lega profondamente con il padrone Parker, al punto che arriva ad accompagnarlo ogni mattina alla stazione per poi tornarvi intorno alle cinque del pomeriggio, orario in cui solitamente il professore rientra dal lavoro, per accoglierlo. Parker a un certo punto rimane perplesso da un comportamento di Hachi apparentemente anomalo: il cane non vuole proprio giocare con la palla, facendosela lanciare e riportandola. Richiede quindi informazioni a Ken, il quale gli spiega che gli Akita, caratterialmente, non sono portati a compiacere gli uomini e lo fanno solo quando percepiscono di avere una motivazione importante per farlo. Una mattina Hachi, infatti, si comporta in modo particolare, come se volesse convincere il padrone a non andare al lavoro: inizialmente si rifiuta di seguirlo verso la stazione, poi gli porta la pallina che fino ad allora aveva rifiutato. Nonostante questi segnali, il professore prende comunque il treno, sotto lo sguardo preoccupato del cane. Quello stesso giorno, durante una lezione in aula, Parker \u00e8 colto da un malore e muore. Hachi, come ogni giorno, si reca alla stazione all'orario in cui solitamente il suo padrone arrivava, ma egli non si manifesta ed il cane lo attende invano; \u00e8 il genero di Parker, Michael, marito della figlia del professore Andy, a riportare Hachi a casa, a sera ormai inoltrata. Andy e Michael decidono di tenere Hachi nella loro casa, con il loro figlio Ronnie, appena nato, ma alla prima occasione il cane scappa e ritorna alla stazione. Andy capisce quindi che non riuscir\u00e0 mai a trattenerlo e lo lascia libero di fare quello che \"deve\".\nHachi continua a recarsi ogni giorno alla stazione, attendendo invano l'arrivo di Parker; con il passare del tempo viene notato dai frequentatori dello scalo ferroviario, pendolari, ferrovieri e negozianti locali, che lo nutrono, gli offrono riparo e se ne prendono cura. La figura di Hachi inizia ad attirare l'attenzione dei media e la sua storia fa il giro del paese; quando Ken ne viene a conoscenza, decide di incontrare il cane di persona e parlare con lui, in giapponese, raccontandogli del suo dolore e augurandogli una lunga vita.\n10 anni dopo Hachi \u00e8 ormai vecchio e malconcio, ma continua ad andare ogni giorno in stazione in attesa di Parker. Kate, vedova del professore, che si era allontanata dalla citt\u00e0 per diversi anni, torna per visitare la tomba del marito e, condotta da Ken alla stazione, incontra il cane, ancora in attesa; capendo che il rapporto tra i due amici era molto pi\u00f9 profondo del semplice rapporto tra cane e padrone, commossa dalla fedelt\u00e0 di Hachi, gli fa compagnia. Il tempo continua a scorrere e un giorno Hachi, stanco, infreddolito e ormai in procinto di morire, guarda la porta della stazione e rivede la sua vita con Parker, prima di esalare l'ultimo respiro; in una commovente scena finale, cane e padrone si incontrano nuovamente nel mondo ultraterreno, mentre Ronnie ascolta la storia di Parker ed Hachi raccontata dalla nonna Kate e dai genitori Michael ed Andy,\nDopo un applauso e l'uscita da scuola, nel presente, Ronnie si avvia a passeggiare con il suo cagnolino, anch'egli un Akita di nome Hachi, vicino alla stazione dove il primo Hachi visse per quasi tutta la sua vita.\nProduzione.\nIl titolo di lavorazione \u00e8 stato \"Hachi\", poi per\u00f2 la produzione ha scelto di chiamare il film \"Hachi: A Dog's Tale\". La maggior parte del film \u00e8 stata girata a Bristol e Woonsocket, nel Rhode Island. Altre localit\u00e0 usate per le riprese sono la University of Rhode Island di Kingston, lungo la Providence and Worcester Railroad e al Columbus Theater di Providence.\nHachi da adulto \u00e8 stato interpretato da due diversi cani di razza Akita Inu, di nome Chico e Forrest; per le scene girate con Hachi da cucciolo \u00e8 stato invece utilizzato un cane di nome Leyla, di razza Shiba Inu invece che Akita Inu , in quanto per esigenze di copione sarebbe risultato difficile eseguire alcune scene, come ad esempio quella in cui il cucciolo viene messo nello zaino.\nColonna sonora.\nLa colonna sonora \u00e8 opera di Jan Andrzej Pawe\u0142 Kaczmarek.\nDistribuzione.\nIl film \u00e8 stato girato nel 2008, ma la prima proiezione \u00e8 avvenuta soltanto il 13 giugno 2009 al Seattle International Film Festival. La distribuzione nelle sale \u00e8 partita l'8 agosto in Giappone, mentre negli Stati Uniti la pellicola \u00e8 stata distribuita il 18 dicembre. In Italia \u00e8 stato presentato in anteprima al Festival Internazionale del Film di Roma 2009 e distribuito dalla Lucky Red il 30 dicembre 2009, incassando \u20ac 5.349.000.\nDifferenze con la storia originale.\nHidesabur\u014d Ueno, il vero padrone di Hachik\u014d, non era insegnante di musica, ma di agro-ingegneria del terreno all'Universit\u00e0 Imperiale di Tokyo. Inoltre Ueno era giapponese e non americano, a differenza del personaggio di Parker."}
{"id": "2578043", "revid": "110157", "url": "https://it.wikipedia.org/wiki?curid=2578043", "title": "Traffico indotto", "text": "Il fenomeno del traffico indotto \u00e8 la manifestazione nel campo dei trasporti di quella legge economica nota come induzione della domanda.\n\u00c8 un concetto che nel dibattito sull'espansione del sistema dei trasporti assume una certa importanza, e viene usato come un argomento contro la costruzione e l'allargamento delle strade, soprattutto quelle pi\u00f9 importanti. Viene anche considerato da alcuni tra i fattori che contribuiscono alla suburbanizzazione selvaggia.\nEffetti sul sistema di trasporto.\nUna domanda latente di trasporto \u00e8 stata data per scontata dai progettisti di strade per parecchi decenni. \nJ. J. Leeming, un ingegnere del traffico, descrive il fenomeno nel suo saggio del 1969:\nIl costo degli spostamenti.\nUn viaggio pu\u00f2 essere considerato dal punto di vista del costo o del \"prezzo\" ad esso associato (il costo generalizzato, \"g\") che comprende i costi monetari (per es. carburante e pedaggi) e i costi opportunit\u00e0 del tempo speso per spostarsi, che vengono di solito calcolati come il prodotto tra il tempo di viaggio e il valore del tempo del viaggiatore.\nQuando la capacit\u00e0 stradale viene aumentata, inizialmente si dispone di pi\u00f9 spazio per singolo autoveicolo e la congestione viene ridotta, riducendo cos\u00ec anche il tempo di viaggio e il costo generalizzato ad esso associato grazie alla riduzione del costo opportunit\u00e0. Di fatto questa rappresenta la giustificazione chiave per la costruzione di nuove strade.\nUn cambiamento nel costo (o prezzo) del viaggio ha come conseguenza anche un cambiamento della quantit\u00e0 di viaggi effettuati. Questo \u00e8 giustificato dalla teoria della Domanda e offerta, illustrata pi\u00f9 avanti.\nNel caso di strade e autostrade l'offerta \u00e8 rappresentata dalla capacit\u00e0 stradale e la quantit\u00e0 consumata dai veicoli/chilometro percorsi. L'entit\u00e0 dell'aumento della quantit\u00e0 consumata dipende dall'elasticit\u00e0 della domanda.\nElasticit\u00e0 della domanda di traffico.\nL'elasticit\u00e0 della domanda di traffico correlata alla capacit\u00e0 stradale ha un valore compreso tra 0 e 1, il che significa che un aumento dell'1% della capacit\u00e0 stradale generer\u00e0 meno dell'1% di aumento di traffico. Quindi la costruzione di nuove strade avr\u00e0 come conseguenza un traffico ulteriore che non si verificherebbe se non si aumentasse la capacit\u00e0 stradale. Inoltre il traffico nel lungo periodo pu\u00f2 aumentare di una percentuale maggiore all'1%, dato che l'elasticit\u00e0 della domanda \u00e8 una derivata parziale definita solo nel breve periodo. In altre parole il valore dell'elasticit\u00e0 della domanda viene calcolato sull'assunto che, oltre all'aumento dell'offerta, tutte le altre variabili restino costanti, cosa assai improbabile nel lungo periodo, soprattutto nel caso della costruzione o dell'ampliamento di una strada.\nNel breve periodo, l'aumento di domanda scaturisce sia da persone che effettuano spostamenti che non avrebbero fatto prima (a causa della diminuzione dei costi di viaggio), o da persone che cambiano la tempistica dei loro spostamenti avvicinandola di pi\u00f9 alle loro preferenze (cio\u00e8 riducendo il loro ritardo programmato). Per esempio le persone possono andare al lavoro in anticipo rispetto a quanto sarebbe necessario allo scopo di evitare le ore di punta - ma se la capacit\u00e0 stradale viene aumentata i picchi di traffico sono pi\u00f9 bassi. Questo ha come conseguenza un aumento della domanda nelle ore di punta.\nIl traffico indotto pu\u00f2 venire generato anche da precedenti utenti del trasporto pubblico che decidono di passare all'utilizzo dell'auto.\nNel lungo periodo gli schemi di utilizzo del territorio vengono alterati - per esempio si costruiscono nuovi insediamenti lungo la nuova strada, aumentando la domanda di trasporto. Vengono anche influenzate le scelte abitative e lavorative delle persone a causa della nuova strada (e bench\u00e9 questa sia una conseguenza prevista dall'economia urbana, costituisce traffico indotto, di solito perch\u00e9 la gente \u00e8 disponibile ad andare pi\u00f9 lontano per recarsi al lavoro in conseguenza della costruzione di una nuova strada, aumentando il livello complessivi di veicoli/chilometro percorsi). Alla fine, il traffico indotto pu\u00f2 di nuovo portare la capacit\u00e0 stradale al collasso, in un circolo vizioso.\nTraffico indotto &amp; pianificazione dei trasporti.\nAnche se i progettisti tengono sempre in considerazione una futura crescita del traffico nella costruzione di nuove strade (essendo spesso una ragionevole giustificazione in s\u00e9 per la costruzione di una nuova strada quella secondo la quale la crescita del traffico richieder\u00e0 un aumento di capacit\u00e0 stradale), questa crescita \u00e8 prevista solo sulla base degli aumenti del numero di automobili per abitante e dell'attivit\u00e0 economica, non tenendo in considerazione il traffico generato dalla presenza della strada medesima (cio\u00e8 si d\u00e0 per scontato che il traffico crescer\u00e0 comunque, indipendentemente dalla presenza o meno della nuova infrastruttura).\nNel Regno Unito l'idea di traffico indotto fu alla base delle proteste contro le politiche governative per la costruzione di nuove strade negli anni 70 80 e primi 90, finch\u00e9 non venne accettata anche dal governo in seguito allo studio di una sua commissione nel 1994 \n. Comunque nonostante questo concetto sia ormai unanimemente accettato, non sempre il fenomeno del traffico indotto viene tenuto nella giusta considerazione.\nUn classico esempio di traffico indotto \u00e8 stata la costruzione di una circonvallazione intorno a Londra, la M25, tra la fine degli anni ottanta e l'inizio dei novanta. Nel breve periodo (quasi dall'apertura), la circonvallazione si trov\u00f2 ad essere estremamente trafficata e spesso congestionata (dato che i progettisti avevano sottostimato il livello della domanda, che era in parte indotta, e per questo la strada non aveva la capacit\u00e0 sufficiente a soddisfarla)\n. Nel lungo periodo, cio\u00e8 nel giro di qualche anno, si svilupparono nuove aree residenziali e lavorative nei pressi della M25, contribuendo a cambiare le scelte abitative e occupazionali, che andarono ad incrementare ulteriormente la domanda.\nRidurre l'effetto di induzione.\nIl traffico indotto pu\u00f2 essere evitato se il costo generalizzato del viaggio non diminuisce quando si aggiunge nuova capacit\u00e0 stradale (strumento conosciuto come \"locking in\", chiudere dentro i vantaggi (cio\u00e8 in questo caso i ridotti tempi di spostamento) derivati dall'aumento di capacit\u00e0. Questo si pu\u00f2 raggiungere grazie a:\nRiduzione della domanda, o evaporazione del traffico (effetto inverso).\nProprio come l'aumento della capacit\u00e0 stradale riduce i costi di viaggio incrementando cos\u00ec la domanda, il suo rovescio \u00e8 altrettanto vero - la diminuzione di capacit\u00e0 stradale \"aumenta\" i costi di viaggio e fa diminuire la domanda. Questo significa che, teoricamente, nel lungo periodo, la chiusura di una strada o la riduzione della sua capacit\u00e0 avr\u00e0 come conseguenza delle modifiche nei comportamenti di viaggio volti a compensare la riduzione di offerta - per esempio la gente potrebbe smettere di compiere particolari viaggi, cambiarne la tempistica o passare al trasporto pubblico.\nIl fenomeno dell'evaporazione del traffico \u00e8 stato dimostrato in un certo numero di studi sulla chiusura per lavori di un certo numero di ponti e di arterie importanti. Questi studi hanno dimostrato che il traffico totale, misurato considerando la strada o il ponte chiusi e i percorsi alternativi sui quali il traffico si riversava, si assestava a livelli pi\u00f9 bassi di quelli precedenti la chiusura . Nei fatti questo \u00e8 un argomento per convertire strade precedentemente dedicate al traffico in zone pedonali, con positivi impatti sull'ambiente e sulla congestione, come per es. nell'area centrale di Firenze.\nNello stesso modo ridurre il servizio di trasporto pubblico ridurr\u00e0 in qualche modo l'utilizzo del servizio medesimo, con la cancellazione di alcuni spostamenti o con l'utilizzo del trasporto privato.\nEffetti pratici.\nNumerose citt\u00e0 europee hanno applicato intenzionalmente e con successo una serie di misure ispirate ai concetti di induzione ed evaporazione del traffico, aumentando l'offerta per le modalit\u00e0 di trasporto meno congestionanti, come il trasporto pubblico e la bicicletta a scapito della modalit\u00e0 di trasporto pi\u00f9 invasiva in termini spaziali, l'automobile, attraverso il cambio di destinazione d'uso di una certa percentuale degli spazi pubblici. In questo modo l'aumento del costo generalizzato degli spostamenti in automobile si traduce in una diminuzione dello stesso costo degli spostamenti pi\u00f9 sostenibili.\nL'esempio pi\u00f9 notevole in questo senso \u00e8 forse la citt\u00e0 di Norimberga che in seguito a una serie di limitazioni progressive alla circolazione ha visto cadere, nel periodo dal 1989 al 2000, i flussi di traffico nel centro storico da oltre 90\u00a0000 veicoli al giorno a meno di 50\u00a0000, senza che questo si traducesse in un aumento del traffico nelle periferie, che anzi hanno beneficiato anch'esse di una lieve diminuzione dei livelli di congestione, nell'ordine di qualche punto percentuale. "}
{"id": "2578046", "revid": "123354526", "url": "https://it.wikipedia.org/wiki?curid=2578046", "title": "Il gatto dalle molte code", "text": "Il gatto dalle molte code (titolo originale \"Cat of Many Tails\") \u00e8 un romanzo giallo di Ellery Queen, pseudonimo della coppia di scrittori Frederic Dannay e Manfred Bennington Lee e nome del protagonista del romanzo. La vicenda \u00e8 ambientata a New York.\nTrama.\nIl racconto narra uno dei casi della serie di Ellery Queen, il quale all'inizio del romanzo \u00e8 deciso ad abbandonare per sempre la vita da detective per il precedente caso finito in tragedia. Da pi\u00f9 di due mesi un assassino che si fa chiamare il \"Gatto\" terrorizza le strade di New York. La sua tecnica \u00e8 sempre la stessa: strozza le sue vittime con una corda di seta indiana, rosa salmone per le donne e azzurro per gli uomini. Quando uccide all'interno di abitazioni gli inquirenti non trovano segni di scasso e neanche le impronte digitali. L'assassino colpisce sempre fra le undici e le due di notte. Poich\u00e9 le vittime, otto in tutto, non hanno nulla in comune fra loro, Ellery elabora due teorie: una che segue l'et\u00e0 decrescente delle vittime e un'altra, chiamata \"teoria del delitto multiplo\", per la quale l'assassino vuole uccidere una certa persona, ma per non farsi scoprire uccide anche altre persone che non c'entrano nulla tra di loro in modo da creare confusione ed evitare di essere smascherato.\nSulla base di questa seconda teoria i sospetti cadono su due persone, il signor Jimmy Mckell, fratello di una delle vittime - che avrebbe avuto come movente delle questioni testamentarie - e la signorina Celeste Philips, sorella anche lei di una vittima e sospettata di aver agito per un interesse simile.\nAlla squadra degli investigatori si aggiunge lo psichiatra Edward Cazalis - al quale il \"Gatto\" ha ucciso l'unica nipote - incaricato di verificare lo stato di salute mentale dell'assassino. Il nono omicidio permette di andare avanti con le indagini, poich\u00e9 si scopre che la firma del ginecologo che compare sulla casella anagrafica della vittima \u00e8 la stessa riscontrata nel caso delle altre vittime. Il ginecologo era proprio il dottor Edward Cazalis. Fatte ulteriori ricerche si scopre che Cazalis era stato un promettente ginecologo, le cui aspirazioni erano state stroncate da una serie di esaurimenti nervosi dovuti alla perdita dei figli nascituri. Per curarsi era andato con la moglie in Svizzera, ma finita la cura aveva deciso di intraprendere la carriera di psicologo.\nAffiancato dal padre poliziotto, Ellery intuisce che se davvero il \"Gatto\" \u00e8 il dottor Cazalis, la prossima vittima sar\u00e0 Marylin Soames. Per proteggerla, le invia in casa Celeste Philips come infermiera ma questa, avendo inavvertitamente indossato il vestito a quadretti della Soames, verr\u00e0 abbrancata da Cazalis che tenter\u00e0 di ucciderla. Fortunatamente, prima che la stretta diventi fatale, intervengono Ellery e Jimmy Mckell, salvando la ragazza. Il tentativo di Cazalis di uccidere la Philips consente l'arresto del medico, col quale la vicenda sembra conclusa. Ellery, che ancora si interroga su come un uomo razionale come Cazalis possa trasformarsi in un omicida seriale, scopre, leggendo una rivista scientifica, che Cazalis stava partecipando a un congresso di psichiatria in Europa il giorno in cui \u00e8 avvenuto uno degli omicidi. Decide quindi di recarsi in Austria, dove ottiene l'aiuto del professor Seligmann, amico, psicanalista e ex professore di psicologia del dottor Cazalis. Ellery scopre cos\u00ec che il \"Gatto\" \u00e8 in realt\u00e0 la moglie di Cazalis, il quale aveva accettato di assumersi la responsabilit\u00e0 degli omicidi per proteggerla. La donna era diventata gelosa delle altre donne cui Cazalis aveva fatto nascere dei figli poich\u00e9 quando questi ha partecipato al parto della moglie, non riusc\u00ec a far nascere vivi i due figli. Cos\u00ec aveva iniziato ad assassinare tutte le persone rintracciabili a cui Cazalis aveva dato la vita molti anni prima. Il medico aveva capito il collegamento tra il colore dei fili di seta e il parto e, per non far incolpare la moglie, aveva attirato le attenzioni su di s\u00e9 tentando l'omicidio di Marylin Soames. Quando Ellery avverte della scoperta la polizia di New York \u00e8 gi\u00e0 troppo tardi: i coniugi Cazalis si sono suicidati in cella con dei farmaci.\nOpere derivate.\nDa questo romanzo fu tratto nel 1971 il film per la televisione \"\", diretto da Barry Shear e interpretato da Peter Lawford, Harry Morgan e E.G. Marshall."}
{"id": "2578047", "revid": "384895", "url": "https://it.wikipedia.org/wiki?curid=2578047", "title": "Vicia", "text": "Vicia \u00e8 un genere di piante della famiglia delle Fabacee (o Leguminose), comprendente oltre 200 specie, note volgarmente come veccie.\nA questo genere appartengono anche alcune specie coltivate, la pi\u00f9 nota delle quali \u00e8 la fava.\nDescrizione.\nLe specie di questo genere sono erbe annuali o perenni.\nLe foglie sono composte, e in quasi tutte le specie terminano con filamenti dotati di capacit\u00e0 rampicanti.\nI fiori hanno la tipica conformazione dei fiori delle leguminose (corolla papilionacea) e, a seconda delle specie, sono solitari o riuniti in racemi. I colori variano con le specie e talvolta anche all'interno della stessa specie; i colori pi\u00f9 frequenti sono porpora, viola e blu, ma non mancano il bianco, il giallo e il rosso.\nI frutti sono legumi.\nLe radici contengono noduli per la fissazione dell'azoto.\nDistribuzione e habitat.\nIl genere \"Vicia\" \u00e8 rappresentato in Europa, Asia e Africa.\nTassonomia.\nIl genere \"Vicia\" comprende oltre 200 specie.\nIn Italia sono presenti una cinquantina di specie, di cui riportiamo un elenco limitato alle specie diffuse in tutte o quasi tutte le regioni.\nRicordiamo anche due vecce tipicamente mediterranee:\nTra le specie pi\u00f9 rare, meritano una menzione:\nUsi.\nDiverse specie di \"Vicia\" sono usate come foraggio. Alcune specie, delle quali la pi\u00f9 nota \u00e8 \"Vicia faba\" (la fava), sono usate per l'alimentazione umana.\nMolte specie di \"Vicia\", tuttavia, contengono sostanze debolmente o moderatamente tossiche come la fasina."}
{"id": "2578048", "revid": "1543377", "url": "https://it.wikipedia.org/wiki?curid=2578048", "title": "Dolores (Nicaragua)", "text": "Dolores \u00e8 un comune del Nicaragua facente parte del dipartimento di Carazo."}
{"id": "2578049", "revid": "154893", "url": "https://it.wikipedia.org/wiki?curid=2578049", "title": "Carretti siciliani", "text": ""}
{"id": "2578051", "revid": "1543377", "url": "https://it.wikipedia.org/wiki?curid=2578051", "title": "Diriamba", "text": "Diriamba \u00e8 un comune del Nicaragua facente parte del dipartimento di Carazo.\nQua \u00e8 nato il politico Rafael \u00c1ngel Calder\u00f3n Fournier. "}
{"id": "2578052", "revid": "287204", "url": "https://it.wikipedia.org/wiki?curid=2578052", "title": "Pittsburgh Rens", "text": "I Pittsburgh Rens sono stati una franchigia di pallacanestro della American Basketball League (1961-1963) (ABL), con sede a Pittsburgh."}
{"id": "2578055", "revid": "767487", "url": "https://it.wikipedia.org/wiki?curid=2578055", "title": "La piccola campionessa", "text": "La piccola campionessa (\"Reach for the Sky\") \u00e8 un film del 1989 diretto da Elisabeta Bostan.\nLa pellicola, di produzione canadese, \u00e8 interpretata da attori rumeni.\nIl film \u00e8 ispirato alla storia di Nadia Com\u0103neci.\nTrama.\nCorina \u00e8 una giovane ragazza con il talento innato per la ginnastica artistica. La sua infanzia non \u00e8 delle migliori a causa dello sport, che lei ama molto. Nessuno crede in lei, tranne che il suo allenatore e una sua amica ginnasta, finch\u00e9 non vince la medaglia d'oro alle Olimpiadi."}
{"id": "2578058", "revid": "1602064", "url": "https://it.wikipedia.org/wiki?curid=2578058", "title": "Pshavi", "text": "Pshavi o Psciavia (georgiano: \u10e4\u10e8\u10d0\u10d5\u10d8) \u00e8 una piccola area storico-geografica situata nella Georgia, inclusa nell'attuale regione di Mtskheta-Mtianeti, principalmente posta sul versante meridionale della catena montuosa del Caucaso Maggiore lungo il fiume Aragvi e il basso corso dello Iori. Gli pshavi, che erano localmente chiamati pshaveli, parlano un dialetto georgiano e sono ortodossi georgiani. La loro storia, tradizioni e costumi sono simili a quelli di altri montanari georgiani orientali, particolarmente i khevsuri.\nIl popolare poeta georgiano Luka Razikashvili (1861-1915), meglio noto con lo pseudonimo Vazha-Pshavela (vale a dire, \"ragazzo di Pshavi\"), nacque in questa provincia, nel pittoresco villaggio di Chargali."}
{"id": "2578062", "revid": "1543377", "url": "https://it.wikipedia.org/wiki?curid=2578062", "title": "El Rosario (Nicaragua)", "text": "El Rosario \u00e8 un comune del Nicaragua facente parte del dipartimento di Carazo."}
{"id": "2578073", "revid": "1543377", "url": "https://it.wikipedia.org/wiki?curid=2578073", "title": "La Paz de Carazo", "text": "La Paz de Carazo \u00e8 un comune del Nicaragua facente parte del dipartimento di Carazo."}
{"id": "2578079", "revid": "287204", "url": "https://it.wikipedia.org/wiki?curid=2578079", "title": "Oakland Oaks (1962-1963)", "text": "Gli Oakland Oaks sono stati una franchigia di pallacanestro della American Basketball League (1961-1963) (ABL), con sede a Oakland.\nNati nel 1961 come San Francisco Saints, l'anno seguente si trasferirono a Oakland assumendo tale denominazione."}
{"id": "2578082", "revid": "300067", "url": "https://it.wikipedia.org/wiki?curid=2578082", "title": "San Francisco Saints", "text": ""}
{"id": "2578084", "revid": "1543377", "url": "https://it.wikipedia.org/wiki?curid=2578084", "title": "Santa Teresa (Nicaragua)", "text": "Santa Teresa \u00e8 un comune del Nicaragua facente parte del dipartimento di Carazo."}
{"id": "2578089", "revid": "226458", "url": "https://it.wikipedia.org/wiki?curid=2578089", "title": "La Conquista", "text": "La Conquista \u00e8 un comune del Nicaragua facente parte del dipartimento di Carazo."}
{"id": "2578094", "revid": "106908", "url": "https://it.wikipedia.org/wiki?curid=2578094", "title": "Iori", "text": "Lo Iori (georgiano: \u10d8\u10dd\u10e0\u10d8, azero: Qab\u0131rl\u0131) \u00e8 un fiume del Caucaso del Sud.\nPercorso.\nNasce dalla catena montuosa del Caucaso Maggiore, nella Georgia orientale, e prosegue il suo corso in territorio azero, dove \u00e8 noto anche come \"Gabirry\", per formare poi il bacino di riserva idrico artificiale di Mingachevir. Prosegue per ancora 100\u00a0km, per immettersi nel fiume Kura dopo 320\u00a0km."}
{"id": "2578097", "revid": "287204", "url": "https://it.wikipedia.org/wiki?curid=2578097", "title": "Los Angeles Jets", "text": "I Los Angeles Jets sono stati una franchigia di pallacanestro della American Basketball League (1961-1963) (ABL), con sede a Los Angeles."}
{"id": "2578102", "revid": "1605525", "url": "https://it.wikipedia.org/wiki?curid=2578102", "title": "Bentornato, Ellery!", "text": "Bentornato, Ellery! (titolo originale \"The Player on the Other Side\") \u00e8 un romanzo giallo a firma Ellery Queen, pubblicato nel 1963. Il romanzo, come altri firmati Ellery Queen nel periodo degli anni sessanta, in realt\u00e0 \u00e8 stato scritto da Theodore Sturgeon che ha sviluppato in forma di romanzo l'idea iniziale di Manfred B. Lee.\nIl libro \u00e8 stato tradotto in varie lingue, tra le quali il cinese e il giapponese. In Italia \u00e8 stato pubblicato per la prima volta nel 1963, nella collana Il Giallo Mondadori, con il numero 777.\nTrama.\nNel castello di York Square erano costretti ad abitare, per alcuni mesi, quattro cugini: Robert, Emily, Myra e Percival York con lo scopo di ricevere l'eredit\u00e0 dello zio Nathaniel York, il cui figlio era scappato di casa lasciando i quattro cugini gli unici eredi. Il loro maggiordomo, Walt, molto servizievole, aveva perso anni prima la memoria. Un giorno egli ricevette una lettera firmata dal signor \u201cY\u201d. La lettera lodava la sua obbedienza e gli prometteva di realizzargli un grande destino se lo avesse fedelmente ascoltato. Quindi il suo compito era seguire quello che c'era scritto sulla lettera e bruciare le missive una volta lette. A questa lettera si succedette un'altra con l'aggiunta di un cartoncino bianco, sul quale Walt doveva ritagliare un angolo e timbrarlo con la lettera \u201cJ\u201d e spedirlo al cugino pi\u00f9 anziano, Robert. Robert si vide recapitare questo cartoncino e poco tempo dopo fu trovato morto sgozzato.\nAll'investigatore Ellery Queen venne proposto dal padre, l'ispettore Richard Queen, di seguire e risolvere il caso dell'omicidio di Robert York. La lista dei sospettati era formata dai tre cugini, per motivi legati all'eredit\u00e0; il segretario di Robert, Tom Archer, che aveva litigato col suo capo; la dama di compagnia di Myra York; la governante Schriver, e Walt. \nA distanza di giorni dal decesso di Robert, anche Emily, la seconda cugina, ricevette un cartoncino simile a quello del cugino, ritagliato per\u00f2 da un'altra angolatura, e timbrato con la lettera \u201cH\u201d. Emily venne schiacciata sotto un treno dopo pochi giorni. Fu sospettato Percival, che non mostrava tristezza per la morte dei cugini.\nFu la volta di Myra a ricevere il cartoncino con la lettera \u201cW\u201d, e in seguito, anche lei venne uccisa avvelenata con del t\u00e8.\nDurante le indagini, Ellery Queen, perquis\u00ec la stanza di Walt e trov\u00f2 la scatola dei timbri, i cartoncini, la prima della lunga serie di lettere e molte Bibbie. Walt venne arrestato. In una confessione egli si ricord\u00f2 il suo nome intero: ossia, John Henry Walt, le iniziali JHW come quelle scritte sui cartoncini. Ellery pens\u00f2 che Walt non potesse essere l'artefice di un piano cos\u00ec diabolico e lo lasci\u00f2 andare. Intanto Percival, l'ultimo erede superstite, non si sentiva tranquillo, anche se era protetto da molti agenti della polizia. Il fatidico cartoncino arriv\u00f2 anche lui con l'iniziale \u201cH\u201d.\nIl piano di Ellery fu allora di lasciare solo Percival, cosicch\u00e9 l'assassino potesse agire indisturbato, ma spiato da Ellery. Il piano funzion\u00f2 e cos\u00ec l'investigatore e suo padre presero l'assassino, Walt.\nTuttavia Ellery non era ancora sicuro del fatto che fosse stato Walt ad architettare gli omicidi e lo rilasci\u00f2 nuovamente, arrestando invece Percival York. Facendo pedinare Walt, Ellery, il capo della polizia e suo padre scoprirono che Walt era colpevole e soffriva di doppia personalit\u00e0. Non sapeva di essersi recapitato da solo le lettere, anzi, pensava che fosse stato Dio a scriverle, perch\u00e9 le iniziali del nome intero ebraico di Dio sono JHWHY come una parte del suo nome e credeva di essere stato divinizzato. Immaginandosi di essere giustiziere divino, uccise i cugini York perch\u00e9 li considerava illegittimi di ricevere l'eredit\u00e0, a favore invece del figlio di Nathaniel York, Nathaniel Jr. Ellery e suo padre rilasciarono Percival e portarono in manicomio Walt."}
{"id": "2578112", "revid": "156270", "url": "https://it.wikipedia.org/wiki?curid=2578112", "title": "Bentornato Ellery", "text": ""}
{"id": "2578115", "revid": "1543377", "url": "https://it.wikipedia.org/wiki?curid=2578115", "title": "Rivas (Nicaragua)", "text": "Rivas \u00e8 un comune del Nicaragua, capoluogo del dipartimento omonimo."}
{"id": "2578116", "revid": "276491", "url": "https://it.wikipedia.org/wiki?curid=2578116", "title": "Ancien r\u00e9gime", "text": ""}
{"id": "2578125", "revid": "62970", "url": "https://it.wikipedia.org/wiki?curid=2578125", "title": "FIFA 2010", "text": ""}
{"id": "2578127", "revid": "287204", "url": "https://it.wikipedia.org/wiki?curid=2578127", "title": "Patricia Velasquez", "text": ""}
{"id": "2578129", "revid": "287204", "url": "https://it.wikipedia.org/wiki?curid=2578129", "title": "Tori (Georgia)", "text": "Tori (georgiano: \u10d7\u10dd\u10e0\u10d8) \u00e8 una regione storica situata nella Georgia centrale, adesso parte della regione di Samtskhe-Javakheti, insieme a Javakheti e Meskheti. Confina con Trialeti a est, Imereti a nord-ovest e Shida Kartli a nord-est. La provincia si estende principalmente in ci\u00f2 che adesso \u00e8 conosciuta come Gola di Borjomi. Nella Georgia medievale, Tori era un possedimento ereditario della famiglia dei Gamrekeli (Toreli). Il nome \"Tori\" divenne obsoleto nel XV secolo. Nello stesso periodo divenne un feudo ereditario della casata degli Avalishvili."}
{"id": "2578131", "revid": "767487", "url": "https://it.wikipedia.org/wiki?curid=2578131", "title": "Tola (Nicaragua)", "text": "Tola \u00e8 un comune del Nicaragua facente parte del dipartimento di Rivas."}
{"id": "2578137", "revid": "226458", "url": "https://it.wikipedia.org/wiki?curid=2578137", "title": "Bel\u00e9n (Nicaragua)", "text": "Bel\u00e9n \u00e8 un comune del Nicaragua facente parte del dipartimento di Rivas."}
{"id": "2578143", "revid": "767487", "url": "https://it.wikipedia.org/wiki?curid=2578143", "title": "Potos\u00ed (Nicaragua)", "text": "Potos\u00ed \u00e8 un comune del Nicaragua facente parte del dipartimento di Rivas."}
{"id": "2578145", "revid": "226458", "url": "https://it.wikipedia.org/wiki?curid=2578145", "title": "Buenos Aires (Nicaragua)", "text": "Buenos Aires \u00e8 un comune del Nicaragua facente parte del dipartimento di Rivas."}
{"id": "2578147", "revid": "767487", "url": "https://it.wikipedia.org/wiki?curid=2578147", "title": "Moyogalpa", "text": "Moyogalpa \u00e8 un comune del Nicaragua facente parte del dipartimento di Rivas."}
{"id": "2578151", "revid": "287204", "url": "https://it.wikipedia.org/wiki?curid=2578151", "title": "Acting Very Strange", "text": "Acting Very Strange \u00e8 il secondo album solista di Mike Rutherford, bassista / chitarrista dei Genesis, uscito nel 1982.\nTracce.\nTutti i brani sono composti da Mike Rutherford eccetto dove indicato.\nBibliografia.\nGenesis story di Mario Giammetti ed.Gammalibri 1988"}
{"id": "2578152", "revid": "486946", "url": "https://it.wikipedia.org/wiki?curid=2578152", "title": "Veronica (Due fantagenitori)", "text": ""}
{"id": "2578155", "revid": "226458", "url": "https://it.wikipedia.org/wiki?curid=2578155", "title": "Altagracia (Nicaragua)", "text": "Altagracia \u00e8 un comune del Nicaragua facente parte del dipartimento di Rivas."}
{"id": "2578157", "revid": "21583", "url": "https://it.wikipedia.org/wiki?curid=2578157", "title": "Tad e Chad", "text": ""}
{"id": "2578163", "revid": "767487", "url": "https://it.wikipedia.org/wiki?curid=2578163", "title": "San Jorge (Nicaragua)", "text": "San Jorge \u00e8 un comune del Nicaragua facente parte del dipartimento di Rivas."}
{"id": "2578166", "revid": "1318658", "url": "https://it.wikipedia.org/wiki?curid=2578166", "title": "Gola di Borjomi", "text": "La Gola di Borjomi (o Borgiomi, pronuncia pi\u00f9 vicina all'italiano) \u00e8 un pittoresco canyon del fiume Mtkvari (Kura). Situata nella Georgia centrale, la gola \u00e8 venuta formandosi a causa dell'erosione provocata dalla corrente del fiume Mtkvari durante il suo corso attraverso la catena montuosa del Caucaso Minore, l\u00e0 dove si incontrano i massicci del Trialeti e del Meskheti. Una porzione significativa della gola di Borgiomi \u00e8 coperta da foreste miste e di conifere (quercia, acero, faggio, picea, abete e pino). Una grande area del Parco Nazionale di Borjomi-Kharagauli, come pure le citt\u00e0 di Borgiomi e Likani, si trovano nella gola. L'oleodotto Baku-Tbilisi-Ceyhan attraversa questa porzione della gola."}
{"id": "2578168", "revid": "1652635", "url": "https://it.wikipedia.org/wiki?curid=2578168", "title": "Cardiopatie congenite", "text": "Le cardiopatie congenite rappresentano una delle malformazioni pi\u00f9 frequenti alla nascita (8 casi ogni 1000 nati). Mentre alcune cardiopatie congenite sono caratterizzate da gravi difetti del cuore e possono richiedere un trattamento medico o chirurgico fin dalle prime ore di vita del bambino, la maggior parte si manifestano solo pi\u00f9 tardivamente e, in circa il 30% dei casi, possono risolversi spontaneamente senza necessit\u00e0 di trattamento chirurgico; inoltre, alcune cardiopatie congenite caratterizzate da difetti del cuore semplici ed isolati possono essere risolte nel bambino mediante l'inserimento di appositi \"device\" inseriti nel cuore dal Cardiologo nel corso di un cateterismo cardiaco. Nell'ambito delle cardiopatie congenite che necessitano di trattamento chirurgico nel bambino, \u00e8 sempre necessario scegliere il momento migliore in cui procedere alla correzione del difetto del cuore, in funzione sia del tipo di cardiopatia sia delle condizioni cliniche del bambino. Anche se oggi i risultati del trattamento chirurgico della maggior parte delle cardiopatie congenite nel bambino sono assai favorevoli, \u00e8 tuttavia opportuno considerare sempre ogni singolo paziente come un caso specifico e adattare al singolo bambino le conoscenze e le possibilit\u00e0 terapeutiche oggi disponibili in un Centro di Eccellenza di Cardiologia e Cardiochirurgia Pediatrica.\nCardiopatici congeniti adulti.\nCon la locuzione di cardiopatici congeniti adulti si indicano quei soggetti che nati con una cardiopatia congenita arrivano all'et\u00e0 adulta.\nQuesti pazienti costituiscono oggi un gruppo stimato in Italia di circa 75.000-100.000 soggetti con un ingresso in et\u00e0 adulta ogni anno di almeno 2000 pazienti.\nI cardiopatici congeniti adulti hanno delle problematiche che li rendono peculiari rispetto ai cardiopatici acquisiti (ad es. i pazienti che abbiano avuto un infarto).\nLe diverse problematiche sono correlate alla loro diagnosi iniziale di patologia, alla terapia fatta (medica o chirurgica) in et\u00e0 pediatrica, ai reliquati e difetti residui con le problematiche cliniche che ne derivano.\nPer un corretto approccio alle problematiche di questi pazienti \u00e8 necessario che essi vengano periodicamente valutati presso centri specialistici che abbiano tutte le strutture necessarie per una corretta valutazione e un corretto trattamento. "}
{"id": "2578171", "revid": "123879149", "url": "https://it.wikipedia.org/wiki?curid=2578171", "title": "San Juan del Sur", "text": "San Juan del Sur \u00e8 un comune del Nicaragua facente parte del dipartimento di Rivas."}
{"id": "2578176", "revid": "373458", "url": "https://it.wikipedia.org/wiki?curid=2578176", "title": "Texas Messicano", "text": ""}
{"id": "2578177", "revid": "84184", "url": "https://it.wikipedia.org/wiki?curid=2578177", "title": "C\u00e1rdenas", "text": ""}
{"id": "2578178", "revid": "1318658", "url": "https://it.wikipedia.org/wiki?curid=2578178", "title": "Bansko", "text": "Bansko (in bulgaro \u0411\u0430\u043d\u0441\u043a\u043e) \u00e8 un comune bulgaro situato nel distretto di Blagoevgrad di 13.125 abitanti (dati 2011).\nE' una rinomata localit\u00e0 sciistica alpina; ospita le gare femminili di Coppa del Mondo di sci alpino. Il comprensorio sciistico \u00e8 costituito da 75 km di piste e servito da 17 impianti di risalita. L'altitudine massima raggiunge i 2600 metri circa.\nLocalit\u00e0.\nIl comune \u00e8 formato dalle seguenti localit\u00e0:"}
{"id": "2578179", "revid": "588403", "url": "https://it.wikipedia.org/wiki?curid=2578179", "title": "Futbol'nyj Klub Obolon'", "text": "L'Obolon' Kiev, ufficialmente Futbol'niy Klub Obolon' Kiyv (), \u00e8 una societ\u00e0 di calcio del distretto di Obolon' di Kiev, in Ucraina.\nGioca le partite interne alla Obolon' Arena, che ha una capienza di 5.100 posti\nStoria.\nFondato nel 1992 come Zmina, il club cambi\u00f2 il suo nome in Zmina-Obolon nel 1993. Nel 1995 si \u00e8 poi passati al nome di Obolon e poi Obolon PPO nel 1997. Il 23 aprile 2001 si \u00e8 giunti all'appellativo attuale di Obolon' Kiev.\nNel 1995, l'Obolon \u00e8 diventato ufficialmente un club professionistico, entrando a far parte della Druha Liha. Nella stagione 2001-02, dopo aver chiuso al terzo posto il campionato di Per\u0161a Liha, l'Obolon \u00e8 stato promosso nel massimo campionato ucraino. La permanenza \u00e8 per\u00f2 durata appena un anno, in quanto al termine della stagione il club \u00e8 retrocesso nuovamente in Per\u0161a Liha.\nPer tornare in Prem'er-Liha, i tifosi dell'Obolon' hanno dovuto attendere il 2009, quando la squadra ha guadagnato nuovamente la promozione.\nAl termine della stagione 2011-2012, la squadra conclude il campionato al 15\u00ba posto e retrocede in Per\u0161a Liha. La societ\u00e0 fallisce nel febbraio del 2013. Il presidente Oleksandr Slobodjan crea una nuova societ\u00e0 denominata FK Obolon-Brovar, che raccoglie l'eredit\u00e0 del defunto Obolon' ripartendo dalla terza serie ucraina. Dal 2020, la squadra torna a chiamarsi nuovamente Obolon'. "}
{"id": "2578184", "revid": "1543377", "url": "https://it.wikipedia.org/wiki?curid=2578184", "title": "C\u00e1rdenas (Nicaragua)", "text": "C\u00e1rdenas \u00e8 un comune del Nicaragua facente parte del dipartimento di Rivas."}
{"id": "2578186", "revid": "1318658", "url": "https://it.wikipedia.org/wiki?curid=2578186", "title": "Maddalena Balsamo", "text": "Biografia.\nDopo aver studiato pianoforte e violino al Conservatorio Niccol\u00f2 Piccinni di Bari ed aver conseguito la maturit\u00e0 artistica, si trasferisce a Milano nel 1980, dove si diploma in pittura all'Accademia di Belle Arti e studia canto jazz con Tiziana Ghiglioni. Lavora dieci anni come illustratrice indipendente per l'editoria (Astra, Harmony serie bianca). Suo il primo soggetto scritto da una donna per Dylan Dog (\"Abyss\" n\u00ba 120, firmato come Magda Balsamo).\nTra il 1989 e il 1991 lavora come cantante di piano bar nei villaggi turistici e in uno di questi, a Tropea, conosce Aldo, Giovanni e Giacomo, quando non erano ancora conosciuti al grande pubblico.\nNegli anni '90 studia recitazione con Marco Filatori ed Enzo Tarascio.\nA partire dal 1997 si dedica alla carriera teatrale e ha l'opportunit\u00e0 di mettersi in luce in ambito cinematografico e televisivo. Lavora anche nel campo della pubblicit\u00e0 e del doppiaggio.\nDal 20 febbraio 2009 comincia a pubblicare su YouTube un suo diario personale, in cui descrive i propri pensieri su argomenti vari, dalla politica alla quotidianit\u00e0, dall'intimit\u00e0 all'arte.\nHa insegnato recitazione presso l'Agenzia Giancarlo Caremoli e al Teatro del Battito di Milano."}
{"id": "2578187", "revid": "729019", "url": "https://it.wikipedia.org/wiki?curid=2578187", "title": "Italterra", "text": "L'Italterra, detta \"la nave delle 1000 automobili\", fu un mercantile Liberty di tipo standard, varato il 20 luglio 1943, durante la seconda guerra mondiale, dai cantieri New England Shipbuilding Corp di South Portland Maine, denominata in origine \"Nelson Dingley\" (1874-1876, 34\u00ba governatore del Maine). Acquistato dall'armatore Italnavi di Genova, dopo essere stato rimotorizzato con motori Diesel Fiat e aver subito importanti modifiche strutturali, dalla fine del 1957 il mercantile venne utilizzato per conto della FIAT per il trasporto di automobili negli Stati Uniti e in Canada che raggiungeva mensilmente, partendo dal porto di Savona o Genova verso New York, Los Angeles, San Francisco e Vancouver. La nave viaggiava carica di circa mille vetture, trasportando prevalentemente 1100, 600 e la 500 America in diverse versioni.\nNel 1965 pass\u00f2 all'armatore \"Salvatores &amp; Co\" con il nome di \"Bayport\". \nVenne demolita nel 1972."}
{"id": "2578188", "revid": "767487", "url": "https://it.wikipedia.org/wiki?curid=2578188", "title": "Jonathan &amp; Michelle", "text": "Jonathan &amp; Michelle sono stati un duo franco-italiano di musica beat e folk.\nStoria del duo.\nIl livornese Maurizio Pracchia incontra nel 1965 a Parigi la francese Michelle Loskady: i due, appassionati di musica beat e folk americana, decidono di formare un duo proponendo alcune canzoni del repertorio di Bob Dylan, Sonny &amp; Cher, Donovan ed altri, cominciando ad esibirsi in pubblico.\nTornati in Italia, ottengono un contratto con la Ri-Fi, e nel 1966 pubblicano il loro 45 giri di debutto, contenente due cover, \"Sei contento\" da \"I Got You Babe\" di Sonny &amp; Cher (con il testo italiano di Gian Pieretti) e Vito Pallavicini, che per\u00f2 usa lo pseudonimo Calimero) e \"L'uomo e la donna\" da \"Donna donna\", canzone della tradizione Yiddish con la musica scritta da Sholom Secunda ed il testo originale di Aaron Zeitlin (una traduzione in inglese effettuata da Arthur Kevess e Teddi Schwartz era stata incisa anche da Joan Baez nell'omonimo album e Donovan); la versione di Jonathan &amp; Michelle \u00e8 opera di Luciano Beretta e Flavio Carraresi (che usa lo pseudonimo Dunnio), mentre nello stesso anno Herbert Pagani la incideva con una traduzione pi\u00f9 letterale effettuata da lui stesso e con il titolo \"Un capretto\".\nA questa incisione fa seguito un secondo 45 giri nello stesso anno, \"Ancora sempre e solo te\" da \"Just you\" di Sonny Bono (con il testo italiano di Vito Pallavicini) e \"La risposta\" da \"Blowin' in the wind\" (con il testo italiano di Mogol), quest'ultima incisa nello stesso periodo anche dai Kings.\nQuesti due 45 giri mettono in luce le caratteristiche stilistiche del duo: arrangiamenti acustici basati essenzialmente sulla chitarra (suonata da Jonathan) e doppie voci sul modello di Sonny &amp; Cher e Simon &amp; Garfunkel, con testi di protesta vicini alla cosiddetta \"Linea verde\"; iniziano inoltre le prime apparizioni televisive, tra cui Settevoci, il programma musicale condotto da Pippo Baudo, e partecipano al Festival di Lugano.\nL'anno successivo partecipano al Cantagiro 1967 con \"Occhiali da sole\" una canzone originale scritta da Luciano Beretta su musica di Flavio Carraresi (anche il retro, \"Ai margini del mondo\", \u00e8 un originale di Carraresi ed Ombretta Lalli); in realt\u00e0 il primo testo di \"Occhiali da sole\", scritto da Ombretta Lalli ed intitolato \"Un giorno si paga\", \u00e8 molto pi\u00f9 di protesta, e probabilmente per questo motivo la casa discografica decide di sostituirlo con quello di Beretta (la versione originale della canzone verr\u00e0 pubblicata solo nel 1996).\n\"Occhiali da sole\" viene anche presentata dal duo, nello stesso anno, al Festival di Pesaro.\nIl 1967 \u00e8 anche l'anno di pubblicazione dell'album, che contiene, oltre alle sei canzoni gi\u00e0 uscite su 45 giri, alcune reinterpretazioni, tra cui particolarmente rilevanti sono \"Dove andranno i nostri fiori\", traduzione di Daniele Pace di \"Where Have All the Flowers Gone\" di Pete Seeger che mantiene anche in italiano il messaggio pacifista e che \u00e8 cantata dalla sola Michelle; \"Il cavallino bianco\", da \"Stewball\" (con il testo di Ombretta Lalli), \"L'uomo che sa\", versione di \"Masters Of War\" di Bob Dylan gi\u00e0 incisa in precedenza dall'autore della traduzione, Rudy Assuntino (e nel disco cantata dal solo Jonathan), e \"Mi piange il cuore\", traduzione di Sergio Bardotti di \"J'ai le coeur gros\" del cantautore francese Hugues Aufray.\nAlle registrazioni del disco partecipano, come musicisti, i Mat 65.\nA dicembre dello stesso anno, infine, viene pubblicato l'ultimo 45 giri per la Ri-Fi, \"Il successo\", in cui Herbert Pagani, autore del testo (su musica di Alberto Anelli) attacca il mondo musicale, in particolare le case discografiche e i produttori; il disco non ottiene molta promozione, e si rivela un flop, causando quindi la rottura con l'etichetta.\nI due passano quindi alla Bravo Records, per cui pubblicano nel 1968 un nuovo disco, che per\u00f2 passa inosservato; la fine della relazione sentimentale tra i due porta al termine anche l'esperienza del duo, e mentre Michelle ritorna in Francia, Jonathan continua per qualche tempo l'attivit\u00e0 come solista e pubblica per un'etichetta della Svizzera italiana (intorno al 1970) un omonimo LP di gran bella caratura: impasti elettroacustici fra tarda psichedelia e vagiti progressive lo contraddistinguono. Scompare dalle scene e non si riesce a rintracciarlo per un'intervista postuma, aneddoti... Si sparge la voce che si interessi di politica nella sua Livorno, ma si tratterebbe nella realt\u00e0 di un omonimo ben pi\u00f9 giovane.\nNel 1996 Italo Gnocchi pubblica per la On Sale Music un cd antologico del duo, contenente anche alcuni inediti recuperati con l'aiuto di Claudio Scarpa e Fernando Fratarcangeli: tra questi vi \u00e8 la gi\u00e0 ricordata \"Un giorno si paga\", \"Fammi vedere\" (traduzione di Beretta e Carraresi di \"There But For Fortune\" di Phil Ochs) ed una versione di \"Colours\" di Donovan cantata dal solo Jonathan."}
{"id": "2578195", "revid": "1372005", "url": "https://it.wikipedia.org/wiki?curid=2578195", "title": "Gr\u00e1g\u00e1s", "text": "Il Gr\u00e1g\u00e1s (che in islandese significa \"Leggi dell'oca grigia\") \u00e8 un codice di leggi risalente al periodo dello Stato libero d'Islanda, che raccoglie le leggi del diritto civile e della Chiesa cattolica dell'Islanda. Prima della compilazione di tale codice, le leggi islandesi venivano recitate dal \"l\u00f6gs\u00f6guma\u00f0ur\" di fronte al Parlamento nazionale islandese, l'Al\u00feingi; il \"Gr\u00e1g\u00e1s\" fu scritto nel 1117, quando l'Al\u00feingi decret\u00f2 che tutte le leggi andassero messe per iscritto, e il codice fu redatto durante quell'inverno nella fattoria di Haflidi M\u00e1sson e pubblicato l'anno successivo.\nLe leggi del \"Gr\u00e1g\u00e1s\" rimasero in vigore fino al 1271-1273 (qualche anno dopo la caduta dello Stato libero d'Islanda), quando il re di Norvegia Magnus VI (che allora deteneva il potere anche in Islanda dopo la firma del \"Gamli s\u00e1ttm\u00e1li\") stabil\u00ec che l'isola dovesse adottare le Leggi J\u00e1rns\u00ed\u00f0a, basate su quelle norvegesi.\nIl termine \"Gr\u00e1g\u00e1s\", che significa \"Leggi dell'oca grigia\", fu utilizzato a partire dal XVI secolo e potrebbe riferirsi al fatto che:"}
{"id": "2578196", "revid": "1650990", "url": "https://it.wikipedia.org/wiki?curid=2578196", "title": "San Carlos (Nicaragua)", "text": "San Carlos \u00e8 un comune del Nicaragua, capoluogo del dipartimento di R\u00edo San Juan."}
{"id": "2578199", "revid": "110157", "url": "https://it.wikipedia.org/wiki?curid=2578199", "title": "Campionato mondiale giovanile di rugby 2008", "text": "Il Campionato mondiale di rugby giovanile 2008 fu la prima edizione del mondiale di rugby a 15 per nazionali Under-20.\nTale competizione rimpiazz\u00f2 i campionati mondiali di rugby Under-19 e Under-21.\nL'evento, organizzato dall'International Rugby Board, si tenne in Galles e fu disputato da 16 squadre; fu vinto dalla Nuova Zelanda.\nFase a gironi.\nGirone A.\n\"Giocato ad Arms Park, Cardiff\"\nGirone B.\n\"Giocato a Racecourse Ground, Wrexham\"\nGirone C.\n\"Giocato a Rodney Parade, Newport\"\nGirone D.\n\"Giocato a Liberty Stadium, Swansea\"\nFase a play-off.\nPlay-off 13\u00ba posto\nPlay-off 9\u00ba posto\nPlay-off 5\u00ba posto\nPlay-off 1\u00ba posto"}
{"id": "2578200", "revid": "287204", "url": "https://it.wikipedia.org/wiki?curid=2578200", "title": "Gragas", "text": ""}
{"id": "2578201", "revid": "114325", "url": "https://it.wikipedia.org/wiki?curid=2578201", "title": "Leggi dell'oca grigia", "text": ""}
{"id": "2578203", "revid": "1543377", "url": "https://it.wikipedia.org/wiki?curid=2578203", "title": "Morrito", "text": "Morrito \u00e8 un comune del Nicaragua facente parte del dipartimento di R\u00edo San Juan."}
{"id": "2578204", "revid": "614400", "url": "https://it.wikipedia.org/wiki?curid=2578204", "title": "John Perry Barlow", "text": "Barlow \u00e8 stato vicepresidente dell'Electronic Frontier Foundation (EFF). Da maggio 1998, era Fellow presso il Centro Berkman per Internet e Societ\u00e0 dell'Universit\u00e0 di Harvard. \u00c8 stato riconosciuto dal settimanale Time \"uno dei 10 Musicisti Superintelligenti della Scuola del Rock\".[2]\nLa sua opera pi\u00f9 famosa come attivista \u00e8 la \"Dichiarazione di indipendenza del Cyberspazio\", pubblicata online nel febbraio 1996 e scritto in risposta alla conversione in legge negli Stati Uniti del \"Telecommunications Act\".\nBiografia.\nNato nella Contea di Sublette nel Wyoming (USA), Barlow ha frequentato la scuola elementare in una scuola con una sola aula. Ha frequentato successivamente la Fountain Valley School in Colorado. Qui Barlow incontra Bob Weir, che successivamente entrer\u00e0 nel gruppo dei Grateful Dead. Weir e Barlow resteranno in contatto per anni; frequente ospite della struttura di Timothy Leary a Millbrook, New York, Barlow presenta il gruppo musicale a Leary nel 1967. Nel 1969, Barlow si laurea con lode in religione comparata presso l'Universit\u00e0 Wesleyan a Middletown, Connecticut, trascorrendo i successivi due anni a viaggiare. Nel 1971 inizia a occuparsi di allevamento a Cora, Wyoming, per la Compagnia di famiglia Bar Cross Land and Livestock. Ha venduto la sua attivit\u00e0 nel 1988.\nI semi della collaborazione fra Barlow e Weir vengono piantati allo spettacolo dei Grateful Dead al Capitol Theater di Port Chester, New York, nel febbraio 1971. Fino ad allora, Weir aveva per lo pi\u00f9 lavorato con lo scrittore di testi di canzoni dei dead, Robert Hunter. Hunter preferiva che coloro i quali avrebbero cantato le sue canzoni si attenessero ai suoi testi \"canonici\" piuttosto che aggiungessero improvvisazioni o riarrangiassero le parole. Ci\u00f2 port\u00f2 ad una lite dietro le quinte riguardo ad un duetto in \"Sugar Magnolia\" del pi\u00f9 recente brano della band (molto probabilmente \"She can dance a Cajun rhythm/Jump like a Willys in four-wheel drive\"), che port\u00f2 un irato Hunter a chiamare Barlow dicendogli \"prenditelo (Weir)\u2014 \u00e8 tutto tuo\". Nell'autunno del 1971, con un album solista per le mani e solo due brani completati, Weir e Barlow iniziano a scrivere insieme per la prima volta.\nI due tirarono fuori alcuni potenti brani come \"Cassidy\", \"Mexicali Blues\" e \"Black Throated Wind\", tre brani che resteranno nel repertorio dei Grateful Dead e Weir modific\u00f2 i suoi progetti da solista per gli anni a venire. Altri brani nati dalla collaborazione fra Weir e Barlow sono \"Let It Grow\", \"The Music Never Stopped\", \"Estimated Prophet\", \"I Need A Miracle\", \"Lost Sailor\", \"Saint of Circumstance\", \"Hell In A Bucket\", e \"Throwing Stones\". Barlow ha anche collaborato con i tastieristi dei Dead Brent Mydland e poi Vince Welnick.\nNel 1986 Barlow entra a far parte della comunit\u00e0 online WELL, allora nota per la forte presenza Deadhead. Occupa un posto nel consiglio di amministrazione della compagnia prestandovi per molti anni. Nel 1990, Barlow fonda la Electronic Frontier Foundation (EFF) insieme agli attivisti per i diritti digitali John Gilmore e Mitch Kapor. In quanto fondatore della EFF, Barlow aiuta a pubblicizzare il raid del Servizio Segreto sui Steve Jackson Games. Il coinvolgimento di Barlow \u00e8 stato poi documentato nello Hacker Crackdown: Law and Disorder on the Electronic Frontier (1992) di Bruce Sterling. La EFF ha successivamente sponsorizzato l'innovativo caso Steve Jackson Games, Inc. contro Servizi Segreti degli Stati Uniti. La Steve Jackson Games vincer\u00e0 poi la causa nel 1993.\nSposa Elaine Parker, da cui ha avuto tre figlie: Amelia Rose, Anna Winter, e Leah Justine. Elaine e John si sono separati nel 1992. Ha avuto come compagna la Dr.ssa Cynthia Horner, incontrata ad un congresso. La Horner \u00e8 morta nel 1994 per un'aritimia cardiaca, apparentemente causata da una cardiomiopatia virale misconosciuta.\nBarlow \u00e8 stato un buon amico di John F. Kennedy jr.\n\u00c8 morto nel sonno il 7 febbraio 2018.\nPolitica.\nBarlow era ex presidente del Partito Repubblicano per la Contea di Sublette ed \u00e8 stato coordinatore della campagna elettorale di Dick Cheney nel Wyoming Occidentale nel 1978. All'inizio degli anni 2000, Barlow non \u00e8 stato pi\u00f9 in grado di conciliare il suo ardente libertarismo con il prevalente movimento neoconservatore e \"non si \u00e8 sentito tentato di votare per Bush\"; dopo un arresto per possesso di una piccola quantit\u00e0 di marijuana mentre era in viaggio, ha aderito al Partito Democratico e si \u00e8 dedicato pubblicamente all'attivismo politico per la prima volta dal discorso con il Partito Repubblicano. Barlow ha poi dichiarato di essere Repubblicano ma in molte occasioni anche di essere un anarchico. Barlow ha affermato di votare per il candidato presidenziale del Natural Law Party John Hagelin nel 2000 dopo aver scoperto nella cabina elettorale che il suo amico Nat Goldhaber era collega di partito di Hagelin. Nel 2004 ha dichiarato: \"sono imbarazzato per il mio paese che nella mia intera vita di elettore non ci sia mai stato un candidato di un partito maggiore per il quale mi sia andato di votare. Tutti i miei voti presidenziali, per George Wallace, Dick Gregory, o John Hagelin, sono stati voti di protesta.\" Barlow ha dichiarato che quell'anno avrebbe votato per \"John Kerry, ma con poco entusiasmo.\""}
{"id": "2578206", "revid": "599013", "url": "https://it.wikipedia.org/wiki?curid=2578206", "title": "El Almendro", "text": ""}
{"id": "2578207", "revid": "80598", "url": "https://it.wikipedia.org/wiki?curid=2578207", "title": "Jonathan e Michelle", "text": ""}
{"id": "2578208", "revid": "729019", "url": "https://it.wikipedia.org/wiki?curid=2578208", "title": "Tumori dell'orecchio medio", "text": "I tumori maligni dell'orecchio medio sono forme tumorali che originano dai tessuti che compongono le strutture dell'orecchio medio.\nEpidemiologia.\nQueste forme neoplastiche sono estremamente rare e si calcola che colpiscano circa 1 soggetto ogni 1.000.000.\nAnatomia patologica.\nLa maggior parte \u00e8 rappresentata da carcinomi a cellule squamose, seguito poi dai carcinomi basocellulari e dagli adenocarcinomi. Molto pi\u00f9 rare sono le neoplasie di origine mesenchimale, tra cui l'osteosarcoma, il condrosarcoma ma anche il rabdomiosarcoma.\nEziologia.\nIn relazione alla bassa incidenza, non si conoscono fattori di rischio o condizioni di rischio connessi con lo sviluppo di queste neoplasie. L'unico fattore favorente noto \u00e8 la presenza di flogosi cronica a carico dell'orecchio medio (otite media cronica purulenta, otite media cronica colesteatomatosa).\nProfilo clinico.\nLe prime fasi sono asintomatiche. La prima manifestazione pu\u00f2 essere un'ipoacusia ingravescente che pu\u00f2 precedere l'insorgenza della neoplasia in caso di preesistente flogosi cronica. Fenomeni compressivi ed infiltrativi possono provocare intenso dolore; la presenza di ulcerazioni nel contesto della massa tumorale pu\u00f2 provocare otorrea purulenta o francamente ematica. La crescita della massa neoplastica pu\u00f2 esitare verso l'invasione delle strutture vicinori, con coinvolgimento delle strutture labirintiche o delle strutture nervose, come il nervo faciale.\nProfilo diagnostico.\nNelle fasi tardive, il quadro otoscopico pu\u00f2 dimostrare la presenza di una massa vegetante e sanguinamente e protrude nel condotto uditivo esterno. L'audiometria tonale liminare descrive un'ipoacusia di tipo trasmissivo o misto unilaterale, a testimonianza del processo espansivo a carico di un solo orecchio. La diagnosi istologica viene posta attraverso biopsia. La risonanza magnetica nucleare con mezzo di contrasto paramagnetico o la TC con mezzo di contrasto iodato possono essere utilizzate per indagare l'estensione del processo neoplastico e in coinvolgimento linfonodale.\nTerapia.\nIl trattamento \u00e8 principalmente chirurgico, con exeresi completa della neoplasia e delle strutture infiltrate (petrosectomia). All'exeresi del sito primario deve essere associata l'asportazione dei linfonodi parotidei e latero-cervicali. I trattamenti chemioterapici e radioterapici possono essere associati alla chirurgia, soprattutto quando non \u00e8 stata possibile l'exeresi completa.\nPrognosi.\nLa prognosi correla con l'estensione della neoplasia. In caso di neoplasia confinata, la sopravvivenza a 5 anni \u00e8 di circa il 70%. Tuttavia risulta essere del 10% nelle neoplasie estese associate alla presenza di metastasi linfonodali."}
{"id": "2578209", "revid": "1543377", "url": "https://it.wikipedia.org/wiki?curid=2578209", "title": "El Almendro (Nicaragua)", "text": "El Almendro \u00e8 un comune del Nicaragua facente parte del dipartimento di R\u00edo San Juan."}
{"id": "2578212", "revid": "339392", "url": "https://it.wikipedia.org/wiki?curid=2578212", "title": "Carcinoma a cellule squamose", "text": ""}
{"id": "2578213", "revid": "767487", "url": "https://it.wikipedia.org/wiki?curid=2578213", "title": "Stra\u0161imira Filipova", "text": "Gioca nel ruolo di centrale nell'.\nCarriera.\nClub.\nStra\u0161imira Filipova, sorella minore della pallavolista Marija Filipova, esordisce nella pallavolo professionista nel 2001 con il , nel massimo campionato bulgaro; dopo due stagioni passa allo , e l'anno successivo \u00e8 nuovamente al CSKA Sofia, club con il quale vince il suo primo scudetto.\nDopo un'annata in Polonia tra le file del , nel 2006 viene ingaggiata dal : con la squadra transalpina milita per tre annate, conquistando altrettanti scudetti e Coppe di Francia.\nNella stagione 2009-10 si trasferisce in Russia, nell', difendendone i colori per un quadriennio, prima di approdare ad un'altra formazione russa nella stagione 2013-14, ossia il . Nel campionato 2014-15 lascia la Russia per giocare nella Superliqa azera con l', militando nel medesimo campionato anche nella stagione seguente, vestendo tuttavia la maglia dell', con cui conquista lo scudetto.\nDopo una stagione di inattivit\u00e0 per maternit\u00e0, nel corso dell'annata 2017-18 viene ingaggiata dalla formazione polacca del con cui si aggiudica il campionato, tornando in patria nella stagione seguente quando veste nuovamente la maglia dello , che lascia nel gennaio 2019 per terminare l'annata con l', nella Sultanlar Ligi turca.\nNazionale.\nNel 2004 ottiene le prime convocazioni nella nazionale bulgara, vincendo successivamente tre bronzi all'European League 2009, all'European League 2011 e all'European League 2013 e due argenti all'European League 2010 e all'European League 2012."}
{"id": "2578216", "revid": "39224", "url": "https://it.wikipedia.org/wiki?curid=2578216", "title": "Neuroma dell'acustico", "text": ""}
{"id": "2578220", "revid": "1543377", "url": "https://it.wikipedia.org/wiki?curid=2578220", "title": "San Miguelito (Nicaragua)", "text": "San Miguelito \u00e8 un comune del Nicaragua facente parte del dipartimento di R\u00edo San Juan."}
{"id": "2578223", "revid": "373458", "url": "https://it.wikipedia.org/wiki?curid=2578223", "title": "Verbi inglesi", "text": ""}
{"id": "2578227", "revid": "1543377", "url": "https://it.wikipedia.org/wiki?curid=2578227", "title": "El Castillo (Nicaragua)", "text": "El Castillo \u00e8 un comune del Nicaragua facente parte del dipartimento di R\u00edo San Juan."}
{"id": "2578231", "revid": "86343", "url": "https://it.wikipedia.org/wiki?curid=2578231", "title": "San Juan del Norte", "text": ""}
{"id": "2578233", "revid": "767487", "url": "https://it.wikipedia.org/wiki?curid=2578233", "title": "San Juan de Nicaragua", "text": "San Juan de Nicaragua, in passato San Juan del Norte e conosciuto in inglese come Greytown, \u00e8 un comune del Nicaragua facente parte del dipartimento di R\u00edo San Juan."}
{"id": "2578234", "revid": "1442080", "url": "https://it.wikipedia.org/wiki?curid=2578234", "title": "Guangzhou International Women's Open 2009 - Singolare", "text": "Il singolare del Guangzhou International Women's Open 2009 \u00e8 stato un torneo di tennis facente parte del WTA Tour 2009.\nVera Zvonar\u00ebva era la detentrice del titolo, ma quest'anno non ha partecipato.\nShahar Peer ha battuto in finale Alberta Brianti 6-3 6-4."}
{"id": "2578238", "revid": "110157", "url": "https://it.wikipedia.org/wiki?curid=2578238", "title": "Chiesa di San Bernardino alle Monache", "text": "La chiesa di San Bernardino alle Monache \u00e8 un edificio religioso cattolico sito in via Lanzone, nel centro storico di Milano; eretta circa nel 1450 in mattoni rossi, \u00e8 quanto resta dell'ampio monastero trecentesco di Santa Maria di Cantalupo soppresso nel 1798 dalle leggi napoleoniche.\nStoria.\nIn questo luogo esisteva gi\u00e0 una chiesa precedente, del 1288. Dopo la morte del grande predicatore senese San Bernardino (1444), che era stato pi\u00f9 volte a Milano, si decise di costruire questa nuova chiesa a lui dedicata. Il titolo \"Alle Monache\" fu aggiunto perch\u00e9 la chiesa fu edificata per il grande monastero e per distinguerla da San Bernardino alle Ossa, al Verziere.\nSi ritiene che la chiesa sia della seconda met\u00e0 del XV secolo e che l'autore del progetto sia stato Pietro Antonio Solari. Nel 1645 la superiora Suor Maria Antonia Galimberti fece aggiungere alla chiesa un'ala con facciata barocca. Nel 1727 furono modificate le finestre ed il portale.\nCirca cinquant'anni dopo il convento venne soppresso (1798) e gli edifici che lo componevano furono man mano demoliti. Quando fu costruita l'attuale sede del liceo Manzoni nel 1913 fu distrutta anche l'ala secentesca della chiesa. Dopo restauri del 1922 e del 1984 la chiesa \u00e8 di nuovo aperta al culto."}
{"id": "2578239", "revid": "125748393", "url": "https://it.wikipedia.org/wiki?curid=2578239", "title": "Episodi de I Simpson (ventunesima stagione)", "text": "La ventunesima stagione de \"I Simpson\" \u00e8 stata originariamente trasmessa negli Stati Uniti d'America dal 27 settembre 2009 al 23 maggio 2010 su Fox.\nLa stagione comprende otto episodi della serie di produzione LABF, relativa alla precedente stagione.\nL'episodio \"I miei gioved\u00ec con Abie\" \u00e8 il 450\u00ba della serie.\nIn Italia, la ventunesima stagione \u00e8 stata trasmessa dal 20 settembre al 20 ottobre 2010 su Italia 1. \n\"Homer il ciccione\".\nBart e Milhouse si recano dall'Uomo dei fumetti e scoprono che l'uomo \u00e8 l'autore di un fumetto intitolato Everyman nel quale il protagonista acquisisce i poteri di altri supereroi solo toccando i fumetti che li ritraggono. L'opera ha subito un successo clamoroso e alcuni produttori decidono di realizzare un film tratto dal fumetto. L'autore accetta a patto di poter scegliere l'attore protagonista. Per la parte viene scelto Homer, l'unico ritenuto dall'Uomo dei Fumetti abbastanza grasso, tracagnotto e sfigato da interpretare il suo personaggio. La compagnia produttrice, per\u00f2, irrispettosa del parere dell'autore \u00e8 convinta che la gente voglia vedere i supereroi come modelli di perfezione e ingaggia un uomo per far dimagrire Homer. Quest'ultimo diventa muscoloso, ma quando il suo personal trainer se ne va ingrassa nuovamente e il film esce al cinema con un Everyman che in alcuni fotogrammi \u00e8 muscoloso e in altri \u00e8 obeso. Il film \u00e8 pessimo e i registi chiedono all'Uomo dei fumetti di scrivere sul Web che il film \u00e8 bellissimo, in cambio della direzione del sequel. L'Uomo dei fumetti rifiuta e scrive in internet che il film \u00e8 il peggiore che lui abbia mai visto.\n\"Bart prende uno zero\".\nPer movimentare la lezione della signora Edna Caprapall, Bart aggiunge dell'alcool al caff\u00e8 dell'insegnante. Edna si ubriaca e viene licenziata. Il nuovo insegnante \u00e8 un ragazzo giovane che si conquista velocemente l'apprezzamento dei ragazzi, consentendo loro di utilizzare i cellulari per fare lezione, via Wi-Fi o SMS. Bart per\u00f2 si sente in colpa e, quando si reca a trovare l'ex-maestra, scopre che la donna \u00e8 caduta in depressione. Vedendo la pubblicit\u00e0 di un libro di aiuto per la vita chiamato \"La risposta\", ne compra uno e lo usa per realizzare il sogno della maestra. Dopo un po' di tempo la signora Caprapall apre un negozio di muffin, e Bart rivela alla donna la verit\u00e0 sul suo licenziamento. Edna si arrabbia ammettendo che il suo vero sogno era insegnare. Bart vorrebbe allora rimediare facendo licenziare il nuovo insegnante per far riassumere Edna. Capisce per\u00f2 che sta sbagliando e confessa a Skinner dell'accaduto che, dopo averlo messo in punizione, sarebbe pronto a riassumere Edna se non ci fosse gi\u00e0 qualcuno al suo posto. Il nuovo insegnante, davanti alla porta della presidenza, si ubriaca per suo conto, insultando gli alunni, dando cos\u00ec a Skinner un motivo per licenziarlo e riassumere la signora Caprapall.\n\"Per salire pi\u00f9 in basso con la moglie\".\nMarge e le altre donne di Springfield sono al bowling, quando si accorgono dell'assenza dei maschi. Questi stanno assistendo tutti ad un combattimento di arti marziali miste. Marge scopre che Bart e i suoi compagni emulano i lottatori organizzando combattimenti nel cortile della scuola elementare. La donna si scandalizza e la sera entra nello stadio per protestare e convincere il patron dello sport, un ex lottatore, ad eliminare queste attivit\u00e0. Lui risponde proponendole una sfida di combattimento fra loro di due: chi vincer\u00e0 avr\u00e0 ragione. Marge accetta e comincia ad allenarsi con esperti di lotta e arti marziali, tra cui Drederick Tatum, Akira e il signor Burns. La sera dell'incontro inizialmente Marge si trova in difficolt\u00e0 ma, quando Bart sale sul ring per difenderla e rischia di essere picchiato, tira fuori la sua forza materna e stende l'avversario. Dopo la vittoria, si rivolge al pubblico per opporsi alla violenza nello sport, ma ormai sono tutti usciti per vedere due barboni che lottano.\nA fine episodio, nello stadio ormai vuoto, Bart sfida Lisa per \"risolvere il cattivo sangue che c'\u00e8 tra loro da quando Lisa \u00e8 nata\".\n\"La paura fa novanta XX\".\nTre storie di Halloween, introdotte dai tradizionali personaggi dei film horror come il mostro di Frankenstein, la Mummia, l'Uomo Lupo e Dracula che vagano per le strade di Springfield nella notte di Halloween. Dopo esser stati presi in giro da Spada (vestito come Venom), Secco (vestito da Master Chief della serie Halo) e Patata (vestito come Joker), comprano costumi nuovi e pi\u00f9 moderni da un negozio di Halloween: Dracula si veste come Iron Man, il mostro di Frankenstein come SpongeBob, la mummia come Jack Sparrow e l'Uomo Lupo come Harry Potter. Successivamente i quattro si recano ad una festa di Halloween per adulti da Homer e Marge, ma ben presto si presentano le loro mogli (che sono le versioni femminili dei mostri), arrabbiate con i loro mariti. Homer cerca di intervenire ma le mogli cominciano ad assalirlo e viene decapitato. La testa di Homer cade in una tazza di punch, quando una \"X\" appare su ognuno dei suoi occhi. \"Treehouse of Horror\" appare sugli occhi \"XX\", riassumendo \"Treehouse of Horror XX\", il titolo originario della puntata.\n\"Il diavolo veste nada\".\nIl responsabile della sicurezza del settore 7G alla centrale va in pensione e Carl viene nominato al suo posto. A differenza di quanto sperato da Lenny e Homer per\u00f2, non sembra appoggiare le leggerezze di sempre dei suoi amici. Homer viene nominato suo segretario e questo lo porta a lavorare fino allo sfinimento.\nNel frattempo Marge e le sue amiche, per raccogliere fondi da donare in carit\u00e0, decidono di posare per un calendario. Marge beve un po' troppo sul set e finisce per spogliarsi, tanto che il calendario viene pubblicato con solo foto sue (le amiche non compaiono), dove \u00e8 ritratta seminuda e in posizioni provocanti. Homer \u00e8 cos\u00ec spossato dal lavoro che non si accorge nemmeno del calendario: quando la sera torna a casa finisce per addormentarsi subito, trascurando Marge.\nA scuola Bart si trova a disagio per il modo in cui tutti guardano il calendario di sua madre.\nHomer cerca di riparare le disattenzioni con Marge, portandola in un hotel romantico sul mare, ma le richieste di Carl, che stanno diventando un'ossessione, lo raggiungono fin l\u00ec: Homer deve partire con lui per Parigi, dove si terr\u00e0 un raduno sulla fissione nucleare. A Parigi Carl conosce una donna e decide fermarsi pi\u00f9 tempo del previsto, ignorando la necessit\u00e0 di Homer di tornare dalla moglie.\nQuesta serie di circostanze porta Ned e Marge ad avvicinarsi tra loro: durante una cena arrivano quasi a baciarsi, trattenendosi appena in tempo. Homer decide di tornare da Marge a Springfield. Carl vorrebbe licenziarlo per averlo abbandonato a Parigi, ma Homer lo mette al corrente che la donna che sta frequentando in Francia non \u00e8 altro che Carla Bruni, moglie del presidente della Repubblica francese Nicolas Sarkozy, e minaccia di avvertire il presidente.\nAl ritorno a casa, Homer trova Ned e Marge insieme, ma dopo un primo momento di rabbia, ritiene di non doversi preoccupare per Ned.\n\"Scherzi e salute\".\nDopo l'ennesima serie di scherzi, Bart viene a sapere dal direttore Skinner di un ragazzo in grado di fare scherzi pi\u00f9 terribili dei suoi. Indagando, viene a sapere la storia dal giardiniere Willie, scoprendo che il nome del ragazzo \u00e8 Andy Hamilton: quando questo frequentava la scuola, Willie era l'insegnante di nuoto nella piscina della scuola presente in passato, e Skinner era molto meno severo con gli alunni e anche fico. Quando volle farsi un bagno in piscina scopri troppo tardi che questa era stata riempita da Andy di vermi e, a causa della chiusura automatica, vi rimase intrappolato per qualche giorno: quando fu ritrovato da Willie, il direttore era completamente cambiato, degradando Willie a giardiniere e cementificando la piscina.\nNel frattempo Marge si trova con altre madri (tra cui Selma, Manjula e la madre di Gerald) per giochi e merende tra loro e i figli. Quando serve la merenda per\u00f2, le altre madri si scandalizzano di come il cibo che serve sia pieno di grassi e poco salutare per i bambini, andandosene indignate. Marge decide quindi di cambiare supermercato e far mangiare a tutti solo cibi sani.\nBart intanto trova Andy, ammirandolo come fonte di ispirazione. Quando Lisa per\u00f2 definisce \"sfigato\" Andy, Bart capisce che il ragazzo non ha fatto niente della sua vita, e decide di aiutarlo a cambiare. Chiede a Krusty di assumerlo, ma Andy si fa licenziare il primo giorno.\nAl successivo ritrovo tra le madri, Marge offre orgogliosa cibi sani alle altre, solo per scoprire che ora sono i contenitori in cui cucina e serve ad essere poco salutari. Scoraggiata, di lasciar perdere e strafogarsi di cibo con Homer, lasciando i cibi sani ai figli.\nBart riesce a far riassumere Andy, ma teme che invece di lavorare voglia fare uno scherzo per rovinare il programma di Krusty. Scopre invece che \u00e8 stato nominato sceneggiatore e che lo scherzo fa parte dello show. Nonostante abbia trovato un lavoro e una ragazza e scriva per la TV, Lisa continua a sostenere che sia uno sfigato.\n\"Bifolchi di coccio e manici di scopa\".\nI Simpson, di ritorno da un weekend di vacanza, hanno un incidente in macchina e vengono salvati da Cletus Spuckler. Mentre Homer scopre il mondo dei distillati illegali fatti in casa, Lisa si perde nel bosco giocando a nascondino con le figlie di Cletus e incontra tre ragazze wicca. All'inizio appare scettica come al solito, ma poi decide di tornare nel bosco e diventare una wicca, poich\u00e9, proprio nel giorno in cui non riesce a svolgere un compito, si assenta la Hoover per una strana malattia e riceve comunque una \"A\". A Lisa viene cos\u00ec il dubbio che sia merito di una maledizione delle tre wicca. Ned Flanders viene a sapere le intenzioni di Lisa e decide di chiamare la polizia. Nel frattempo Homer e Cletus girano per la campagna per gustare i distillati illegali degli altri bifolchi. La sera dell'iniziazione di Lisa coincide con un raduno di distillati illegali. Quando la polizia si avvicina, il raduno viene abbandonato in fretta e i distillati gettati nel fiumiciattolo. Il commissario Winchester arriva sul posto del rito wicca e arresta le tre ragazze. Il primo giorno del processo, le tre ragazze pregano la natura di salvarle e met\u00e0 delle persone della citt\u00e0 diventa cieca. Il processo si conclude perch\u00e9 giudicato dal giudice inconsistente, ma la citt\u00e0, colpita dall'apparente maledizione della cecit\u00e0, decide di farsi giustizia da sola e assicurarsi di sapere se le tre ragazze siano veramente delle streghe, con un metodo simile a quelli utilizzati durante la caccia alle streghe. Lisa per\u00f2 ferma la folla adirata, rivelando che molti abitanti sono rimasti accecati perch\u00e9 quando i distillatori hanno gettato i loro alcolici nel fiume essi hanno contaminato la riserva idrica cittadina. Ogni persona che ha quindi bevuto dai rubinetti ha subito la temporanea cecit\u00e0. Le tre ragazze vengono liberate, e anche se Lisa decide di non diventare pi\u00f9 una wicca, conclude di voler essere meno razionale e pi\u00f9 libera.\nIl titolo \u00e8 un riferimento al film \"Pomi d'ottone e manici di scopa\" (\"Bedknobs and Broomsticks\", 1971) in cui Angela Lansbury interpreta una strega buona che cerca di padroneggiare la magia per sconfiggere i nazisti. Durante l'episodio viene anche citato l'episodio dello stupro di \"Un tranquillo weekend di paura\" (1972).\n\"Fratello di Bart, dove sei?\".\nBart, vedendo Lisa e Maggie che giocano insieme, scopre improvvisamente la mancanza di un fratello e di un legame con lui. Quando Homer declina la richiesta del figlio perch\u00e9 non vuole un altro figlio, Bart fa di tutto perch\u00e9 sua madre rimanga incinta. Quando per\u00f2 viene a sapere da Secco, Spada e Patata dell'esistenza degli anticoncezionali, cerca di sabotare Marge sostituendo le sue pillole con delle tic tac. Marge lo scopre e ne parla col figlio: quando Bart capisce che potrebbe avere anche una terza sorella decide di cambiare strategia. Va in un orfanotrofio per adottare un fratello, ma ovviamente non glielo danno. Un bambino dell'orfanotrofio di nome Charlie per\u00f2 lo sente parlare e scappa per raggiungerlo a casa Simpson. I due passano una giornata come fratelli, ma alla sera Lisa li raggiunge e convince Bart a riportare Charlie all'orfanotrofio, perch\u00e9 altrimenti dovrebbero vivere sempre in fuga. Quando poi Bart torna a trovare Charlie, scopre che \u00e8 stato adottato da una famiglia e che ora ha sei sorelle.\nIl titolo \u00e8 un riferimento al film \"Fratello, dove sei?\" (\"O Brother, Where Art Thou?\", 2000).\n\"I miei gioved\u00ec con Abie\".\nNonno Simpson, lasciato solo su una panchina dalla famiglia che assiste ad uno spettacolo con un polipo in un parco marino, viene avvicinato da Marshall Goldman, un giornalista che si interessa ai suoi racconti. Quando vengono pubblicati su \"The Springfield Shopper\", Homer si rende conto di quanto fossero interessanti i racconti di suo padre. A scuola nel frattempo, a Bart viene affidato Larry (l'agnellino di pezza della classe) per il weekend. Siccome a lui non interessa nulla del pupazzo, Lisa si offre di accudirlo al suo posto per evitare che il fratello lo distrugga. Purtroppo, per una disattenzione Larry le cade nelle fogne. Homer nel frattempo vuole recuperare il rapporto col padre, ma viene respinto da Abe che gli dice che Marshall \u00e8 stato pi\u00f9 figlio di lui ascoltando le sue storie. Decide allora di scrivere un suo racconto e portarlo allo Springfield Shopper. Quando \u00e8 l\u00ec, entra per curiosit\u00e0 nell'ufficio di Goldman, e scopre che intende uccidere suo padre per farne una storia e diventare famoso. Bart nel frattempo scopre che Lisa ha perso Larry e scende nelle fogne per ritrovarlo: viene inseguito prima da gatti e topi di fogna, poi riesce a ritrovare Larry anche se il pupazzo si rompe quando lo usa per uscire dalle fogne. Homer raggiunge il padre sul treno dove Marshall progetta di ucciderlo, ma il giornalista ha una pistola e Homer si ritrova con le spalle al muro. Abe per\u00f2 riesce a mettere fuori gioco Marshall, e perdona il figlio perch\u00e9 perlomeno non ha mai tentato di ucciderlo. Nel finale, Larry \u00e8 stato riparato e Abe spiega al figlio come vaneggiare, e la puntata si conclude con un vaneggiamento di Homer.\n\"C'era una volta a Springfield\".\nIl programma di Krusty sta perdendo gli ascolti delle bambine, per cui gli viene affiancato nel programma una ragazza di nome Penelope per riconquistare l'audience. Nel frattempo Homer scopre che al lavoro il signor Burns ha tolto le ciambelle per ridurre i costi. Quando se ne lamenta con Lenny e Carl da Boe, un uomo propone loro di lavorare per la sua centrale. Penelope nel programma di Krusty interpreta una principessa col suo nome, e subito raccoglie numerosissime fan, sostituendo il franchising di Krusty. Quando il clown decide di affrontarla verbalmente, la ragazza gli rivela di amarlo da quando aveva 12 anni, e i due si mettono insieme. Il programma diventa di carattere totalmente mieloso e inneggia continuamente all'amore, suscitando il disgusto di Bart e Milhouse. In una puntata, Krusty chiede alla ragazza di sposarlo, cos\u00ec i due bambini decidono di fermare il matrimonio. Homer, Lenny e Carl nel frattempo sono pronti a lasciare la centrale dopo aver constatato i vantaggi dell'altro lavoro, ma vengono intercettati nel parcheggio dal signor Burns, che li corrompe con delle ciambelle di lusso e li riesce a tenere a lavorare per lui. Al matrimonio di Krusty, Bart e Milhouse mostrano a Penelope come il clown abbia trattato male le mogli dei suoi precedenti 15 matrimoni, ma alla ragazza la cosa non importa. Krusty per\u00f2 si rende conto di poter far soffrire la ragazza che ama, e decide di non sposarla. Penelope va a Parigi, suonando canzoni malinconiche con una chitarra, ma viene raggiunta da Krusty, che le dice di aver cambiato idea e di voler stare con lei. La puntata si chiude con una scritta in sovraimpressione recitante \u00abGrazie di questi 20 meravigliosi anni - Il meglio deve ancora arrivare\u00bb.\n\"Million dollar... magari!\".\nHomer, al lavoro, trova in un biscotto della fortuna un biglietto che gli dice che quello sar\u00e0 il suo giorno fortunato. All'inizio \u00e8 scettico, ma cambia idea quando cominciano a capitargli eventi fortunati. Lisa, nel frattempo, scopre che alla casa di riposo di Springfield il televisore non ha il decoder e si offre di andarlo a comprare. Quando \u00e8 all'ipermercato vede il signor Burns divertirsi con la console \"Funtendo Zii\" (chiaro riferimento alla Nintendo Wii) e decide di comprare quella. Homer intanto deve raggiungere la famiglia per un duetto con Marge ad un brindisi di nozze, ma si ferma al Jet Market per comprare un biglietto della lotteria convinto di vincere. Quando si precipita al ricevimento ha per\u00f2 un incidente e cade nella scarpata; risvegliatosi all'ospedale, scopre di aver effettivamente vinto un milione di dollari, ma non pu\u00f2 dirlo a Marge perch\u00e9 altrimenti scoprirebbe che ha fatto altro invece di andare al ricevimento. Fa riscuotere i soldi da Barney e li nasconde in un albero del giardino di casa. Non pu\u00f2 permettersi di spenderli liberamente, quindi compra le cose di cui la famiglia ha bisogno e gliele fa trovare quasi per caso. Lisa porta la Zii agli anziani, che cominciano a divertirsi con essa. Un giorno Bart scopre Homer che prende i soldi dall'albero e il padre racconta l'accaduto; inizialmente si divertono insieme spendendo un po' di soldi, ma quando Homer vuol far tornare al dovere il figlio, Bart lo ricatta dicendo che riveler\u00e0 tutto alla madre. Lisa, tornata alla casa di riposo, scopre che le infermiere hanno distrutto la Zii, perch\u00e9 gli anziani, risvegliandosi dal loro torpore, le obbligavano a lavorare di pi\u00f9. Homer, all'ennesimo ricatto di Bart, decide di dire tutto alla moglie. Quando le confessa tutto, lei \u00e8 felice dei soldi che hanno, ma Homer le dice che ormai li ha spesi tutti per la famiglia. Marge comunque lo perdona.\n\"Un incontro con il curling\".\nHomer e Marge scoprono il curling in una pista di pattinaggio, appassionandosi allo sport. Dopo mesi di allenamento, insieme a Skinner e alla madre Agnes, si qualificano per le Olimpiadi di Vancouver 2010. Lisa nel frattempo, comincia a collezionare spillette olimpiche in modo esagerato. Prima della semifinale, Agnes dice di voler allontanare dalla squadra Homer poich\u00e9 non abbastanza bravo, ma Marge si oppone promettendo di rimediare agli errori del marito. Lisa intanto arriva a cedere le sue perle per l'ennesima spilletta. Durante la semifinale, Marge riesce a rimediare all'ennesimo errore di Homer, ma si rompe un braccio nel tentativo. Bart scopre il problema della sorella con le spillette e la aiuta a smettere, prima facendogliele gettare tutte, poi truffando il venditore, spacciando un pezzo capovolto di una foto di Homer per la nuova e inedita spilletta delle prossime Olimpiadi invernali in Russia del 2014, \"Fatov\", facendosi ridare le perle. Mentre con Seymour la squadra statunitense \u00e8 pronta a dare forfait per l'indisposizione di Marge, Homer scopre che la moglie \u00e8 mancina, e decidono di giocare lo stesso la finale. Marge riesce a far vincere la squadra usando solo il braccio sinistro, e festeggiano l'oro olimpico.\n\"Il colore giallo\".\nLisa, per una ricerca di scuola, si informa sull'albero genealogico di famiglia. Alla ricerca di un buon antenato, in soffitta trova il diario di Eliza Simpson. Scopre che lei e la sua famiglia nel 1860 aiutavano gli schiavi a fuggire in Canada. Il diario racconta che Eliza si intrufol\u00f2 nella propriet\u00e0 del colonnello Burns (padre di Montgomery Burns) e liber\u00f2 il suo schiavo Virgil, venendo scoperta dalle guardie e costretta a scappare; a quel punto il diario diventa illeggibile. In biblioteca trova un libro di ricette della madre di Eliza che racconta che la figlia riusc\u00ec a fuggire e tornare a casa. A scuola, espone con orgoglio la storia di Eliza, ma Milhouse rivela che leggendo il diario del suo antenato ha scoperto che la storia non era finita. Il colonnello Burns, corrompe Hiram (il padre di Eliza) e la ragazza non dice niente per opporsi. Lisa, disperata, si reca di nuovo in biblioteca e scopre un filmato di Eliza, dove ormai vecchia confessa che quello di non aver salvato Virgil sia il suo unico rimpianto. Lisa, tornata dalla famiglia, lamenta di aver ormai perso le speranze di trovare qualche buon antenato, ma a quel punto nonno Simpson confessa di sapere la vera fine della storia. La madre di Eliza, conoscendo il marito, salva Virgil minacciando Burns con un fucile, poi insieme a lui si dirige verso il Canada. Alla fine del viaggio, i due si avvicinano anche sentimentalmente, la donna divorzia da Hiram e sposa Virgil, mantenendo il cognome Simpson poich\u00e9 l'ex schiavo non ne aveva uno. Loro figlio \u00e8 il bisnonno di Abe; la famiglia Simpson scopre cos\u00ec di avere un antenato nero.\n\"Cartoline dall'interno\".\nAll'ennesimo compito non svolto, la maestra Caprapall fa chiamare i genitori di Bart con una lettera e quest'ultimo si trova cos\u00ec un mese di compiti arretrati. Quando Bart capisce che Marge lo compatisce, cerca di farla litigare con Homer, che invece vuole che il figlio svolga tutti i compiti, per sfruttare la situazione a proprio vantaggio. I coniugi litigano, ma si riappacificano e decidono di ignorare le marachelle del figlio per non rovinare il matrimonio. Bart si rende conto che gli scherzi non sono pi\u00f9 divertenti senza nessuno che lo sgridi. Tenta allora di far crollare la scuola usando la vecchia metropolitana abbandonata. Homer e Marge trovano una lettera di Lisa che li avverte del pericolo e Homer riesce a fermare Bart azionando il freno di emergenza. I genitori sgridano il figlio e riprendono a punirlo; Lisa va da Bart e gli dice che sa che in realt\u00e0 \u00e8 stato lui a scrivere la lettera che ha firmato col nome della sorella, ma che manterr\u00e0 il segreto.\n\"Rubare la prima base\".\nLa signora Caprapall \u00e8 assente e la scuola non pu\u00f2 permettersi un supplente, cos\u00ec la classe di Bart viene unita all'altra quarta elementare della scuola. L\u00ec Bart \u00e8 compagno di banco di una ragazza di nome Niki di cui s'innamora. Quando chiede al nonno come fare per conquistarla, lui gli dice di rubarle un bacio. Bart il giorno successivo bacia Niki, che per\u00f2 ne rimane scandalizzata. I suoi genitori, avvocato la madre e pubblico ministero il padre, venuti a saperlo minacciano di fare causa alla scuola e obbligano l'istituto a proibire ogni tipo di contatto fisico. Lisa nel frattempo \u00e8 alle prese col suo problema di essere distanziata dai compagni poich\u00e9 brava a scuola. Quando si sfoga sul suo blog dell'orto botanico, un misterioso utente di nome \"flusa1\" le dice di non arrendersi. Niki nel frattempo sembra aver preso interesse per Bart e i due si scambiano effusioni di nascosto. Mentre Lisa nel cortile della scuola si chiede chi possa aver lasciato il commento, atterra un elicottero da cui scende Michelle Obama, venuta a parlare a tutti dell'esempio di Lisa e di come anche lei sia stata brava a scuola e ora sia la moglie del Presidente degli Stati Uniti d'America (\"flusa1\" sta per First Lady U.S.A. 1, perch\u00e9 Ralph aveva gi\u00e0 preso il nickname \"flusa\"). Bart intanto \u00e8 sul tetto con Niki, ma la ragazza continua a cambiare opinione e lui non sa come comportarsi; subito dopo lui ha un incidente e cade dal tetto. Nessuno lo tocca per la legge che lo proibisce a scuola e tutti attendono l'ambulanza. Niki per\u00f2 si fa largo tra le persone e lo salva praticandogli la respirazione bocca a bocca, durante la quale Bart sogna alcuni famosi baci della storia del cinema ispirata alla scena finale del film di Giuseppe Tornatore \"Nuovo Cinema Paradiso\". Quando Bart la ringrazia e dice di amarla, la ragazza lo ignora, continuando poi ad alternare amore e indifferenza per Bart, sempre pi\u00f9 confuso che alla fine grida \"Io ti amo!\".\n\"La pi\u00f9 grande storia mai ra-d'oh-ntata\".\nNed Flanders decide di invitare Homer ad un pellegrinaggio in Terra santa per cercare di riconvertirlo al cristianesimo. Durante la visita alla basilica del Santo Sepolcro, Homer si addormenta sulla tomba di Ges\u00f9 facendo venire a Ned una crisi di nervi che impedisce ad entrambi di entrare nella chiesa a vita. Credendo Flanders fuggito nel deserto (in realt\u00e0 entrato in un bar), Homer si inoltra tra le dune del deserto perdendosi, finch\u00e9 si ritrova vicino al Mar Morto dove ha un'allucinazione che gli fa credere di essere il Messia. Decide cos\u00ec di recarsi alla Cupola della Roccia (in quanto luogo sacro per tutte e tre le religioni abramitiche) per spiegare che non ha senso essere divisi fra cristiani, ebrei e musulmani (lanciando il messaggio \"Pace e pollo!\"). Flanders capisce di aver migliorato un po' il vicino, sebbene soffra in realt\u00e0 della sindrome di Gerusalemme, come tutto il resto della comitiva con cui sono andati.\n\"American history X-cellente\".\nMontgomery Burns finisce in prigione quando la polizia scopre che in casa sua c'\u00e8 un dipinto rubato da un museo ed il signor Smithers prende il suo posto alla centrale. All'inizio questi si dimostra gentile con i lavoratori, ma quando scopre che essi si approfittano di lui si incattivisce diventando peggio del suo predecessore. Lisa e Bart nel frattempo si occupano di allevare delle formiche. Durante un litigio su come sfamarle, la casa delle formiche si rompe ed il piccolo aiutante di Babbo Natale le mangia tutte tranne una. I fratelli riprendono ad allevare la formica superstite, ma Lisa si accorge che le resta poco da vivere, per cui decidono di lasciarla libera. Il piccolo aiutante di Babbo Natale per\u00f2 divora anche lei. Il signor Burns intanto in cella conosce un uomo (John Coffey de \"Il miglio verde\") che lo redime dalla sua malvagit\u00e0; Homer, Lenny e Carl si intrufolano in prigione per liberarlo, poich\u00e9 preferiscono lui al signor Smithers. L'uomo che ha redento Burns gli chiede se vuole veramente andarsene, ma quest'ultimo dice che in fondo un po' della sua malvagit\u00e0 \u00e8 rimasta e si \u00e8 riprodotta velocemente, quindi torna alla centrale e tutto torna come prima.\n\"Capo di cuori\".\nBart a scuola scopre il gioco \"palle da battaglia\" (evidente riferimento a \"Bakugan\"), il direttore Skinner lo vede intento in scambi coi compagni e pensa che si tratti di narcotraffico, cos\u00ec chiama Marge e glielo riferisce. Homer nel frattempo, arrestato e condannato a lavori socialmente utili, stringe amicizia col commissario Winchester. Durante una rapina in cui Homer segue l'amico, il commissario rimane gravemente ferito cercando di salvare Homer. Homer rimane all'ospedale ad assistere l'amico, ma quando si riprende gli dice di voler tornare dalla famiglia. Winchester rimane offeso e i due hanno un diverbio. Marge nel frattempo, convinta che il figlio traffichi droga, mette a soqquadro la camera di Bart per trovarla. Quando questi la sorprende, Marge chiede al figlio spiegazioni e Bart chiarisce la faccenda, scoprendo per\u00f2 che alla madre piace il suo gioco; infastidito dal fatto che a sua madre piaccia il gioco decide di gettarlo via. Intanto Eddie e Lou, preoccupati perch\u00e9 Winchester \u00e8 scomparso, vanno da Homer perch\u00e9 li aiuti a ritrovarlo. Homer ritrova l'amico nel luogo in cui amavano stare, ma nel tentativo di fermare Tony Ciccione ed i suoi che stavano falsificando magliette Lacoste l\u00ec vicino, vengono entrambi catturati. Grazie per\u00f2 ad una collaborazione fra i due, riescono a liberarsi e a catturare i criminali.\n\"La piccola e la balena\".\nA causa della bolletta della luce troppo cara Homer decide di staccare tutti gli apparecchi elettrici per risparmiare, ma Lisa lo convince a passare a energie rinnovabili per farlo in modo pi\u00f9 intelligente. Vanno ad una fiera ed installano una pala eolica in giardino; Homer decide di interrompere il contratto con la centrale e di vivere solo con l'energia prodotta dal vento, ma si accorge solo dopo che in assenza vento non hanno elettricit\u00e0. Con l'arrivo di una tempesta molto forte, la pala viene comunque distrutta. Bart e Lisa, in giro per la citt\u00e0 a vedere i danni causati, trovano una balena spiaggiata. Lisa cerca subito di salvarla, battezzandola Bluella de Balenon, e chiede aiuto al padre, ma n\u00e9 lui n\u00e9 il resto di Springfield riesce a ributtarla in mare. Lisa rimane con la balena, finch\u00e9 essa non muore e lei ci rimane male (inizialmente pensava che fosse stata salvata dall'EPA ma in verit\u00e0 era un sogno). Mentre Springfield usa la carcassa della balena per un gran numero di prodotti, Lisa \u00e8 tormentata dal ricordo della balena, e ritornando sulla spiaggia vede due piccole balene in mare. Capisce che sono i figli di Bluella, la balena morta, ma essi sono subito minacciati da alcuni squali. Insieme al padre si precipita per salvarli, ma vengono bloccati da due animalisti che le fanno capire che per salvarli dovrebbe uccidere altri animali innocenti. Decide di lasciar fare alla natura il suo corso, ma Homer cade in acqua e viene circondato dagli squali. Arriva in quel momento il padre delle balene che salva Homer e scaccia gli squali, poi si allontana con i figli, mentre la famiglia Simpson li guarda allontanarsi dal pontile.\n\"Videosorveglianza e reality show\".\nLisa viene invitata in un gruppo di dibattito, ma perde la sfida di discussione perch\u00e9 bionda. Homer scorda una borsa riempita di plutonio alla stazione. I cittadini, preoccupati per la minaccia del terrorismo, accettano che un'azienda londinese li spii attraverso delle telecamere. L'incarico di controllare la citt\u00e0 viene dato a Ned Flanders, che se ne serve in maniera eccessiva, rimproverando comportamenti che non rispettano la Bibbia attraverso un altoparlante. Lisa nel frattempo, continuando a sentire pregiudizi verso le bionde, decide di tingersi i capelli per farli diventare castani. Bart scopre casualmente un'area, situata nel giardino di casa sua, in cui le telecamere non possono controllarli. Homer e suo figlio decidono di guadagnare soldi facendo pagare l'ingresso all'area, dove i cittadini di Springfield possono fare ci\u00f2 che vogliono. Lisa, ora castana, vince un dibattito, e dimostra ai giudici di aver vinto solo perch\u00e9 castana. Marge, quando scopre cosa ha fatto Homer, siccome in disaccordo si lascia scappare la cosa senza rendersi conto di essere spiata e cos\u00ec Ned li scopre. A quel punto, dopo aver ascoltato le ragioni di Homer, decide di distruggere le telecamere. Alla fine si scopre che Springfield si era resa, involontariamente, protagonista di un reality show trasmesso nel Regno Unito dal titolo \"I buzzurri americani\". Poich\u00e9 le telecamere vengono distrutte, il proprietario dell'azienda di sorveglianza avvisa la regina Elisabetta II dell'accaduto, mentre il principe Carlo si lamenta con sua madre del fatto che il suo gatto abbia l'alito che puzza di cibo per gatti.\n\"Boe Letter Blues\".\nIn occasione della festa della mamma, i padri di Springfield vanno con i figli sull'isola delle Donnole Selvagge, vicino a Springfield, per lasciare tempo libero alle madri. Mentre stanno partendo, Homer, Apu e Lovejoy ricevono una lettera di Boe che li informa che una delle loro mogli sta per scappare con lui. I tre, arrivati sull'isola si interrogano su chi possa essere tra loro. Tutti e tre ricordano episodi spiacevoli in cui le mogli erano state da sole con Boe dopo aver litigato con i mariti. Quando il traghetto torna a prenderli e li riporta a Springfield, Homer \u00e8 il primo che torna a casa. Fortunatamente Marge \u00e8 ancora l\u00ec, e sta semplicemente facendo un ritratto alla madre (che si credeva morta). Anche Lovejoy quando torna dalla moglie scopre che ha organizzato una vacanza romantica per ricucire i rapporti. Apu tornando a casa trova Boe e la moglie, ma il barista spiega che non \u00e8 l\u00ec per scappare con lei. I tre mariti si riuniscono al bar di Boe, e lui spiega di aver mandato la lettera per far loro notare che trattavano male le mogli, e di averle poi convinte a perdonare i mariti.\n\"Il Bob vicino di casa\".\nNella casa a fianco a quella dei Simpson si trasferisce un certo Walt Warren. Bart lo ritiene essere Telespalla Bob poich\u00e9 riconosce in lui la sua voce. Gli altri per\u00f2 non gli credono perch\u00e9 Walt si dimostra un uomo completamente diverso da Bob. Per rassicurare il figlio, Marge porta il figlio alla prigione e Bart vede in effetti che Bob \u00e8 in una cella di isolamento. Subito dopo la visita per\u00f2, Bob riesce a fuggire dalla cella e si dirige verso la casa dei Simpson. Walt nel frattempo invita Bart ad una partita degli Isotopi allo stadio ed il ragazzo accetta. Bob arriva a casa dei Simpson ma viene sopraffatto da Homer; l'uomo per\u00f2 afferma di essere il vero Walt, e che Bob ha preso il suo posto e ora vuole uccidere Bart. Per dimostrare ci\u00f2 che dice, si toglie le scarpe e mostra che i suoi piedi sono piccoli. Il vero Bob intanto ha legato Bart al sedile e svela il suo piano: Walt era il suo compagno di cella, l'ha addormentato e ha scambiato le loro facce per assomigliare a lui, riuscendo ad uscire poich\u00e9 Walt era dentro per un reato minore. I Simpson vanno a casa di Bob e scoprono che vuole uccidere Bart al confine dei cinque stati. Quando raggiungono l'ultima stazione di rifornimento prima della meta, la cameriera della tavola calda dice per\u00f2 che Bob si \u00e8 diretto in Messico. Mentre i Simpson si dirigono l\u00ec, Walt non le crede perch\u00e9 convinto sia rimasta affascinata dalla sua faccia (che ora ha Bob) e si dirige verso la meta originale. Bob nel frattempo, al confine dei cinque stati rivela a Bart che l'ha portato l\u00ec in modo che il suo omicidio non sia perseguibile in nessuno dei cinque stati, poich\u00e9 lui spara in uno e Bart viene colpito e muore in un altro. Walt arriva appena in tempo per salvare Bart e disarmare Bob, ma questo riprende la pistola ed intende uccidere entrambi. A quel punto per\u00f2 il commissario Winchester arriva per arrestare Bob (avvisato da Bart prima di uscire di casa, poich\u00e9 ancora non si fidava), ed altrettanti poliziotti arrivano dagli altri quattro stati, impedendogli di essere fuori da una giurisdizione non controllata dalla polizia. Bob viene cos\u00ec arrestato, ed i Simpson commentano che non potranno avere vicino peggiore di lui. Al posto di Bob si trasferisce il cugino di Flanders con le figlie uguale nei modi a Ned e ai figli che fa andar Homer fuori di testa.\n\"Giudicami delicatamente\".\nAl concorso del cane pi\u00f9 brutto di Springfield, Boe per caso fa un commento sarcastico e viene acclamato dalla folla come giudice al posto di Krusty. Dopo il concorso, gli viene chiesto di fare il giudice in molti altri concorsi ed eventi, sempre coi suoi commenti cattivi e sarcastici. Dopo un po', viene scelto per diventare un giudice di \"American Idol\". Con Boe a Hollywood, il bar viene chiuso e Homer resta a casa sommergendo Marge di attenzione; sentendosi soffocata, la donna cerca prima di mandarlo in un altro bar, poi sotto suggerimento di nonno Simpson decide di farlo giocare a golf. Intanto Simon Cowell, un altro dei giudici del programma, consiglia a Boe di non diventare un giudice cattivo come lui, perch\u00e9 poi si ritrover\u00e0 solo. Quando a Boe tocca giudicare, esordisce con un commento positivo, venendo poi schernito da Simon. Quando gli chiede il perch\u00e9 di tutto ci\u00f2, Simon rivela di averlo sabotato per non farsi sostituire da lui come giudice ultrapagato. Boe cerca quindi di ucciderlo con una bottiglia rotta, ma viene portato via e bandito per sempre dalla California. Marge nel frattempo scopre da un anziano al campo di golf, che iniziando a giocare Homer si farebbe talmente coinvolgere da trascurare poi la propria famiglia; impedisce quindi al marito di iniziare a giocare. Con Boe che riapre il suo bar, tutto ritorna come prima."}
{"id": "2578240", "revid": "2373", "url": "https://it.wikipedia.org/wiki?curid=2578240", "title": "Composta di frutta", "text": ""}
{"id": "2578243", "revid": "73411", "url": "https://it.wikipedia.org/wiki?curid=2578243", "title": "Signori di Sark", "text": ""}
{"id": "2578246", "revid": "155634", "url": "https://it.wikipedia.org/wiki?curid=2578246", "title": "Melissa Gorra", "text": "Biografia.\nOriginaria di Clusone, in carriera ha preso parte a due edizioni dei Mondiali juniores, ottenendo come miglior risultato l'11\u00ba posto nella staffetta di Malles Venosta 2008.\nHa esordito in Coppa del Mondo a Sjusj\u00f8en il 20 novembre 2011 in una staffetta, dove con le compagne si \u00e8 classificata 12\u00aa. Gareggia prevalentemente in Alpen Cup."}
{"id": "2578249", "revid": "1699816", "url": "https://it.wikipedia.org/wiki?curid=2578249", "title": "Sheldon Dinkleberg", "text": ""}
{"id": "2578252", "revid": "585241", "url": "https://it.wikipedia.org/wiki?curid=2578252", "title": "Velotaxi", "text": "Il velotaxi (o all'italiana velotass\u00ec) o bicitaxi \u00e8 un mezzo di trasporto simile al risci\u00f2.\nIl veicolo \u00e8 diviso in due parti: la parte anteriore \u00e8 una bicicletta a pedalata assistita, che viene azionata dal tassista, la parte posteriore \u00e8 un alloggio dove si pu\u00f2 accomodare il passeggero.\nQuesto tipo di taxi \u00e8 vietato nella maggior parte delle citt\u00e0 italiane, sebbene sia ritenuto da alcuni un mezzo di trasporto ideale da usare nei centri storici chiusi al traffico.\nAll'estero viene usato dai passeggeri per effettuare brevi spostamenti in luoghi vietati o difficilmente accessibili alle auto.\nDati tecnici.\nLe dimensioni approssimative di un velotaxi sono di 3100 x 1100 x 1700\u00a0mm.\nLa velocit\u00e0 varia dai 25 ai 45\u00a0km/h, l'autonomia di una carica di batterie \u00e8 di 30\u00a0km.\nAspetti economici.\nNel 2009 un velotaxi costa circa 8.000 \u20ac, mentre il prezzo di una corsa di un quarto d'ora \u00e8 di circa 5 \u20ac.\nA Francoforte i velotaxi sono diventati uno strumento per combattere la disoccupazione giovanile: gli studenti o i disoccupati possono affittarne uno per la modica cifra di 6 \u20ac al giorno (inclusi il costo dell'assicurazione e delle riparazioni dei danni) e ricavare dal servizio svolto giornalmente dai 50 ai 150 \u20ac.\nSui fianchi e nel retro del mezzo pu\u00f2 essere esposta una pubblicit\u00e0, che pu\u00f2 risultare redditizia dal momento che questi veicoli operano prevalentemente in zone centrali delle citt\u00e0 molto frequentate da turisti."}
{"id": "2578255", "revid": "2104290", "url": "https://it.wikipedia.org/wiki?curid=2578255", "title": "Puerto Cabezas", "text": "Bilwi \u00e8 un comune del Nicaragua, capoluogo della Regione Autonoma Atlantico Nord."}
{"id": "2578256", "revid": "287204", "url": "https://it.wikipedia.org/wiki?curid=2578256", "title": "Cleveland Pipers", "text": "I Cleveland Pipers sono stati una franchigia di pallacanestro della National Industrial Basketball League e della American Basketball League (1961-1963) (ABA), con sede a Cleveland."}
{"id": "2578257", "revid": "767487", "url": "https://it.wikipedia.org/wiki?curid=2578257", "title": "Bruno Grossi", "text": "Biografia.\nBruno Grossi inizia lo studio del flauto con Andr\u00e8 Jaunet, perfezionandosi in seguito con Maxence Larrieu, Peter-Lukas Graf e Aur\u00e8le Nicolet.\nVincitore di numerosi concorsi internazionali, tra cui l'Interart di Budapest.\nInizia la carriera internazionale in seguito alla vincita del primo premio al prestigioso concorso \"Jean-Pierre Rampal\" di Parigi nel 1993.\nIn qualit\u00e0 di solista si esibisce regolarmente nell'ambito di importanti rassegne e orchestre (Festival Martha Argerich, Les amis de Mozart, Julliard School, Flautissimo).\nLa sua discografia comprende due cd in duo con il pianista Bruno Robilliard e i quartetti di Mozart.\nAttualmente \u00e8 primo flauto solista dell'orchestra della Svizzera italiana.\nCollegamenti esterni.\nBruno Grossi"}
{"id": "2578260", "revid": "2063781", "url": "https://it.wikipedia.org/wiki?curid=2578260", "title": "Tuscezia", "text": "La Tuscezia o Tusceti, (Tusheti, o Tushetia), \u00e8 una regione storica situata nella Georgia nord-orientale.\nGeografia fisica.\nSituata su versante settentrionale della catena montuosa Caucaso Maggiore, Tusceti confina con le repubbliche russe di Cecenia e Dagestan rispettivamente a nord e a est; e con le province storiche georgiane di Cachezia e Pshav-Khevsureti rispettivamente a sud e a ovest. La popolazione della regione \u00e8 costituita principalmente da georgiani etnici chiamati tushi o tusheti (, \"tushebi\").\nStoricamente, la Tuscezia comprendeva quattro comunit\u00e0 montane della valle dell'Alazani. Queste sono Tsova, Gometzari, Chaghma e la Tusheti di Piriq'iti (precedentemente nota come Tusheti di Pharsman). Inclusa negli attuali raion di Akhmeta, regione di Cachezia, Georgia, l'area comprende dieci villaggi dei quali il pi\u00f9 grande \u00e8 Omalo.\nStoria.\nI primi ad abitare la provincia furono i georgiani pagani di Pkhovi che trovarono rifugio nelle spopolata regione montana durante la loro ribellione contro la cristianizzazione operata dal re iberico Mirian III, tra il 330 e il 340. Successivamente, vennero forzatamente convertiti al Cristianesimo e sottomessi ai re georgiani. Dopo il collasso della monarchia georgiana unificata, nel XV secolo, Tusheti venne a trovarsi sotto il governo dei re di Cachezia. Nel XVI secolo, il popolo batsi nord caucasico (imparentato etnicamente con i ceceni e ingusci) venne a stabilirsi nella Gola di Tsova di Tusheti. Il re Levan di Kakheti (1520-1574) conferisce loro le terre situate nella valle di Alvani in cambio del loro servizio militare. Noti ai georgiani locali come Tsova-Tushs, essi hanno un alto grado di assimilazione e sono tipicamente bilingui utilizzando sia il georgiano che la loro propria lingua. Al giorno d'oggi, quest'ultima viene parlata soltanto nel villaggio Zemo Alvani.\nDurante l'invasione tedesca dell'Unione Sovietica, una rivolta minore anti-sovietica ebbe luogo nella regione, nel 1942-1943, apparentemente collegata agli eventi simili ma su scala molto pi\u00f9 vasta verificatisi nell'Inguscezia.\nCultura.\nTradizionalmente, i tushi sono pastori, rinomati per il famoso formaggio tuscezio di \"Gouda\" e la lana di alta qualit\u00e0, esportati in Europa e in Russia. Anche oggi l'allevamento di pecore e bestiame \u00e8 il pilastro portante dell'economia dell'altopiano tuscezio. I pastori locali trascorrono i mesi estivi nelle aree dell'altopiano di Tusheti, ma nel periodo invernale vivono nei villaggi delle pianure di Zemo Alvani e Kvemo Alvani. I loro costumi e tradizioni sono simili a quelli di altri montanari georgiani orientali (vedi Khevsureti).\nTusheti \u00e8 una delle regioni pi\u00f9 intatte del Caucaso dal punto di vista ecologico ed \u00e8 un popolare luogo di ritrovo per praticare escursioni in montagna."}
{"id": "2578261", "revid": "1592097", "url": "https://it.wikipedia.org/wiki?curid=2578261", "title": "Wasp\u00e1n", "text": "Wasp\u00e1n, noto anche come Waspam, \u00e8 un comune del Nicaragua facente parte della Regione Autonoma Atlantico Nord."}
{"id": "2578262", "revid": "287204", "url": "https://it.wikipedia.org/wiki?curid=2578262", "title": "Waspan", "text": ""}
{"id": "2578263", "revid": "86343", "url": "https://it.wikipedia.org/wiki?curid=2578263", "title": "Waspam", "text": ""}
{"id": "2578265", "revid": "339392", "url": "https://it.wikipedia.org/wiki?curid=2578265", "title": "Tushetia", "text": ""}
{"id": "2578267", "revid": "339392", "url": "https://it.wikipedia.org/wiki?curid=2578267", "title": "Tusceti", "text": ""}
{"id": "2578270", "revid": "287204", "url": "https://it.wikipedia.org/wiki?curid=2578270", "title": "Limbe (Camerun)", "text": "Limbe (conosciuta anche come Victoria nel 1858-1982, o con la grafia Limb\u00e9) \u00e8 una citt\u00e0 della costa del Camerun, capoluogo del dipartimento di Fako.\nGeografia fisica.\nLa citt\u00e0 \u00e8 situata sulle pendici meridionali del Monte Camerun.\nEconomia.\nLimbe \u00e8 il centro della produzione di petrolio in Camerun. Sono molto sviluppati i settori della pesca e del turismo, essendo la citt\u00e0 situata sul mare. Il porto di Limbe \u00e8 uno dei 4 maggiori del Camerun.\nStoria.\nVictoria \u00e8 stata fondata dal missionario britannico Alfred Saker nel giugno del 1858. Saker ha comprato il terreno dal capo della trib\u00f9 Isubu, Re William I di Bimbia. A causa di questo trattato, inizialmente Victoria e le sue vicinanze non facevano parte della colonia tedesca del Camerun e rimasero sotto l'amministrazione britannica. Nel 1982 Victoria \u00e8 stata ribattezzata, e da allora \u00e8 conosciuta come Limbe."}
{"id": "2578273", "revid": "125093806", "url": "https://it.wikipedia.org/wiki?curid=2578273", "title": "Raffaello Morghen (storico)", "text": "Biografia.\nFu allievo di Pietro Fedele ed Ernesto Buonaiuti alla Sapienza - Universit\u00e0 di Roma, dove si laure\u00f2 in Lettere nel 1919. Divenne professore universitario nel 1938, insegnando Storia medievale a Palermo, poi dal 1943 a Perugia e infine dal 1948 al 1966 nella Sapienza. Fu nominato nel 1952 presidente dell'Istituto Storico Italiano per il Medioevo e dal 1960 fu socio dell'Accademia dei Lincei.\nFu preside della Scuola speciale per archivisti e bibliotecari dal 1951 al 1955 e dal 1956 al 1966.\nI suoi principali interessi riguardarono la storia politica e religiosa del Medioevo, con particolare attenzione al fenomeno dei movimenti popolari eretici."}
{"id": "2578274", "revid": "287204", "url": "https://it.wikipedia.org/wiki?curid=2578274", "title": "Chicago Majors", "text": "I Chicago Majors sono stati una franchigia di pallacanestro della American Basketball League (1961-1963) (ABL), con sede a Chicago."}
{"id": "2578277", "revid": "1543377", "url": "https://it.wikipedia.org/wiki?curid=2578277", "title": "Rosita (Nicaragua)", "text": "Rosita \u00e8 un comune del Nicaragua facente parte della Regione Autonoma Atlantico Nord."}
{"id": "2578281", "revid": "125354067", "url": "https://it.wikipedia.org/wiki?curid=2578281", "title": "F\u00fatbol Club Cartagena", "text": "Il F\u00fatbol Club Cartagena \u00e8 una societ\u00e0 calcistica con sede a Cartagena, in Spagna. Gioca nella \nSegunda Divisi\u00f3n, il secondo livello del campionato spagnolo.\nGioca le partite casalinghe allo stadio Cartagonova, le rivalit\u00e0 pi\u00f9 sentite sono quelle con il Real Murcia e il Lorca. Ha vinto due campionati di Tercera Divisi\u00f3n (1996-1997 e 1997-1998) e due di Segunda Divisi\u00f3n B (2005-2006 e 2008-2009). Nel 2010 il Cartagena \u00e8 diventato una \"Sociedad An\u00f3nima Deportiva\".\nStoria.\nIl \"F\u00fatbol Club Cartagena\" venne fondato con il nome di \"Cartagonova F\u00fatbol Club\" il 25 luglio 1995; il primo presidente fu il fondatore Florentino Manzano. Esord\u00ec nella Segunda Divisi\u00f3n B nella stagione 1998-1999 dopo aver dominato per due anni la Tercera Divisi\u00f3n. A partire dal 2003-2004 il club cambia nome in \"F\u00fatbol Club Cartagena\" e alla presidenza del club subentra Luis Oliver Albesa; con lui inizia un periodo difficile quando il Cartagena viene investito da problemi economici e sfiora la retrocessione. Sull'orlo del fallimento, il club viene acquistato da Francisco G\u00f3mez Hern\u00e1ndez, locale imprenditore, che consolida la societ\u00e0 saldando i debiti ed ottenendo la promozione in Segunda Divisi\u00f3n nella stagione 2008-2009, dopo svariati tentativi. L'anno successivo arrivano importanti giocatori come Pascal Cygan, V\u00edctor, Enrique de Lucas, Rub\u00e9n, Javier Casas, Antonio Long\u00e1s, Unai Exp\u00f3sito e Javier Balboa e la squadra ottiene subito buoni risultati come le vittorie rifilate a Las Palmas, Girona, Cadice e Real Murcia, sfiorando anche la promozione in Primera Divisi\u00f3n.\nAl termine della stagione 2011/12 retrocede nuovamente in Segunda Division B.\nStadio.\nLo stadio del Cartagena \u00e8 il Cartagonova, inaugurato il 7 febbraio 1988; ha una capacit\u00e0 di 14.532, il terreno misura 105 x 68 metri, ed \u00e8 stato ristrutturato nel gennaio del 2000. La maggiore affluenza di spettatori \u00e8 stata registrata il 30 giugno 1999, in occasione delle partita per la promozione in Segunda Divisi\u00f3n contro il C\u00f3rdoba, quando allo stadio furono presenti 20.000 spettatori. Il 26 gennaio 2000 il Cartagonova ospit\u00f2 la partita amichevole tra Spagna e Polonia, prima partita della nazionale maggiore giocata nella regione di Murcia.\nGiocatori.\nI giocatori del Cartagena con pi\u00f9 rappresentativi e con presenze in campionato sono Mariano S\u00e1nchez Mart\u00ednez (297 presenze 2005-2014), Alberto Garc\u00eda (210 presenze 1996-2002), Javi Manzano (182 presenze 1995-2001), S\u00edvori (169 presenze 2003-2008), Ander Lafuente (201 presenze 2005-2012) e Juan Cabrejo (133 presenze 2005-2009).\nOrganico.\nRosa 2021-2022.\n\"Aggiornata al 29 gennaio 2022.\""}
{"id": "2578283", "revid": "287204", "url": "https://it.wikipedia.org/wiki?curid=2578283", "title": "Kansas City Steers", "text": "I Kansas City Steers sono stati una franchigia di pallacanestro della American Basketball League (1961-1963) (ABL), con sede a Kansas City."}
{"id": "2578285", "revid": "287204", "url": "https://it.wikipedia.org/wiki?curid=2578285", "title": "Bonanza (Nicaragua)", "text": "Bonanza \u00e8 un comune del Nicaragua facente parte della Regione Autonoma Atlantico Nord."}
{"id": "2578287", "revid": "174063", "url": "https://it.wikipedia.org/wiki?curid=2578287", "title": "Vauxhall Combo", "text": ""}
{"id": "2578288", "revid": "174063", "url": "https://it.wikipedia.org/wiki?curid=2578288", "title": "Holden Combo", "text": ""}
{"id": "2578290", "revid": "174063", "url": "https://it.wikipedia.org/wiki?curid=2578290", "title": "Chevrolet Combo", "text": ""}
{"id": "2578291", "revid": "767487", "url": "https://it.wikipedia.org/wiki?curid=2578291", "title": "Waslala", "text": "Waslala \u00e8 un comune del Nicaragua facente parte della Regione Autonoma Atlantico Nord.\nToponimo.\nIl termine \"Waslala\" ha origine indigena, che significa \"fiume d'argento\" (R\u00edo De Plata)."}
{"id": "2578293", "revid": "21583", "url": "https://it.wikipedia.org/wiki?curid=2578293", "title": "Bell Challenge 2009 - Singolare", "text": "Il singolare del Bell Challenge 2009 \u00e8 stato un torneo di tennis facente parte del WTA Tour 2009.\nNadia Petrova era la detentrice del titolo, ma si \u00e8 ritirata, a causa di una malattia virale, nei quarti di finale contro Melinda Czink.\nWildcard.\nGiocatrici che hanno ricevuto una wildcard:\nQualificazioni.\nGiocatrici passati dalle qualificazioni:"}
{"id": "2578303", "revid": "1442080", "url": "https://it.wikipedia.org/wiki?curid=2578303", "title": "Apisaone Fausiade", "text": "Apisaone Fausiade, (greco, \"\u1f08\u03c0\u03b9\u03c3\u03ac\u03c9\u03bd \u03a6\u03b1\u03c5\u03c3\u03b9\u03ac\u03b4\u03b7\u03c2\"), figura mitologica dell'Iliade (XI, vv. 578, 582), fu un guerriero troiano.\nApisaone fu ucciso dall'acheo Euripilo in un'azione bellica descritta nel libro XI dell'Iliade relativo alle Gesta di Agamennone."}
{"id": "2578304", "revid": "66387", "url": "https://it.wikipedia.org/wiki?curid=2578304", "title": "Gradi degli ufficiali e sottufficiali della NATO", "text": ""}
{"id": "2578312", "revid": "36426", "url": "https://it.wikipedia.org/wiki?curid=2578312", "title": "Chiesa di San Francesco Saverio (Palermo)", "text": "La chiesa di San Francesco Saverio \u00e8 una chiesa edificata a partire dal 1684 per volere dei gesuiti, su progetto dell'architetto Angelo Italia, originario di Licata, luogo di culto ubicato nel centro storico di Palermo nel mandamento Palazzo Reale o Albergaria.\nStoria.\nEpoca spagnola.\nI lavori per l'edificazione terminarono nel 1710 e, come si pu\u00f2 leggere sulla lapide posta sul lato destro dell'ingresso, il 24 novembre 1711 fu consacrata al culto dal palermitano Bartolomeo Castelli, vescovo di Mazara del Vallo. Alcuni documenti affermano invece che scultori e marmorari vi lavorarono sino al 1743 sostituendo le precedenti decorazioni in stucco.\nLa chiesa, chiara rappresentazione delle produzioni barocche in Sicilia, si trova nel quartiere dell'Albergheria, nel luogo precedentemente occupato da un considerevole numero di edifici, demoliti per far spazio alla costruzione della casa della Terza Probazione dell'Ordine dei Gesuiti (esistita fino al 1960 circa), chiamata cos\u00ec perch\u00e9 in essa i giovani gesuiti emettevano il voto di fedelt\u00e0 al papa.\nArchitettura.\nEsterno.\nCupola.\nL'esterno ha una cupola centrale e quattro cupole minori, oltre a una torre campanaria dello stesso stile architettonico con un orologio oggi non pi\u00f9 funzionante.\nLa grande e alta cupola poggia su quattro pennacchi raffiguranti scene di vita di San Francesco Saverio. Essa \u00e8 arricchita da otto finestre, in riferimento alla Risurrezione di Ges\u00f9 nell'ottavo giorno della settimana. Il simbolismo religioso lo si ritrova nelle forme del quadrato, del cerchio e delle cupole che, oltre a rappresentare l'idea di perfezione e di equilibrio, sono una chiara allusione all'incontro fra la dimensione terrestre (le quattro direzioni del mondo) e la gloria di Dio nel Risorto (la cupola come cielo aperto).\nFacciata.\nLa facciata \u00e8 suddivisa in due ordini: la parte inferiore, pi\u00f9 estesa in larghezza, \u00e8 scandita da lesene in pietra calcarenitica locale e spazi bianchi che ospitano quattro nicchie sorrette da davanzali in pietra di Billiemi. Queste erano state progettate per ospitare statue di santi gesuiti, ma non furono mai realizzate. Al centro si trova il portale settecentesco. Ai lati due colonne tortili sostengono altrettante volute e nella conchiglia vi \u00e8 raffigurato San Francesco Saverio con un giglio e il cuore aperto, incoronato da due putti. Sotto il busto del santo \u00e8 invece raffigurato un granchio che tiene una croce. Secondo una leggenda infatti Francesco Saverio perse un giorno il suo crocifisso in un fiume e proprio un granchio glielo riport\u00f2.\nNel secondo ordine della facciata si alza solamente la parte centrale con due colonne che reggono il timpano. Al suo interno un cartiglio in marmo recita: \"Dedi te in lucem gentium\" (ovvero: \"Ti ho stabilito come luce delle nazioni\"). La frase \u00e8 contenuta nel Libro di Isaia in riferimento a Ges\u00f9 Cristo, ma in questo caso il suo significato viene esteso anche a San Francesco Saverio, in ricordo della sua opera evangelizzatrice.\nIl campanile presenta un gioco di forme concave e convesse, progettato cos\u00ec per dare probabilmente maggiore simmetria alla facciata. Era previsto anche un secondo campanile, che per\u00f2 non fu mai edificato.\nAll'interno della chiesa si accede attraverso sette gradini, in riferimento ai sette giorni della creazione del mondo.\nInterno.\nL'edificio ha una pianta a croce greca e sei cappelle laterali minori contenute entro spazi esagonali separati da colonne doriche in pietra di Billiemi. In totale le colonne sono 24 a simboleggiare le 12 trib\u00f9 dell'Antico Testamento e i 12 apostoli del Nuovo Testamento. Esse alludono anche ai 24 vegliardi dell'Apocalisse.\nIl ciclo di affreschi che costituiscono l'apparato pittorico \u00e8 opera giovanile di Tommaso Maria Sciacca.\nPresbiterio.\nL'altare maggiore, eseguito da Marino Tarsia nel 1735, rappresenta la gloria dell'Agnello e i simboli dei 4 Evangelisti. Esso \u00e8 sormontato da una pala raffigurante l'\"Annunciazione della Vergine\".\nLa decorazione della chiesa rispecchia gli aspetti tipici del barocco siciliano, con i suoi marmi, stucchi, affreschi, dipinti (a decorare soprattutto le pareti dell'abside e delle cappelle), diaspri e paste vitree.\nNel 1993 l'edificio si \u00e8 ulteriormente arricchito con le 15 stazioni della Via Crucis, ideate da Luigi Badagliacco e realizzate da 15 artisti contemporanei sia italiani che stranieri.\nCasa dei Gesuiti.\nQuarta Casa o Casa di Terza Probazione.\nIn questa sede i nuovi sacerdoti della Compagnia di Ges\u00f9, dopo aver ricevuto l'ordinazione, vi compivano il periodo del secondo noviziato, prima di far la solenne professione del quarto voto.\nDopo i moti di Palermo del 1848, l'\"Ospedale Grande e Nuovo\" di Palazzo Sclafani - in seguito trasformato in caserma - fu definitivamente trasferito presso questa sede. Le funzioni di ospedale \"civico\" operarono fino agli anni trenta del XX secolo, quando gradualmente l'ospedale fu trasferito nel nuovo Ospedale Civico in contrada \"Filiciuzza\".\nL'8 settembre 1943, l'intero complesso fu pesantemente colpito e danneggiato durante le incursioni aeree nel contesto dei bombardamenti cittadini della seconda guerra mondiale.\nNegli anni sessanta un'infelice scelta dall'Universit\u00e0 degli Studi ne decret\u00f2 l'intero discutibile abbattimento.\nLa sostituzione dell'antico chiostro con uno moderno in cemento armato malprogettato caus\u00f2 il crollo di un'ala che sfigur\u00f2 il prospetto della chiesa del Crocifisso all'Albergheria, scatenando ulteriori feroci e vivaci polemiche.\nVoci correlate.\nChiese legate alla Compagnia di Ges\u00f9:"}
{"id": "2578313", "revid": "1494169", "url": "https://it.wikipedia.org/wiki?curid=2578313", "title": "Bell Challenge 2009 - Doppio", "text": "Il doppio del Bell Challenge 2009 \u00e8 stato un torneo di tennis facente parte del WTA Tour 2009.\nAnna-Lena Gr\u00f6nefeld e Vania King erano la detentrici del titolo, ma Anna-Lena Gr\u00f6nefeld ha scelto di non partecipare quest'anno.Vania King ha giocato con Barbora Z\u00e1hlavov\u00e1-Str\u00fdcov\u00e1 ed hanno vinto in finale 6-3, 6-1 contro Sofia Arvidsson e S\u00e9verine Br\u00e9mond Beltrame.\nWildcard.\nGiocatrici che hanno ricevuto una wildcard:"}
{"id": "2578314", "revid": "120057622", "url": "https://it.wikipedia.org/wiki?curid=2578314", "title": "Given the Dog a Bone", "text": "Given the Dog a Bone \u00e8 il quarto brano dell'album \"Back in Black\", l'album di maggior successo della band hard rock australiana AC/DC, pubblicato nel luglio del 1980."}
{"id": "2578316", "revid": "1573940", "url": "https://it.wikipedia.org/wiki?curid=2578316", "title": "Torre di Matilde", "text": "La torre di Matilde \u00e8 una torre campanaria in stile romanico a fianco della Cattedrale di Santa Maria Assunta e San Genesio di San Miniato.\nStoria.\nIncerta la data di costruzione dell'edificio, si ritiene edificata nel XII secolo. La denominazione \u00e8 dovuta alla leggenda, ritenuta infondata, secondo cui Matilde di Canossa era nata nell'attiguo Palazzo dei Vicari. Originariamente, la Torre con la Rocca di Federico II e la Torre delle Cornacchie (abbattuta nel XVIII secolo) erano i fulcri della fortificazioni di San Miniato. Nel 1438 venne costruito l'orologio e nel 1489 la \"Torre di Matilde\", a seguito della ristrutturazione della Cattedrale di Santa Maria Assunta e San Genesio, venne collegata alla chiesa. Nel 2010 sono stati avviati dei lavori di restauro.\nDopo il complesso lavoro di restauro, dal Novembre 2014 la \"Torre di Matilde\" \u00e8 visitabile tramite il pagamento di un biglietto. Gli orari e le tariffe sono consultabili sul sito del Museo diocesano di Arte Sacra di San Miniato.\nDescrizione.\nLa Torre rappresenta una testimonianza dell'architettura militare a San Miniato quando la cittadina era sotto l'egida del Sacro romano impero. A pianta quadrangolare, a struttura di coronamento, con edicole terminali, aggiunte nel XIII secolo."}
{"id": "2578318", "revid": "1543377", "url": "https://it.wikipedia.org/wiki?curid=2578318", "title": "Mulukuk\u00fa", "text": "Mulukuk\u00fa \u00e8 un comune del Nicaragua facente parte della Regione Autonoma Atlantico Nord."}
{"id": "2578320", "revid": "287204", "url": "https://it.wikipedia.org/wiki?curid=2578320", "title": "Mulukuku", "text": ""}
{"id": "2578321", "revid": "729019", "url": "https://it.wikipedia.org/wiki?curid=2578321", "title": "Sant Antoni (metropolitana di Barcellona)", "text": "Sant Antoni \u00e8 una stazione della L2 della metropolitana di Barcellona situata nel distretto della Ciutat Vella di Barcellona. Questa stazione \u00e8 stata inaugurata nel 1995 assieme al primo tratto dell'attuale L2 della metropolitana di Barcellona.\nLa stazione di Sant Antoni ha ispirato i fratelli Wachowski per la realizzazione della stazione della metropolitana del film \"Matrix Revolutions\", che era il tramite che consentiva agli esuli del mondo reale di entrare in Matrix."}
{"id": "2578323", "revid": "287204", "url": "https://it.wikipedia.org/wiki?curid=2578323", "title": "Siuna", "text": "Siuna \u00e8 un comune del Nicaragua facente parte della Regione Autonoma Atlantico Nord."}
{"id": "2578324", "revid": "119234313", "url": "https://it.wikipedia.org/wiki?curid=2578324", "title": "Igor Pavlov", "text": "Inoltre, \u00e8 il creatore del formato di archiviazione 7z, e di altri programmi sperimentali come: 7-max, 7-benchmark, UFA, 777, BIX."}
{"id": "2578329", "revid": "767487", "url": "https://it.wikipedia.org/wiki?curid=2578329", "title": "Prinzapolka", "text": "Prinzapolka \u00e8 un comune del Nicaragua facente parte della Regione Autonoma Atlantico Nord."}
{"id": "2578333", "revid": "599013", "url": "https://it.wikipedia.org/wiki?curid=2578333", "title": "Jo\u00ebl Tanter", "text": "Carriera.\nSoprannominato \"bip-bip\" per la sua velocit\u00e0 nel dribbling, esord\u00ec in massima serie il 26 ottobre 1974 con la maglia dello , in occasione di un incontro di campionato contro l'Angers. Fece parte della squadra titolare (in cui ottenne un 1\u00b0 posto nella stagione 1976-77) dello Strasburgo che vinse il campionato nella stagione 1978-79 e gioc\u00f2 anche in Europa in Coppa UEFA e in Coppa dei Campioni, tuttavia, durante la stagione 1980-81 ebbe un infortunio al ginocchio che lo tenne lontano dai campi per tutta la stagione.\nRitornato a giocare nel campionato successivo, al termine della stagione fu ceduto al Rouen, dove rimase un solo anno prima di passare all'Aix, squadra in cui concluse la carriera nel 1984. Ritiratosi dal calcio giocato, dopo aver tentato di farsi assumere nello Strasburgo, lavor\u00f2 come cuoco fino alla pensione."}
{"id": "2578341", "revid": "767487", "url": "https://it.wikipedia.org/wiki?curid=2578341", "title": "Flavio Carraresi", "text": "Biografia.\nI primi anni come batterista.\nAppassionato di musica jazz, inizia a suonare in alcune orchestre, per poi formarne una a suo nome insieme a Franco Motta al clarinetto, Beppe Termini al contrabbasso e Sandro Comensoli al vibrafono, con cui, nel 1950, si trasferisce a Milano, debuttando al \"Jazz Club\" cittadino: ha cos\u00ec l'occasione, negli anni seguenti, di suonare con nomi come Oscar Valdambrini, Gianni Basso e Stan Getz, partecipando anche ad alcune incisioni.\nCon l'avvento del rock and roll si avvicina alla musica leggera, e nel 1957 entra nei Rock Boys, il complesso che accompagna Adriano Celentano, sostituendo Giancarlo Ratti. Fra i componenti, con al pianoforte un giovanissimo Enzo Jannacci, nasce un rapporto di amicizia, e il famoso locale Santa Tecla di Milano li vede spesso sul palco ad esibirsi. Questa esperienza durer\u00e0 poco pi\u00f9 di due anni, quando Carraresi decide di abbandonare il gruppo (decisione che spinge Celentano a formarne uno nuovo, I Ribelli).\nCantante e compositore.\nCarraresi decide di dedicarsi all'attivit\u00e0 di cantante: firma un contratto con l'RCA Italiana, pubblicando qualche 45 giri con scarso successo, tra cui \"Un delitto perfetto d amore\" con l'arrangiamento di Ennio Morricone, firmato da Gino Paoli, che poi rifar\u00e0 il brano in un 45 giri.\nVa invece molto meglio l'attivit\u00e0 di compositore: nel 1961 compone con Sergio Endrigo \"La brava gente\", mentre nel 1963, \"La nostra casa\" (con testo di Sergio Bardotti) piace a Gino Paoli, che la incide come lato B di \"Sapore di sale\", brano che lo stesso Carraresi, in quegli anni produttore di Paoli, contribuisce a realizzare negli studi della RCA. Il disco vende molte copie grazie alla facciata A, ma attira l'attenzione anche la canzone scritta da Carraresi, che quasi contemporaneamente viene registrata anche da Riccardo Del Turco.\nNel 1965 partecipa con \"Quello sbagliato\", interpretata da Bobby Solo e con il testo di Alberto Testa, a Un disco per l'estate. Dalla collaborazione con Alberto Testa nasceranno \"Ai miei vent'anni\", \"Amore muove le montagne\", \"Aquel error\", \"Attends moi\", \"Bestia nera\", \"Bitte vergiss mich\".\nCon \"Dedicato all'amore\", scritta insieme a Daniele Pace (nuovamente con le parole di Testa), e interpretata da Peppino Di Capri e Dionne Warwick, partecipa al Festival di Sanremo 1967.\nNello stesso anno scrive con Alberto Testa \"Dimmelo parlami\", per Fabrizio Ferretti; il brano viene richiesto in Inghilterra, dove la grande Cilla Black ne incide una cover in inglese che balza ai primi posti su Billboard. Anni dopo il gruppo degli ABBA con la solista Aghneta Faltskog, ne faranno una versione dal titolo \"Fool Am I\". Un altro successo per Carraresi e Testa, con il brano che entra in classifica ancora in tutto il mondo.\nUn'altra sua canzone di successo \u00e8 nel 1969 \"Viso d'angelo\", composta insieme ad Elio Isola ed incisa dai Camaleonti.\nDiscografico e produttore.\nNel 1970 intraprende l'attivit\u00e0 di discografico, e fonda insieme all'amico Alberto Testa l'etichetta Disco TEC, distribuita dalla Dischi Ricordi, che per\u00f2 avr\u00e0 un'attivit\u00e0 molto breve; il nome deriva dall'assonanza con la parola francese \u201cdiscoth\u00e8que\u201d, e le tre lettere TEC, scritte in maiuscolo, sono le iniziali congiunte dei cognomi dei due fondatori (Testa E Carraresi).\nIn seguito Carraresi svolger\u00e0 l'attivit\u00e0 di produttore discografico, lavorando prevalentemente con la RCA Italiana, e anche di editore con \"Cobra edizioni musicali\" e \"Santa Chiara edizioni musicali\"; seguir\u00e0 tra gli altri Marisa Interligi e i Romans.\nLe sigle dei cartoni animati.\nNegli anni ottanta si dedica anche alla realizzazione di sigle per cartoni animati giapponesi (filone inedito nella discografia italiana, e all'epoca molto fortunato), pubblicate per la RCA Italiana; tra le pi\u00f9 note, \"Megaloman\" (1981) e Il Mago Pancione Etc\u00ec, del 1983, dalle rispettive serie omonime. Alla fine degli anni 80 arriva il successo di izenborg, altro cartone giapponese a cui parteciper\u00e0 come autore del testo il figlio Fabrizio, che poi si distinguer\u00e0 come autore con nomi del calibro di Migliacci e Avogadro."}
{"id": "2578343", "revid": "547034", "url": "https://it.wikipedia.org/wiki?curid=2578343", "title": "Idrofluoroeteri", "text": "Gli idrofluoroeteri sono molecole parzialmente fluorurate appartenenti alla classe degli eteri. Si tratta di composti contenenti fluoro, ossigeno, carbonio e idrogeno.\nGli HFE \u03b1-fluorurati noti come HCFE-235da2 (isoflurano) and HFE-236ea2 (desflurano) sono noti dagli anni sessanta come anestetici e agenti anti infiammatori.\nLe molecole ad uso industriale, inizialmente sviluppate da 3M, sono composte normalmente dall'unione di una catena di perfluoroetere ad una catena di etere idrogenato. Oggi questo tipo di molecole viene sintetizzato da molte aziende: in Italia Solvay Specialty Polymers (ex Solvay Solexis) produce una classe di HFE chiamata Galden(R)-HFPE.\nQuesta classe di molecole viene utilizzata come sostituto dei CFC per via del fatto che non contribuiscono al buco nell'ozono, hanno un basso tempo di emivita in atmosfera e possiedono le caratteristiche tipiche dei composti perfluorurati:\nSolventi\nFluidi per cicli frigoriferi\nfluidi per trasferimento termico\nfoam blowing agents\nAgenti anti-fiamma"}
{"id": "2578346", "revid": "1645873", "url": "https://it.wikipedia.org/wiki?curid=2578346", "title": "Bluefields", "text": "Bluefields (pronuncia ) \u00e8 un comune del Nicaragua facente parte della Regione Autonoma della costa caraibica meridionale. Pur essendo lo spagnolo la lingua ufficiale, a Bluefields la maggior parte della popolazione parla la lingua creola miskito basata sull'inglese, impronta del passato che testimonia il dominio britannico sulla costa caraibica del Nicaragua.\nOrigini del nome.\nIl nome deriva dall'inglese. Infatti, Blue fields (Bluefields) vuol dire campi blu.\nStoria.\nColonia inglese.\nAnticamente, Bluefields era abitata dai Miskito, come gran parte della costa orientale del Nicaragua. Questi ultimi instaurarono un regno, che divenne poi protettorato britannico: la costa dei Mosquito.\nAnnessione al Nicaragua.\nBluefields venne annesso alla Gran Colombia, che aveva da poco ottenuto l'indipendenza. Dopo la scissione di quest'ultima, la Colombia di allora cedette il territorio al confinante Nicaragua."}
{"id": "2578349", "revid": "1442080", "url": "https://it.wikipedia.org/wiki?curid=2578349", "title": "Guangzhou International Women's Open 2009 - Doppio", "text": "Il doppio del Guangzhou International Women's Open 2009 \u00e8 stato un torneo di tennis facente parte del WTA Tour 2009.\nMarija Korytceva e Tat'jana Pu\u010dek erano la detentrici del titolo, ma Marija Korytceva ha scelto di non partecipare quest'anno.\nTat'jana Pu\u010dek ha giocato con Ol'ga Govorcova ed hanno vinto in finale 3-6, 6-2, 10-8, contro Kimiko Date Krumm e Sun Tiantian."}
{"id": "2578350", "revid": "136801", "url": "https://it.wikipedia.org/wiki?curid=2578350", "title": "Shahar Pe'er", "text": ""}
{"id": "2578351", "revid": "287204", "url": "https://it.wikipedia.org/wiki?curid=2578351", "title": "Ed Edd Eddy", "text": ""}
{"id": "2578356", "revid": "436907", "url": "https://it.wikipedia.org/wiki?curid=2578356", "title": "LoveTown Tour", "text": "Il LoveTown Tour fu il decimo tour del gruppo musicale irlandese U2 e consist\u00e9 di 47 concerti su 15 destinazioni in Australia, Nuova Zelanda, Giappone, Francia, Germania, Paesi Bassi e Irlanda.\nIl nome del tour rappresenta probabilmente la contrazione della canzone When Love Comes to Town che gli U2 incisero assieme a B.B. King, il quale segu\u00ec la band durante il tour.\nIl palco (come di consueto dal 1983) fu realizzato da Willie Williams.\nI concerti.\nIl tour \u00e8 famoso tra i fan per la grande variet\u00e0 delle scalette, incluso l'utilizzo di sei diverse canzoni per aprire i concerti.\nGli U2 suonarono molti dei loro successi degli anni ottanta (riducendo il numero delle cover eseguite) nonostante i problemi alla voce di Bono che causarono addirittura la conclusione anticipata del concerto di Amsterdam.\nAltri due concerti nella capitale olandese furono cancellati ma vennero poi rimpiazzati da quattro show a Rotterdam.\nA causa di questi ultimi, il tour si concluse nel gennaio del 1990, anzich\u00e9 come previsto in precedenza il 31 dicembre 1989 al Point Depot di Dublino.\nIl conto alla rovescia all'arrivo della mezzanotte e le prime due canzoni di quest'ultimo show vennero trasmesse in diretta televisiva dalla RTE e dalla BBC.\nL'intero concerto venne trasmesso in diretta radiofonica nel Regno Unito e in molti stati in Europa. In Italia fu trasmesso in diretta radio dalla RAI.\nSetlist.\nCome gi\u00e0 accennato qui sopra, il LoveTown Tour viene ricordato per la sua variet\u00e0 di canzoni proposte, ben 38. Ad aprire buona parte dei concerti, come per il Joshua Tree Tour,\" Where the Streets Have No Name\", seguita da\" I Will Follow\" e\" I Still Haven't Found What I'm Looking For\". Altri spettacoli aprirono, invece, con canzoni dall'album di lancio del tour, Rattle and Hum, come \"Hawkmoon 269\", \"God Part II\", \"Desire\",\" All Along the Watchtower\" e \"All I Want Is You\". Di solito, dopo \"MLK\", venivano proposte una tra \"The Unforgettable Fire\" e \"One Tree Hill\", \"Gloria\", il blocco gi\u00e0 citato da Rattle and Hum, \"Bad\", \"Vandiemen's Land\", \"Bullet the Blue Sky\", \"Running to Stand Still\", \"New Year's Day\" e \"Pride (In the Name of Love)\". Gli encores venivano aperti da altre tre canzoni dall'ultimo album, questa volta reinterpretata insieme a BB King e la sua band: \"Angel of Harlem\", \"When Love Comes to Town\" e \"Love Rescue Me\". A chiudere la maggior parte dei concerti With or Without You e \"'40'\", sebbene vennero suonate anche canzoni che la band non suonava da diverso tempo, come \"Two Hearts Beat as One\", \"11 O'Clock Tick Tock\" o \"Out of Control\".\nDi seguito la scaletta del concerto di Dublino del 31 dicembre 1989:"}
{"id": "2578361", "revid": "3810", "url": "https://it.wikipedia.org/wiki?curid=2578361", "title": "Monti Adirondack", "text": "I monti Adirondack sono un massiccio cristallino che attraversa lo stato di New York (44\u00b0 7' N; 73\u00b0 55' W); in particolare, fanno parte delle contee di Clinton, Essex, Franklin, Hamilton, Herkimer, Lewis e Warren.\nSituati in un prolungamento dei monti Appalachi, appartengono geologicamente ai monti Laurenziani del Canada. Sono confinanti, a est, del lago Champlain e del lago George, che li separano dalle Green Mountains (Vermont). Il limite a sud \u00e8 costituito dalla valle del fiume Mohawk. Al di l\u00e0 del Mohawk, a ovest, si trova l'altopiano di Tug Hill, e a nord il fiume San Lorenzo. Gli Adirondack rappresentano un quinto della superficie dello Stato di New York e contano 4.000 corsi d'acqua. Sono costituiti principalmente da rocce metamorfiche, soprattutto da gneiss.\nGeografia.\nMontagne.\nGli Adirondack non formano una catena montuosa unita, ma consistono in molte vette, sia isolate che raggruppate. Ci sono oltre cento cime diverse, tra i 1200 e i 5000 piedi (da 370\u00a0m a 1500\u00a0m) di altitudine; la vetta pi\u00f9 alta \u00e8 il monte Marcy (1629\u00a0m) (chiamata in passato Tahawus), nella parte est della catena. I monti Adirondack contano inoltre 46 cime a ridosso dei 4\u00a0000 piedi (1219\u00a0m). I monti principali sono;\n\"I 46\" vennero tutti scalati tra il 1918 e il 1924 dai fratelli Robert e George Marshall.\nParco nazionale.\nI monti Adirondack fanno parte con 6,1 milioni di acri (25.000\u00a0km\u00b2) dell'Adirondack Park, che contiene il Forest Preserve. Circa 43% delle terre \u00e8 posseduto dallo Stato, mentre il 57% \u00e8 propriet\u00e0 di privati cittadini, sotto uno stretto regolamento dell'Adirondack Park Agency. Il parco contiene migliaia di ruscelli e di laghi, tra cui il Lake Placid, adiacente al villaggio di Lake Placid, nato per aver ospitato i Giochi Olimpici invernali del 1932 e del 1980, il lago Saranac e lago Raquette.\nCorsi d'acqua.\nIl parco \u00e8 una significativa destinazione per gli amanti di canoa e kayak. La Northern Forest Canoe Trail comincia negli Adirondack presso Old Forge e corre per 147 miglia attraverso il fiume Raquette, il lago Forked, Long Lake, il lago Saranac, il lago Flower, poi attraverso il fiume Saranac fino al Lago Champlain, prima di continuare verso il Maine, attraversando Vermont, Qu\u00e9bec e New Hampshire. In questo luogo vi \u00e8 la sorgente del fiume Hudson che attraversa e sfocia nella citt\u00e0 di New York."}
{"id": "2578369", "revid": "1074331", "url": "https://it.wikipedia.org/wiki?curid=2578369", "title": "Akhmeta", "text": "Akhmeta \u00e8 una cittadina situata nella regione georgiana di Kakheti ed \u00e8 capoluogo dell'omonimo distretto. Akhmeta sorge sulla riva destra del fiume Alazani ed \u00e8 stata elevata al rango di citt\u00e0 nel 1966."}
{"id": "2578371", "revid": "729019", "url": "https://it.wikipedia.org/wiki?curid=2578371", "title": "Noduli vocali", "text": "I noduli vocali sono entit\u00e0 anatomo-patologiche descrivibili come ispessimenti localizzati e spesso bilaterali a carico del margine libero delle corde vocali.\nEpidemiologia.\nSono molto frequenti e spesso privi di significato clinico; per questo la loro vera prevalenza non \u00e8 conosciuta. Possono comparire in tutte le et\u00e0, bench\u00e9 siano pi\u00f9 frequenti nell'adulto.\nPatogenesi.\nI noduli vocali sono esiti sclero-cheratosici che conseguono ad un attrito prolungato della mucosa glottica che riveste le corde vocali. L'attrito \u00e8 sovente dovuto all'ipotonia dei muscoli laringei adduttori e dei muscoli vocali conseguente all'abuso (\"surmenage\") o al cattivo uso (\"malmenage\") della voce. L'ipotonia fonatoria fa assumere alle corde vocali una disposizione a concavit\u00e0 superiore; tale alterazione porta al contatto dei margini compresi tra il terzo medio e il terzo anteriore delle corde vocali, con sfregamento continuo e formazione dei noduli.\nAnatomia patologica.\nIl contatto fonatorio del margine delle corde vocali fa s\u00ec che i noduli siano bilaterali, simmetrici e sovente localizzati nel punto di unione tra il terzo medio e il terzo anteriore di tale margine. I noduli sono composti da un ispessimento della mucosa che riveste la corda vocale, che spesso diventa ipercheratosica. Al di sotto della zona ipercheratosica \u00e8 spesso presente un nucleo pseudo-mixomatoso o fibroso che prende il nome di \"lamina di Reinke-Hajek\".\nProfilo clinico.\nI noduli vocali sono spesso privi di significato clinico. Spesso \u00e8 presente disfonia, inizialmente manifesta dopo affaticamento vocale ma che tende a permanere anche a riposo con il passare del tempo.\nProfilo diagnostico.\nIn un adeguato contesto anamnestico, la laringoscopia rappresenta un esame sufficiente a porre diagnosi, evidenziando la presenza di ispessimento localizzato, bilaterale e simmetrico a livello del punto di congiunzione del terzo medio e del terzo anteriore delle corde vocali. La motilit\u00e0 laringea \u00e8 conservata ed \u00e8 possibile evidenziare la mancata chiusura del piano glottideo durante la fonazione.\nTerapia.\nNelle fasi iniziali, i noduli vocali possono regredire attraverso un adeguato trattamento logopedico atto ad imporre un corretto utilizzo della voce. Nei casi in cui non si evidenzi regressione si deve procedere con exeresi in microlaringoscopia diretta in narcosi. In seguito ad intervento \u00e8 necessario il riposo vocale e una rieducazione ortofonica. In seguito a guarigione, malmenage e surmenage possono provocare la ricomparsa dei noduli vocali."}
{"id": "2578373", "revid": "204391", "url": "https://it.wikipedia.org/wiki?curid=2578373", "title": "Noduli delle corde vocali", "text": ""}
{"id": "2578374", "revid": "204391", "url": "https://it.wikipedia.org/wiki?curid=2578374", "title": "Nodulo vocale", "text": ""}
{"id": "2578375", "revid": "76069", "url": "https://it.wikipedia.org/wiki?curid=2578375", "title": "Say It with Sables", "text": ""}
{"id": "2578377", "revid": "481666", "url": "https://it.wikipedia.org/wiki?curid=2578377", "title": "The Power of the Press", "text": ""}
{"id": "2578378", "revid": "339392", "url": "https://it.wikipedia.org/wiki?curid=2578378", "title": "Point Depot", "text": ""}
{"id": "2578379", "revid": "1305772", "url": "https://it.wikipedia.org/wiki?curid=2578379", "title": "The Way of the Strong", "text": ""}
{"id": "2578380", "revid": "709565", "url": "https://it.wikipedia.org/wiki?curid=2578380", "title": "Adelaide Foti", "text": "Biografia.\nAttrice bambina dello storico Teatro della Fiaba di Firenze, Adelaide Foti \u00e8 stata la pioniera dell\u2019insegnamento del teatro nelle scuole fiorentine. Nel 1979 fonda la Compagnia Stabile del Teatro Reims di Firenze. Con la nascita della Chiesa del Corpus Domini al Bandino e del suo salone da conferenze (non ancora Teatro Reims), per volont\u00e0 del parroco si form\u00f2 subito un gruppetto di attori o aspiranti tali, pieni di entusiasmo e buona volont\u00e0 che si dette da fare con gli spettacoli ed il volontariato, tanto da dotare la sala di un parco lampade, di un sipario e dell\u2019assito di legno per la pavimentazione del palcoscenico. La Compagnia Stabile di Adelaide Foti fu dunque la prima compagnia del Teatro Reims. Il nuovo Teatro Reims pot\u00e9 cos\u00ec ospitare anche varie programmazioni Rai, allora popolarissime, quali Botta e risposta, diretta da Silvio Gigli e La corrida, diretta da Corrado. La Compagnia di Adelaide Foti ha rappresentato in Firenze circa una sessantina di commedie che hanno toccato tutti i generi teatrali, dal drammatico al brillante fino al vernacolo. I capocomici della compagnia sono stati gli attori Roberto Faggi e Andrea Nannelli, seguiti dalla caratterista Maddalena Ceredi. In tanti anni di attivit\u00e0 ininterrotta, ha collezionato numerosi premi e riconoscimenti, vincendo o raggiungendo i primi posti in classifica in numerose rassegne di molti teatri toscani. Negli anni '90 viene chiamata a recitare in svariati film, in particolare quelli diretti dai fratelli Taviani e Frazzi, come il ruolo della maestra nella fiction Rai Don Milani - Il priore di Barbiana insieme a Sergio Castellitto. Nel 1999 pubblica edito da Polistampa \"Avevo un bel pallone rosso e blu\", il suo diario di bambina scritto e illustrato durante i giorni che portarono alla Battaglia di Firenze del 1944. Da questo libro \u00e8 stata tratta una rappresentazione teatrale: \"La martinella\", titolo in onore al nome della campana che l'11 agosto del '44 suon\u00f2 per la liberazione della citt\u00e0 dal giogo dei tedeschi. Nel 2003 Adelaide Foti fonda la Compagnia Art'\u00e8 (divenuta poi nel 2008 Compagnia Giovani del Teatro Reims), formata da un gruppo di giovani allievi, selezionati dai suoi laboratori teatrali. La Compagnia Giovani, diretta da Niccol\u00f2 Biffoli con a capocomico Lorenzo Andreaggi, porter\u00e0 in scena commedie e spettacoli comici fino all'anno 2015. Nel 2010 e nel 2011 debutta per le ultime due volte come attrice protagonista insieme a Manuelita Baylon al Teatro Puccini di Firenze con \"Sorelle Materassi\" di Aldo Palazzeschi e \"Arsenico e vecchi merletti\" di Joseph Kesselring. Adelaide Foti \u00e8 stata la Presidente dell'Associazione Culturale Teatreria di Firenze. Alla scomparsa di \"Bibi\", come amava essere chiamata, la compagnia decise che a sostituirla nella direzione artistica ed amministrativa fosse un altro dei fondatori: l'attore Andrea Nannelli.\nNote.\nhttp://www.cinemaitaliano.info/pers/038470/adelaide-foti.html\nhttps://2017.gonews.it/2014/11/24/muore-adelaide-foti-il-cordoglio-della-presidente-della-commissione-cultura-giuliani/"}
{"id": "2578381", "revid": "129019", "url": "https://it.wikipedia.org/wiki?curid=2578381", "title": "Universitat (metropolitana di Barcellona)", "text": "Universitat \u00e8 una stazione delle L1 e L2 della metropolitana di Barcellona, situata sotto la Piazza dell'Universit\u00e0 nel centro di Barcellona.\nNel 1926 furono inaugurate le banchine della L1 assieme al primo tratto del \"Metro Trasversal\", la stazione fu chiusa dal 1971 al 1972 per i lavori di costruzione del tunnel Renfe tra la stazione di Barcellona Sants e la stazione di Pla\u00e7a de Catalunya.\nNel 1995, furono inaugurate le banchine della L2 della metropolitana, e la stazione fu resa accessibile anche per le persone con difficolt\u00e0 motorie.\nLa stazione si trova molto vicina a Pla\u00e7a de Catalunya, infatti gli accessi alla stazione di Pla\u00e7a Catalunya si trovano a meno di 500 metri da Pla\u00e7a de la Universitat."}
{"id": "2578384", "revid": "1573940", "url": "https://it.wikipedia.org/wiki?curid=2578384", "title": "Anlong Veng", "text": "Anlong Veng, o Anlong Veaeng (in lingua khmer:\u17a2\u1793\u17d2\u179b\u17bb\u1784\u179c\u17c2\u1784) \u00e8 una cittadina della Cambogia situata nella provincia di Oddar Meancheay, nel nordovest del Paese, ed \u00e8 capoluogo dell'omonimo distretto.\nGeografia fisica.\nAnlong Veng si trova nell'area dei Monti D\u00e2ngr\u00eak, circa 125\u00a0km a nord di Siem Reap e molto vicino al confine con la Thailandia. Poco a nord della cittadina vi \u00e8 una diga, una delle tante costruite da Ta Mok.\nStoria.\nAnlong Veng \u00e8 conosciuta soprattutto per il suo ruolo centrale che ebbe, assieme a Pailin, negli ultimi confusi anni dell'attivit\u00e0 dei Khmer rossi. Fu l'ultima roccaforte a cadere in mano al governo e nelle vicinanze vi \u00e8 il luogo dove fu cremato Pol Pot nell'aprile 1998.\nI monti D\u00e2ngr\u00eak vennero usati gi\u00e0 negli anni '70 come base per la lotta contro la Repubblica Khmer di Lon Nol. Dopo la fine dell'occupazione vietnamita e il ritiro dell'esercito del Vietnam nel 1989, i Khmer rossi ricostruirono le loro vecchie basi nell'area dei D\u00e2ngr\u00eak, lungo il confine con la Thailandia. Anlong Veng divenne per alcuni anni una vera e propria \"capitale\" dei Khmer rossi e vi soggiornarono i loro principali comandanti. Negli anni Novanta i Khmer rossi mantennero il controllo di Anlong Veng, nei cui pressi vi fu uno dei primi \"killing fields\" del periodo successivo alla caduta della Kampuchea Democratica.\nNella foresta dei monti D\u00e2ngr\u00eak, in un sito minato non ancora localizzato con precisione, circa 6\u00a0km fuori Anlong Veng, si dice che 3.000 persone furono assassinate tra il 1993 e il 1997 per accuse di \"corruzione\". Tali esecuzioni vennero effettuate nel periodo in cui Ta Mok controllava l'area.\nSviluppo economico.\nIl Primo Ministro Hun Sen, con una circolare del dicembre 2001 ha espresso l'intenzione governativa di preservare i luoghi legati alla presenza e agli atti criminali dei Khmer rossi e di far diventare l'area di Anlong Veng un vero e proprio museo storico, rivolto al turismo nazionale e internazionale.\nNel tentativo di rilanciare economicamente la zona, Anlong Veng viene presentata come zona di ristoro nel tragitto tra i templi di Angkor a Siem Reap e il Tempio Preah Vihear, con l'aggiunta di musei, hotel e forse in futuro di un casin\u00f2."}
{"id": "2578385", "revid": "1632387", "url": "https://it.wikipedia.org/wiki?curid=2578385", "title": "Reincarnation", "text": "Reincarnation \u00e8 il quinto album della band giapponese di genere power metal Galneryus, pubblicato il 10 settembre 2008 sotto etichetta VAP."}
{"id": "2578387", "revid": "46291", "url": "https://it.wikipedia.org/wiki?curid=2578387", "title": "Homogyne alpina", "text": "La Tossilaggine alpina (nome scientifico Homogyne alpina ) \u00e8 una piccola pianta erbacea alpina, con un singolo capolino, appartenente alla famiglia delle Asteraceae.\nEtimologia.\nIl nome generico (\"Homogyne\" = simile a femmina) \u00e8 stato attribuito dal botanico e naturalista francese Alexandre Henri Gabriel de Cassini (1781 \u2013 1832) in una pubblicazione del 1816 e indica la grande somiglianza (soprattutto nello stilo), nei capolini di questa spiante, tra i fiori femminili periferici e quelli ermafroditi centrali.\n&lt;br&gt;\nL'epiteto specifico (\"alpina\") fa riferimento alle zone nelle quali \u00e8 pi\u00f9 facile trovare questa specie.\n&lt;br&gt;\nIl binomio scientifico attualmente accettato (\"Homogyne alpina\") \u00e8 stato proposto prima dal biologo e scrittore svedese Carolus Linnaeus (Rashult, 23 maggio 1707 \u2013 Uppsala, 10 gennaio 1778) e quindi perfezionato dal botanico Cassini in una pubblicazione del 1821.\n&lt;br&gt;\nIn lingua tedesca questa pianta si chiama \"Gew\u00f6hnlicher Alpenlattich\"; in francese si chiama \"Homogyne des Alpes\"; in inglese si chiama \"Purple Colt's-foot\".\nMorfologia.\nL'aspetto di queste piante \u00e8 erbaceo con piccole dimensioni (da 10 a 30\u00a0cm). La forma biologica della specie \u00e8 emicriptofita rosulata (H ros); ossia sono piante perenni, con gemme svernanti al livello del suolo e protette dalla lettiera o dalla neve, con le foglie disposte a formare una rosetta basale. \nRadici.\nLe radici sono secondarie da rizoma.\nInfiorescenza.\nL'infiorescenza \u00e8 formata da un unico capolino (raramente due) lungamente peduncolato. La struttura del capolino \u00e8 quella tipica delle \"Asteraceae\" : il peduncolo sorregge un involucro cilindrico composto da diverse squame lineari, ma non uguali fra di loro e disposte su un unico rango, eventualmente rinforzate da altre minori, che fanno da protezione al ricettacolo nudo (senza pagliette) sul quale s'inseriscono due tipi di fiori : i fiori femminili, quelli esterni ligulati (assenti in questa specie; in realt\u00e0 alla periferia sono presenti dei fiori femminili, ma sono sempre del tipo tubuloso ma pi\u00f9 filiformi), e i fiori ermafroditi quelli centrali tubulosi. Il colore dell'capolino \u00e8 porpora. Dimensione dell'capolino: larghezza 5 \u2013 7\u00a0mm; lunghezza 8 \u2013 12\u00a0mm. Larghezza del capolino : 8 \u2013 15\u00a0mm.\nFiore.\nI fiori sono tutti di tipo tubuloso, zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Il colore dei fiori \u00e8 biancastro tendente al roseo-violetto. Dimensione dei fiori tubulosi : 8 \u2013 11\u00a0mm.\nFrutti.\nIl frutto \u00e8 un achenio lineare. La superficie \u00e8 solcata da 5 \u2013 10 costolature. All'apice questi frutti posseggono dei setolosi pappi bianchi a peli semplici ma disposti su pi\u00f9 serie. Il pappo \u00e8 caduco. Dimensione degli acheni 4 \u2013 5\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza della \u201c Tossilaggine alpina\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \n&lt;br&gt;\nIl genere di appartenenza (\"Homogyne\") comprende pochissime specie, diffuse unicamente nelle zone alpine europee e quasi tutte proprie della flora italiana.\n&lt;br&gt;\nAll'interno della famiglia delle Asteraceae le \u201cTossilaggine\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori tubulosi al centro ed eventualmente fiori ligulati alla periferia, squame dell'involucro ben sviluppate e frutti con pappo biancastro e morbido. Al livello tassonomico inferiore fanno parte inoltre della trib\u00f9 delle \"Senecioideae\".\nVariabilit\u00e0.\nCome il genere simile \"Petasites\", anche il genere \"Homogyne\" presenta delle difficolt\u00e0 tassonomiche per la bassa diversit\u00e0 morfologica tra le varie sue specie. In particolare in riferimento alla specie di questa scheda pi\u00f9 di qualche Autore colloca un'altra specie \"Homogyne discolor\" (Jacq.) Cass. nella lista delle sue varianti col nome di \"Homogyne alpina\" (L.) Cass. var. \"discolor\".\n&lt;br&gt;\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti :\nSpecie simili.\nLe specie del genere \"Homogyne\" sono piante uniche, e normalmente poco confondibili con altre specie che vivono gli stessi habitat. Una certa somiglianza potrebbe essere riscontrabile con le specie del genere \"Petasites\" ; i capolini in effetti sono molto simili ma con una grande differenza : l'infiorescenza dei \"Petasites\" \u00e8 dotata di molti capolini, mentre l'infiorescenza della pianta di questa scheda generalmente ha un solo capolino. \n&lt;br&gt;\nPi\u00f9 facile \u00e8 invece la confusione con altre specie dello stesso genere:"}
{"id": "2578390", "revid": "1305772", "url": "https://it.wikipedia.org/wiki?curid=2578390", "title": "NHL 10", "text": "NHL 10 \u00e8 il diciottesimo videogioco prodotto dalla Electronic Arts, riguardante l'hockey su ghiaccio, parte della serie \"NHL\". NHL 10 \u00e8 disponibile per PlayStation 3 e Xbox 360. La sua data di pubblicazione \u00e8 stata il 15 settembre 2009 per il Nord America e il 18 settembre 2009 per l'Europa. L'EA sfrutta molto l'alta qualit\u00e0 dei motori grafici delle console e della risoluzione delle tv ad alta risoluzione, per sfoggiare una grafica di alto livello.\nNovit\u00e0 presenti nel gioco.\nAnche in questa versione, visto il ridotto numero di acquirenti di lingua italiana, il gioco non \u00e8 stato prodotto in italiano.\nLe maggiori novit\u00e0 di gioco sono:\nModalit\u00e0 'Be a Pro'.\nNHL 10 include, come le precedenti versioni, la modalit\u00e0 definita 'Be a Pro' che permette di creare il proprio giocatore (Giocatore o Portiere) e di guidarlo nella propria carriera (partendo dalla AHL), giocando le partite (compreso il restare in panchina o nei penalizzati), e sperare di poter giocare un giorno nella propria squadra di NHL.\nTeam.\nMolti i team con cui giocare a partire dalla NHL, la AHL, la DEL e l'Extraliga, la Elitserien, la lega nazionale svedese e la SM-liga (la lega nazionale finlandese). E da quest'anno anche la Swiss Hockey League.\nCommento.\nIl commento durante la fase di gioco \u00e8 ancora una volta svolta da Gary Thorne e Bill Clement.\nVersione per PlayStation 3.\nLa versione per PlayStation 3 va aggiornata per giocare in internet alla versione 1.01 e sono presenti i trofei."}
{"id": "2578394", "revid": "709565", "url": "https://it.wikipedia.org/wiki?curid=2578394", "title": "The Scarecrow (Pink Floyd)", "text": ""}
{"id": "2578397", "revid": "1305772", "url": "https://it.wikipedia.org/wiki?curid=2578397", "title": "Castel Dobra", "text": "Castel Dobra (in sloveno Dobrovo, in tedesco \"Dobra\", in friulano \"Cjistel dai Cuei\" o \"Dobrov\u00f2\") \u00e8 un paese della Slovenia, sede del comune di C\u00f2llio, al centro del C\u00f2llio sloveno.\nGeografia fisica.\nLa localit\u00e0 \u00e8 situata a 4,0\u00a0km dall'Italia.\nL'altura principale \u00e8 il monte Naverco (\"Na vrhu\"), 180 m. La localit\u00e0 \u00e8 lambita dal torrente Recca (\"Reka\") e Donank.\nCastel Dobra \u00e8 rappresentata nella carta IGM al 25.000: 40A-IV-NO.\nStoria.\nDopo la caduta dell'Impero romano d'Occidente, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il Collio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; tra il 952 e il 957 il Patriarcato di Aquileia (assieme a Istria, Carinzia e Carniola) pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nTutto il Collio rest\u00f2 in mani patriarcali fino al 1300 quando la sua parte orientale, compreso Castel Dobra, venne annessa dalla Contea di Gorizia, mentre la sua parte orientale (comprendente anche San Lorenzo di Brizza, San Lorenzo di N\u00e8bola (\"\u0160lovrenc\") e la maggior parte di N\u00e8bola) rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della Contea di Gorizia, un territorio fortemente ambito dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa guerra di Gradisca ristabil\u00ec con meticolosa precisione il confine preesistente.\nCon la convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d'Italia napoleonico sotto il Dipartimento di Passariano.\nCol congresso di Vienna nel 1815 rientr\u00f2 in mano austriaca; pass\u00f2 in seguito sotto il profilo amministrativo al Litorale austriaco nel 1849 nel comune di Bigliana.\nTra le due guerre mondiali fu frazione del comune di Bigliana della provincia del Friuli per poi passare, nel 1927, alla ricostituita Provincia di Gorizia. Nel 1927 furono soppressi i comuni di Bigliana e di Medana; Castel Dobra divent\u00f2 capoluogo comunale amministrando anche gli insediamenti (\"naselja\") di Barbana nel C\u00f2llio (\"Barbana\"), Bigliana (\"Biljana\"), Castelletto Zeglo (\"Ceglo\"), Cosarna Santo Spirito (\"Kozarno\"), Dornovico (\"Drnovk\"), Fleana (\"Fojana\"), Medana (\"Medana\"), Plessiva di Medana (\"Ple\u0161ivo\"), Salimbergo (\"Zali Breg\"), San Lorenzo di Brizza (\"Brdice pri Neblem\"), San Lorenzo di N\u00e8bola (\"\u0160lovrenc\") e Soles\u00e8nchia (\"Sne\u017ee\u010de\").\nFu soggetto alla Zona d'operazioni del Litorale adriatico (OZAK) tra il settembre 1943 e il 1945 e tra il 1945 e il 1947, trovandosi a ovest della linea Morgan, fece parte della Zona A della Venezia Giulia sotto il controllo britannico-americano del Governo Militare Alleato (AMG); pass\u00f2 poi alla Jugoslavia e quindi alla Slovenia, ad eccezione di parti delle frazioni di Castelletto Zeglo e Plessiva di Medana che rimasero all'Italia, passando al comune di Cormons.\nMonumenti e luoghi d'interesse.\nCastello.\nNei pressi del paese vi \u00e8 un castello eretto nel XVII secolo, sopra le fondamenta di uno pi\u00f9 vecchio, di stile rinascimentale a base quadrata con una torre a ogni angolo, fino ad oggi rimasto inalterato nel suo aspetto esteriore.\nIl suo muro di cinta fu eretto presumibilmente durante la guerra di Gradisca e trasformato in seguito, dopo la cessata minaccia veneziana, in un portico; una delle torri invece divenne una cappella dedicata a sant'Antonio da Padova.\nI primi proprietari del castello furono quasi certamente i Colloredo. Alla fine del XVIII secolo il castello pass\u00f2 alla famiglia Catterini-Erzberg di Gorizia, pi\u00f9 tardi a quella dei marchesi di Montecuccoli. Nel 1872 il possedimento fin\u00ec nelle mani del conte Baguer in seguito alle nozze di quest'ultimo con l'ultima discendente della famiglia Catterini.\nTra le diverse sale ammirabili al primo piano (il piano terra \u00e8 ora un ristorante) vi sono il salone dei Cavalieri, con gli stemmi delle famiglie nobiliari del tempo, e la sala di Caccia ornata di pitture murali del 1894 rappresentanti i possedimenti del conte Baguer, opera di Clemente del Neri.\nGeografia antropica.\nLocalit\u00e0.\nA Castel Dobra sono presenti gli agglomerati di Bolessino (\"Bale\u0161no\") e Dornovico inferiore (\"Spodnji Drnovk\")."}
{"id": "2578398", "revid": "183114", "url": "https://it.wikipedia.org/wiki?curid=2578398", "title": "La Fida Ninfa", "text": ""}
{"id": "2578403", "revid": "367788", "url": "https://it.wikipedia.org/wiki?curid=2578403", "title": "Portezuelo", "text": "Portezuelo \u00e8 un toponimo che pu\u00f2 essere riferito a:"}
{"id": "2578408", "revid": "287204", "url": "https://it.wikipedia.org/wiki?curid=2578408", "title": "Long Beach Chiefs", "text": "I Long Beach Chiefs sono stati una franchigia di pallacanestro della American Basketball League (1961-1963) (ABL), con sede a Long Beach.\nNati nel 1961 a Honolulu come Hawaii Chiefs, dopo il trasferimento in California assunsero tale denominazione."}
{"id": "2578410", "revid": "4711", "url": "https://it.wikipedia.org/wiki?curid=2578410", "title": "Hawaii Chiefs", "text": ""}
{"id": "2578412", "revid": "125803503", "url": "https://it.wikipedia.org/wiki?curid=2578412", "title": "Domenica Cinque", "text": "Domenica Cinque \u00e8 stato un programma televisivo italiano (il cui genere pu\u00f2 considerarsi tra il talk show, il contenitore, il variet\u00e0, e l'infotainment), trasmesso dal 20 settembre 2009 al 29 aprile 2012 ogni domenica pomeriggio in diretta su Canale 5. Il programma ha avuto tre edizioni, ed \u00e8 stato condotto da Barbara D'Urso dal 20 settembre 2009 al 12 dicembre 2010, mentre dal 16 gennaio al 18 dicembre 2011 la conduzione \u00e8 passata a Federica Panicucci, affiancata da Claudio Brachino, ed infine dalla sola Federica Panicucci dal 15 gennaio al 29 aprile 2012.\nIl programma.\n\"Domenica Cinque\" \u00e8 stato un programma gestito dalla testata giornalistica trasversale e autonoma Videonews, il quale veniva replicato sull'emittente satellitare Mediaset Plus, in quanto esso faceva parte del pacchetto intrattenimento di Sky Italia, a distanza di poche ore o di pochi giorni dalla messa in onda originale e in diretta su Canale 5: in seguito alla chiusura di Mediaset Plus, dal settembre 2011 la trasmissione \u00e8 replicata sempre la domenica in prima serata su Mediaset Extra.\nEdizioni.\nPrima edizione (2009-2010).\nLa trasmissione, simile alla storica \"Buona Domenica\", sostituisce i programmi presenti nelle domeniche pomeriggio della stagione 2008-2009, ovvero la puntata domenicale del talent show \"Amici di Maria De Filippi\" e il variet\u00e0 \"Questa domenica\".\nNella prima parte della prima edizione (ovvero dal 20 settembre al 20 dicembre 2009) l'accompagnamento musicale viene affidato a Vittorio Gucci (e alla sua band), in studio vi \u00e8 il corpo di ballo dei Modulo Project e a questi si uniscono due coppie \"over 60\" prese dal pubblico per proporre coreografie studiate da Gabriella Labate. Le inviate fisse dell'intera prima edizione sono Serena Garitta, Cristina Del Basso e Francesca Fioretti, le quali sono affiancate da Francesca Cipriani nell'autunno 2009. Oltre all'arbitro Vittorio Sgarbi che coordinava il talk introduttivo condotto dalla D'Urso all'inizio di ogni puntata durante l'intera prima edizione, tra gli opinionisti fissi della prima edizione troviamo Raffaello Tonon, Micol Ronchi, Laura Drzewicka, Siria De Fazio, \u00c9va Henger, Rosita Celentano, Rocco Pietrantonio e Lory Del Santo. Il cast \u00e8 stato inizialmente composto anche da Platinette e dal valletto Bruno Cabrerizo, il quale nel gennaio 2010 lascer\u00e0 la trasmissione cedendo il posto a Franco Villa. Ospite ricorrente del programma \u00e8 la cantante Pamela Petrarolo, la quale si esibisce con diverse canzoni.\nNella seconda parte della prima edizione (ovvero dal 10 gennaio al 16 maggio 2010) vi sono alcune modifiche al cast originario: il corpo di ballo cambia e viene riformato e ridimensionato in sei elementi (Francesco Spizzirri, Alessio Vincolo, Jessica Sala, Serena De Lorenzis, Veronica Sormani e Carola Gatti), le coreografie sono affidate a Loredana Zucchi, mentre l'accompagnamento musicale fu affidato alla \"Lova Band\" diretta da Max Longhi e alle belle voci di Sewit Villa, Mary Montesano, Barbara Comi e Marco Evans. Tale cast fu presente anche durante l'intera seconda edizione.\nSeconda edizione (2010-2011).\nTra le novit\u00e0 rilevanti della seconda stagione, iniziata il 19 settembre 2010, il cambio della sigla, \"Quelli belli come noi\" delle Gemelle Kessler al posto di \"Voglio vivere cos\u00ec\", e la possibilit\u00e0 del pubblico da casa di interagire con lo studio tramite un indirizzo mail o una telefonata (proprio come avveniva in \"A gentile richiesta\", versione estiva di \"Pomeriggio Cinque\"), filtrata da un centralino composto da alcune giornaliste e parte integrante dello studio: il centralino \u00e8 anche il punto di collegamento tra gli spettatori e gli inventori e inserzionisti che propongono le loro ideazioni al pubblico. Durante la conduzione in solitaria della D'Urso (terminata il 12 dicembre 2010), nel cast fisso erano presenti Veronica Ciardi, Serena Garitta e Patrick Ray Pugliese come inviati, Nora Mogalle (gi\u00e0 artista del Moulin Rouge) come prima ballerina, il meteorologo Paolo Corazzon, la showgirl Pamela Petrarolo con le sue esibizioni canore e musicali. Tra gli opinionisti dell'intera seconda edizione troviamo i medesimi della prima edizione (tranne l'arbitro Vittorio Sgarbi) e alcuni dei vari volti nuovi usciti dal \"Grande Fratello 11\", tra cui Margherita Zanatta e Guendalina Tavassi.\nDopo un mese di assenza per la pausa natalizia, per la precisione dal 16 gennaio 2011 in poi, il programma subisce un restyling radicale nella sua struttura, nella sigla (sostituita con \"La domenica del deejay\" di Mario Fargetta), nella grafica, nel cast giornalisti, ospiti, produzione e conduzione, e viene diviso in due differenti segmenti e blocchi:\nDal 16 gennaio 2011 nel nuovo cast fisso della trasmissione vi \u00e8 la \"Lova Band\", gli inviati Veronica Ciardi e Rocco Pietrantonio, la showgirl Pamela Petrarolo, la prima ballerina Nora Mogalle e il giornalista di gossip Gabriele Parpiglia.\nTerza edizione (2011-2012).\nVisto il successo ottenuto dalla seconda edizione (sia prima che dopo il cambio di conduzione), il 25 settembre 2011 parte la terza edizione con gli stessi conduttori (Claudio Brachino e Federica Panicucci) e gli stessi inviati in esterna (Veronica Ciardi e Rocco Pietrantonio) presenti al momento della chiusura della precedente edizione. Anche in questa terza edizione, la trasmissione \u00e8 stata inizialmente divisa in diverse parti distinte: \nPresenze fisse: il giornalista di gossip Gabriele Parpiglia e l'astrologo Mauro Perfetti. La prima parte della terza edizione si \u00e8 conclusa il 18 dicembre 2011, ossia prima del break festivo: in seguito ai bassi ascolti ottenuti dal programma nell'autunno 2011, Mediaset decise di togliere la diretta alla trasmissione e, quindi, di cancellare l'intero settore di Brachino.\n Il 15 gennaio 2012, dopo la consueta pausa natalizia, inizia la seconda parte della terza edizione con la messa in onda del solo segmento di Federica Panicucci (in onda dalle 16:05 in poi col titolo \"Domenica Cinque... Con voi\"), mentre, come gi\u00e0 detto sopra, il segmento di Claudio Brachino (che era in onda, con il titolo \"Dentro la notizia\", nella parte antecedente) viene nel palinsesto da alcuni film (dal titolo \"Domenica Cinque... Film\" con conseguente scomparsa della parte dedicata ai fatti di cronaca e attualit\u00e0. Inoltre, come gi\u00e0 anticipato sopra, la trasmissione, sempre da tale data, subisce, oltre al taglio appena descritto, anche la perdita della diretta: infatti questa \"versione ridotta\" di \"Domenica Cinque\" viene registrata il venerd\u00ec sera nello studio di \"Pomeriggio Cinque\" poco dopo la fine della diretta di tale programma per la puntata del venerd\u00ec pomeriggio. In questa versione di \"Domenica Cinque\" sono presenti l'astrologo Mauro Perfetti, l'inviata Veronica Ciardi e vari opinionisti (tra cui Micol Ronchi, Marika Baldini, Monica Setta, Raffaello Tonon e altri, pi\u00f9 alcuni dei vari volti nuovi usciti dal \"Grande Fratello 12\", tra cui Claudia Letizia e Valeria Molin Pradel), mentre Gabriele Parpiglia e Rocco Pietrantonio non sono pi\u00f9 presenti nella trasmissione, mentre Brachino rimane come autore (insieme alla Panicucci) del programma pur non comparendo pi\u00f9 in video. Questa terza edizione, visto il risultato auditel ancora pi\u00f9 scarso ricevuto nel periodo di trasmissione successivo alla pausa natalizia (ovvero il periodo compreso tra il 16 gennaio e il 29 aprile, tranne che per il giorno di Pasqua), si conclude anticipatamente (e definitivamente) il 29 aprile 2012 e viene trasformata dal 7 ottobre successivo in \"Domenica Live\".\nIl passaggio da \"Domenica Cinque\" a \"Domenica Live\".\nIl 18 settembre 2012 la dirigenza di Mediaset decise di varare una quarta edizione di \"Domenica Cinque\", prodotta da Videonews, che sarebbe dovuta andare in onda, in diretta dallo studio 1 del Centro Palatino di Roma, a partire dal 7 ottobre 2012 per tutta la stagione 2012-2013 dalle 13:40 alle 18:50, secondo un format completamente rinnovato e rivisto, stavolta con la conduzione di Alessio Vinci e Sabrina Scampini.\nNelle intenzioni originali, Vinci e la Scampini dovevano essere rispettivamente i conduttori del settore che occupa la fascia del cosiddetto \"primo pomeriggio\" (in sovrapposizione contro \"Domenica in... L'arena\" di Massimo Giletti) in cui si sarebbero affrontati temi legati all'attualit\u00e0, e del settore che occupa la fascia del cosiddetto \"secondo pomeriggio\" in cui si sarebbero trattati temi legati alla cronaca rosa.\nIl 20 settembre 2012 la stampa italiana sostenne che la dirigenza di Mediaset avrebbe deciso, in tale giorno, di \"trasformare\" l'ipotetica quarta edizione di \"Domenica Cinque\" nella prima edizione del nuovo contenitore \"Domenica Live\", ma Mediaset non ha ufficialmente commentato lo scoop di cui sopra.\nIl 22 settembre 2012, nell'attesa della decisione definitiva da parte di Mediaset, si sparsero voci secondo le quali \"Live\" sarebbe stato solamente il nome di uno dei settori della quarta edizione di \"Domenica Cinque\", precisamente \"Domenica Cinque...Live\" condotto da Alessio Vinci e \"Domenica Cinque...Cover\" condotto da Sabrina Scampini., sulla falsariga di \"Cristina Parodi Live\" e \"Cristina Parodi Cover\", allora in onda su LA7.\nIl 29 settembre 2012, venne ufficializzato tramite un promo il debutto, dal successivo 7 ottobre, di \"Domenica Live\", condotto da Alessio Vinci e Sabrina Scampini: ci\u00f2 significa che il marchio \"Domenica Cinque\" \u00e8 stato definitivamente archiviato, scelta dovuta ai deludenti risultati Auditel dell'ultima edizione del contenitore domenicale (che, tra l'altro, hanno comportato dapprima la chiusura del segmento \"Dentro la Notizia\" di Brachino e poi la chiusura anticipata del programma il 29 aprile 2012).\nContenuti.\nIl programma, essendo stato curato dalla testata giornalistica italiana e autonoma Videonews, trattava diversi temi durante la puntata, i quali erano discussi attraverso un dibattito di attualit\u00e0 sui fatti principali della settimana appena terminata, una parte dedicata alla musica, in cui ogni settimana un ospite musicale si esibisce con i suoi maggiori successi, mentre il resto del programma \u00e8 composto da interviste a noti personaggi dello spettacolo, della musica e dello sport, con molte discussioni sugli argomenti principali dei reality show in onda sulle reti Mediaset (come \"Grande Fratello\", \"La pupa e il secchione\"), ma anche cronaca di vario tipo e storie personali di gente comune.\nIn redazione troviamo Alessandra Balletto, Rossella Russo, Francesca Cenci: al programma collaborano le giornaliste Paola Cambiaghi e Simona Minarini. Durante l'intera conduzione, sempre in diretta, di Barbara D'Urso (ovvero dal 20 settembre 2009 al 12 dicembre 2010, tranne che in estate perch\u00e9 il programma non va in onda) durante la trasmissione erano presenti anche frequenti collegamenti esterni, molto ironici a cura del meteorologo Paolo Corazzon, il quale interveniva da varie localit\u00e0 italiane con la rubrica \"Domenica Cinque Meteo\".\nDurante l'intera conduzione della D'Urso era presente nel programma un valletto (Marco Ceriani) che assisteva, appunto, la D'Urso nel programma: durante la prima edizione di \"Domenica Cinque\" erano presenti anche Bruno Cabrerizo (ma costui solo nell'autunno 2009) e poi Franco Villa (arrivato al posto di Bruno nelle successive puntate della prima edizione) con il titolo, ciascuno nella sua epoca precisa, di valletto del pubblico, ovvero, secondo la D'Urso, una simpatica parodia della storica valletta del pubblico de \"La Corrida\".\nDurante le varie edizioni del programma, si sono succeduti, nel corso del tempo, alcuni inviati della trasmissione, i quali erano protagonisti di alcuni reportage in chiave ironica riguardanti il protagonista dell'intervista ai personaggi del mondo dello spettacolo. Costoro sono stati, nel corso del tempo, Cristina Del Basso (durante l'intera prima edizione), Francesca Fioretti (durante l'intera prima edizione), Serena Garitta (durante l'intera conduzione della D'Urso), Francesca Cipriani (nell'autunno 2009), Rocco Pietrantonio (nel 2011, durante l'intera conduzione di Brachino) e Veronica Ciardi (dal settembre 2010 all'aprile 2012). Nell'intera terza edizione era presente anche l'astrologo Mauro Perfetti.\nDal 16 gennaio al 18 dicembre 2011 (tranne che in estate perch\u00e9 il programma non va in onda), a causa del cambio di conduzione e della conseguente divisione delle cinque ore di diretta in due differenti segmenti distinti, avvenne una ridistribuzione degli argomenti, affidando i temi di cronaca nera e di attualit\u00e0 nella prima parte della trasmissione condotta da Claudio Brachino con il titolo di \"Domenica Cinque... Dentro la notizia\", mentre nella seconda parte del programma, dedicata allo spettacolo e al variet\u00e0, il programma viene curato e gestito da Federica Panicucci, la quale era circondata da vari opinionisti (tra cui Anna Pettinelli, Micol Ronchi, Sarah Nile, Raffaello Tonon, \u00c9va Henger, Selvaggia Lucarelli, Samantha De Grenet, Laura Drzewicka, Francesca Lukasik, Cristina Del Basso, Francesca Fioretti, Siria De Fazio, Nora Amile, Elena Morali, Ludovica Leoni, Luca Tassinari, Pasqualina Sanna, Monica Ricchetti, Guendalina Canessa, Daniele Interrante, Francesca Cipriani, George Leonard, Carmela Gualtieri, Massimo Maffei, Gabriele Parpiglia, Lory Del Santo e gli inviati del programma Veronica Ciardi e Rocco Pietrantonio), che discutono delle varie vicende legate al gossip e ai vari reality show di Mediaset.\nLa sigla.\nNella prima edizione condotta da Barbara D'Urso, la sigla ufficiale del contenitore fu \"Voglio vivere cos\u00ec\", e fu suonata dalla band di Vittorio Gucci per i primi 3 mesi e mezzo (ovvero settembre-dicembre 2009) di partecipazione alla trasmissione, poi dal mese di gennaio 2010 (dopo la pausa natalizia e il conseguente restyling) fu riarrangiata ed eseguita dalla Lova Band. Prima della sigla, la conduttrice enunciava un proverbio che cambiava in ogni puntata. Dopo il proverbio partiva la video-sigla, simile a quella dell'omologo \"Pomeriggio Cinque\", ma di durata inferiore. Al termine della video-sigla partivano le immagini dallo studio, dove la band continuava a suonare e a cantare e dove i ballerini eseguivano la coreografia.\nNella seconda edizione la canzone principale del programma cambi\u00f2: per questa stagione televisiva venne scelta \"Quelli belli come noi\", sempre eseguita dalla Lova Band diretta da Max Longhi e venne abolita anche la video-sigla; infatti, la conduttrice, per i primi 3 mesi e mezzo di programmazione del contenitore (19 settembre-12 dicembre 2010, cio\u00e8 nei mesi della sua conduzione), annunciava la trasmissione vestendo i panni di una delle storiche signorine buonasera (diversa ogni settimana), con abbigliamento, capigliatura e immagini in bianco e nero, come accadeva nei lontani anni '50. A seguire, i ballerini iniziavano a ballare sempre in bianco e nero, prima del ritorno dei colori. In seguito Barbara D'Urso annunciava l'inizio della trasmissione vestendo i panni di Fiorella Pierobon avendo alle spalle lo storico sfondo degli annunci di Canale 5 e quindi i ballerini ballavano la sigla interamente a colori.\nCon il cambio di conduzione e l'inizio della seconda parte della seconda edizione, cambi\u00f2 anche la sigla del programma (oltre alla grafica e allo studio): la nuova \u00e8 intitolata La domenica ed \u00e8 interpretata dalla conduttrice Federica Panicucci e ballata da Nora Mogalle (altra novit\u00e0 del cast) e poi ripresa dalla Lova Band (Mary Montesano, Barbara Comi, Sewit Villa e Marco Evans). Il brano era prodotto dal deejay Mario Fargetta, marito della Panicucci. Nella terza edizione invece, per ridurre i costi troppo elevati del programma, vennero completamente eliminate e rimosse, sia la \"Lova Band\", che cantava la sigla del programma e altre varie canzoni, l'intero corpo di ballo (in cui erano presenti, fin dalla primissima puntata della prima edizione, anche Federica Ariafina e Micol Ronchi, affiancate da Nora Mogalle nella seconda edizione) che apriva e inaugurava, con alcuni balli, l'inizio della puntata e molti opinionisti fissi del cast. La sigla appena descritta fu usata durante tutto il periodo di conduzione della Panicucci (quindi dal gennaio 2011 all'aprile 2012).\nControversie.\nNel corso degli anni, \"Domenica Cinque\" \u00e8 stata al centro di alcune controversie:\nPuntate speciali.\nPuntata zero.\nLa prima puntata, in onda il 20 settembre 2009, fu in realt\u00e0 una puntata pilota divisa in due macro segmenti:\nLa vera \"Domenica Cinque\" part\u00ec dunque il 27 settembre 2009."}
{"id": "2578418", "revid": "1935652", "url": "https://it.wikipedia.org/wiki?curid=2578418", "title": "Chiesa cattolica in Siria", "text": "La Chiesa cattolica in Siria \u00e8 parte della Chiesa cattolica universale in comunione con il vescovo di Roma, il papa.\nI cattolici sono circa 360.000, corrispondenti al 2% della popolazione. I cattolici siriani appartengono a comunit\u00e0 cristiane di differenti tradizioni culturali e liturgiche, ciascuna con un rito e con giurisdizioni ecclesiastiche proprie.\nSimbolo per eccellenza dell'intera religione cristiana in Siria \u00e8 il villaggio di Ma'lula (a 45 km a nord di Damasco), dove ancora oggi si parla l'aramaico, idioma usato duemila anni fa in tutta l'area siro-palestinese, ritenuto la lingua madre di Ges\u00f9 Cristo.\nEsistono a Ma'lula due monasteri cattolici di rito bizantino, uno maschile e uno femminile: rispettivamente, \"San Sergio e Bacco\" e \"Santa Tecla\" (che ospita anche la tomba della santa).\nNel 2012 un gruppo di suore trappiste italiane ha fondato un monastero nel villaggio maronita di Azeir, nella Siria nord-occidentale.\nOrganizzazione.\nLa chiesa cattolica in Siria \u00e8 organizzata secondo l'appartenenza ecclesiale. Sono 18 le circoscrizioni ecclesiastiche cattoliche del Paese.\nChiesa latina\nChiesa armeno-cattolica\nChiesa maronita\nChiesa cattolica caldea\nChiesa cattolica greco-melchita\nChiesa cattolica sira\nNunziatura apostolica.\nUna delegazione apostolica \u00e8 esistita a Damasco fin dal XVIII secolo. Per lungo tempo hanno assunto questo incarico i vicari apostolici di Aleppo.\nLe relazioni diplomatiche fra Santa Sede e Siria furono istituite ufficialmente il 21 febbraio 1953, quando fu eretta l'internunziatura con il breve \"Ubicumque gentium\" di papa Pio XII.\nLa nunziatura apostolica di Siria \u00e8 stata istituita il 2 febbraio 1966 con il breve \"Quam sedem\" di papa Paolo VI.\nNel 2016, per la prima volta nella storia, il nunzio apostolico in Siria, Mario Zenari, \u00e8 stato creato cardinale.\nAssemblea degli ordinari.\nElenco dei Presidenti dell'Assemblea della gerarchia cattolica in Siria:"}
{"id": "2578419", "revid": "799790", "url": "https://it.wikipedia.org/wiki?curid=2578419", "title": "Sulla mia pelle", "text": ""}
{"id": "2578420", "revid": "280159", "url": "https://it.wikipedia.org/wiki?curid=2578420", "title": "Cristianesimo anarchico", "text": ""}
{"id": "2578422", "revid": "287204", "url": "https://it.wikipedia.org/wiki?curid=2578422", "title": "Lago Forked", "text": "Il lago Forked \u00e8 un lago negli Stati Uniti d'America, situato nello Stato di New York, nel Adirondack Park, 11 kilometri a sud-ovest del villaggio di Long Lake. La profondit\u00e0 massima \u00e8 22,5\u00a0m.\nIl lago \u00e8 sottile, disposto come una \"T\" invertita, lungo 8 kilometri nel suo braccio principale, nell'asse est-ovest, largo solo 0,32\u00a0km, con il braccio orientato a nord lungo 3,8\u00a0km. Tra le specie ittiche pi\u00f9 presenti troviamo il Salmerino di fontana, il Persico trota, il Micropterus dolomieu, il pesce gatto, la perca, i centrarchidi e la trota.\nLa fauna \u00e8 caratterizzata anche da Gaviiformi, lontre, castori, gufi, cervi, anatre e orsi."}
{"id": "2578425", "revid": "280159", "url": "https://it.wikipedia.org/wiki?curid=2578425", "title": "Cristianesimo socialista", "text": ""}
{"id": "2578427", "revid": "767487", "url": "https://it.wikipedia.org/wiki?curid=2578427", "title": "Cachorro", "text": "Cachorro \u00e8 un film spagnolo del 2004, scritto e diretto da Miguel Albaladejo.\nNarra la storia di un uomo gay che si ritrova a doversi occupare del nipote dopo che la madre, sua sorella, \u00e8 partita per l'India, finendo per sviluppare un legame di tipo paterno con il ragazzo, rivedendo e mutando cos\u00ec il suo intero stile di vita precedente. Il termine spagnolo \"cachorro\" denota qualsiasi tipo di cucciolo di animali con pelliccia.\nTrama.\nPedro, un corpulento dentista gay, per fare un favore alla sorella, una hippy in partenza per l'India, accetta di occuparsi di suo nipote e figlio di lei, Bernardo, di nove anni. Il padre di Bernardo \u00e8 morto, e il ragazzo e suo zio non avevano mai avuto un vero rapporto finora. Il ragazzo, secondo i piani avrebbe dovuto rimanere con lo zio per alcuni giorni solamente, ma i giorni diventano sei settimane, senza che della madre si abbiano notizie.\nLa presenza del nipote obbliga Pedro a rivedere in un qualche modo la sua vita privata, obbligandolo a smorzare la sua finora estremamente attiva vita sessuale. In realt\u00e0, Pedro stava gi\u00e0 cominciando a stancarsi della natura superficiale delle sue numerose storie. Anche il suo ragazzo, Manuel, non sembra essere la persona con la quale Pedro vuole davvero passare il resto della sua vita.\nFa irruzione nella sua vita Do\u00f1a Teresa, tirannica nonna paterna di Bernardo. A peggiorare la situazione, arriva la notizia che la madre di Bernardo \u00e8 stata arrestata in India per traffico di droga, e rischia trent'anni di carcere. Lo shock della notizia lo spinge alla consapevolezza che ora pi\u00f9 che mai egli dovr\u00e0 occuparsi del bambino, e decide di affrontare la sfida.\nImprovvisamente, si rende conto che c'\u00e8 tutta una serie di nuovi problemi da affrontare, dalla sistemazione di casa al trovare la scuola adatta per il ragazzo, e Pedro si ritrova a non avere neanche il tempo di rimpiangere la vita che conduceva in precedenza. Col tempo comunque, riesce ad avere di nuovo una sua vita privata, sebbene priva degli eccessi di prima.\nDo\u00f1a Teresa fa di nuovo la sua apparizione, questa volta per esigere la custodia del piccolo Bernardo, ma Pedro \u00e8 pronto a combattere per il bene del ragazzo.\nDopo che lei ha ottenuto illegalmente informazioni riservate sullo stato di salute di Pedro, che \u00e8 sieropositivo, e dopo avere ottenuto da un investigatore privato delle fotografie che ritraggono Pedro in un club gay, lo ricatta e riesce a far mandare cos\u00ec il piccolo Bernardo in collegio. Quando Do\u00f1a Teresa va a trovare Bernardo in collegio, perfidamente gli rivela la sieropositivit\u00e0 dello zio, ma Bernardo le ribatte che gi\u00e0 lo aveva saputo dalla madre, e le rivela che la madre stessa lo \u00e8. Do\u00f1a Teresa gli comunica quindi che Pedro si trova in ospedale, malato di polmonite. Bernardo si scaglia allora contro di lei, le dice che la odia e che \u00e8 colpa sua se Pedro \u00e8 in ospedale, avendolo allontanato da lui e avendogli cos\u00ec impedito di potersene occupare.\nPassano tre anni, con un fitto scambio di lettere fra Bernardo, Pedro, la madre e la nonna, finch\u00e9 rivediamo Bernardo con i suoi amici ad un funerale, con una bara che viene calata nella terra. Subito dopo, arriva un taxi dal quale esce fuori un Pedro in piena salute, facendo cos\u00ec capire che si trattava del funerale della nonna. Dopo una breve conversazione, Bernardo abbraccia i suoi amici ed entra nel taxi assieme allo zio, ed essi partono insieme."}
{"id": "2578428", "revid": "1573940", "url": "https://it.wikipedia.org/wiki?curid=2578428", "title": "Apisaone Ippaside", "text": "Apisaone Ippaside, (greco, \"\u1f08\u03c0\u03b9\u03c3\u03ac\u03c9\u03bd \u1f38\u03c0\u03c0\u03b1\u03c3\u03af\u03b4\u03b7\u03c2\"), figura mitologica dell\"Iliade\" (XVII, v. 348), fu un guerriero peone alleato dei troiani.\nBiografia.\nAbilissimo in battaglia, tra tutti i guerrieri provenienti dalla Peonia era secondo soltanto ad Asteropeo, di cui era grande amico. L'eroe greco Licomede, mentre combatteva contro Enea, gli si ritrov\u00f2 di fronte e lo colp\u00ec al fegato, uccidendolo. Asteropeo vide il compagno caduto e cerc\u00f2 invano di vendicarlo.\nL'azione bellica \u00e8 descritta nel libro XI dell'Iliade, relativo alle \"Gesta di Menelao\"."}
{"id": "2578433", "revid": "124123", "url": "https://it.wikipedia.org/wiki?curid=2578433", "title": "Christian Minotti", "text": "La sua specialit\u00e0 \u00e8 stata lo stile libero. Ha ottenuto i suoi migliori risultati nel periodo 2000 - 2004, vincendo medaglie ai Campionati mondiali di nuoto in vasca corta e ai Campionati europei, sia in vasca lunga che corta.\nPalmar\u00e8s.\nCampionati italiani.\n8 titoli individuali, cos\u00ec ripartiti:\n\"nd = non disputata\""}
{"id": "2578435", "revid": "407169", "url": "https://it.wikipedia.org/wiki?curid=2578435", "title": "Distretto di Anlong Veng", "text": ""}
{"id": "2578440", "revid": "1305772", "url": "https://it.wikipedia.org/wiki?curid=2578440", "title": "Epoca degli Sturlungar", "text": "L'Epoca degli Sturlungar (in islandese \"Sturlunga\u00f6ld\") fu un periodo di 42-44 anni di lotte interne nell'Islanda del XIII secolo; \u00e8 stato probabilmente il pi\u00f9 violento e sanguinoso periodo della storia dell'Islanda. Gli eventi di questi anni sono raccontati nella \"Sturlunga saga\".\nL'Epoca degli Sturlungar \u00e8 segnato dai conflitti tra i pi\u00f9 potenti capi islandesi, i \"go\u00f0ar\", che raccoglievano seguaci e si davano battaglia, ed \u00e8 cos\u00ec chiamata dal nome del clan islandese pi\u00f9 potente del tempo, gli Sturlungar; alla fine di quest'epoca lo Stato libero d'Islanda cess\u00f2 di esistere, e l'Islanda divenne vassalla della Norvegia.\nGli storici generalmente indicano il 1220 come il primo anno dell'Epoca degli Sturlungar, sebbene alcuni preferiscano invece una data precedente a causa della Battaglia di V\u00ed\u00f0ines. Il potere sull'isola si era allora concentrato nelle mani di pochi clan. Essi erano:\nA quei tempi il re di Norvegia, Haakon IV, stava tentando di estendere la propria influenza sull'Islanda. Molti capi islandesi erano diventati suoi vassalli ed erano obbligati ad eseguire i suoi ordini, ricevendo in cambio doni, seguaci e rispetto; di conseguenza, i pi\u00f9 grandi \"go\u00f0ar\" islandesi erano tutti affiliati con il re di Norvegia in un modo o nell'altro.\nI go\u00f0ar.\nPer comprendere pienamente la politica dell'Islanda del XIII secolo, bisogna osservare il peculiare ordinamento politico dello Stato libero d'Islanda. Il potere era per la maggior parte nelle mani dei \"go\u00f0ar\" (singolare \"go\u00f0i\"), i capi locali, e l'isola era in pratica divisa in quattro quarti (nord, sud, est e ovest): ognuno di questi quarti ospitava nove \"go\u00f0or\u00f0\" (sorta di clan, ognuno guidato da un \"go\u00f0i\"), tranne quello settentrionale che per le sue vaste dimensioni ne ospitava dodici. In totale vi erano 39 \"go\u00f0or\u00f0\".\nI \"go\u00f0ar\" proteggevano i contadini del loro \"go\u00f0or\u00f0\" ed esigevano soddisfazione o vendetta se i diritti dei loro seguaci venivano violati; in cambio, i contadini offrivano sostegno al \"go\u00f0i\", sia votando in suo favore nell'Al\u00feingi sia (se necessario) combattendo in battaglia contro i suoi nemici.\nI poteri del \"go\u00f0i\" sul resto dei membri del \"go\u00f0or\u00f0\" non erano assoluti, n\u00e9 una persona era legata indissolubilmente al suo \"go\u00f0or\u00f0\", poich\u00e9 l'appartenenza ad uno di questi gruppi era una scelta individuale. Tuttavia la carica di \"go\u00f0i\" non era elettiva (anche se era bene per un capo avere il consenso dei propri seguaci, mostrando spesso le sue qualit\u00e0 di leader): essa era infatti una propriet\u00e0 del \"go\u00f0i\" stesso, ed era spesso ereditata dal \"go\u00f0i\" successivo, o talvolta comprata, o addirittura prestata e condivisa.\nI capi pi\u00f9 importanti del XII e XIII secolo cominciarono ad ammassare grandi ricchezze, ed in seguito anche ad occupare territori (sebbene il \"go\u00f0or\u00f0\" non fosse stato in precedenza un'entit\u00e0 territoriale): questa fu probabilmente una delle cause della guerra civile che sarebbe sorta di l\u00ec a poco.\nAvvenimenti.\nSnorri torna a casa.\nL'Epoca degli Sturlungar cominci\u00f2 nel 1220, quando Snorri Sturluson, capo del clan degli Sturlungar ed uno dei pi\u00f9 grandi scrittori di saghe della letteratura islandese (fu autore dell'Edda), divenne vassallo di re Haakon IV di Norvegia. Il re insistette perch\u00e9 Snorri lo aiutasse a condurre l'Islanda sotto il dominio della Norvegia; Snorri torn\u00f2 a casa ma, sebbene fosse presto divenuto il capo pi\u00f9 potente del paese, fece molto poco per soddisfare il volere del re.\nNel 1235 anche il nipote di Snorri, Sturla Sighvatsson, accett\u00f2 di diventare vassallo del re. Sturla fu pi\u00f9 aggressivo: sped\u00ec suo zio Snorri in Norvegia e cominci\u00f2 a combattere i capi che rifiutavano di seguire gli ordini del re; tuttavia Sturla e suo padre Sighvatr furono pesantemente sconfitti da Gissur \u00deorvaldsson, capo degli Haukd\u00e6lir, e da Kolbeinn il Giovane, capo degli \u00c1sbirningar, ad \u00d6rlygssta\u00f0ir nello Skagafj\u00f6r\u00f0ur. La Battaglia di \u00d6rlygssta\u00f0ir fu la pi\u00f9 grande battaglia di tutta la storia islandese: gli Sturlungar di Sturla avevano 1000 uomini, mentre gli \u00c1sbirningar di Kolbeinn ne avevano 1200; pi\u00f9 di 50 persone furono uccise. Dopo la battaglia, Gissur e Kolbeinn divennero i capi pi\u00f9 potenti dell'isola.\nSnorri Sturluson torn\u00f2 in Islanda dopo aver perso il favore del re per aver appoggiato lo jarl Sk\u00fali in un tentativo di colpo di stato. Gissur \u00deorvaldsson, anch'egli vassallo del re norvegese, ricevette l'ordine di uccidere Snorri, e nel 1241 Gissur si rec\u00f2 con molti uomini a casa sua e lo assassin\u00f2.\n\u00de\u00f3r\u00f0ur kakali.\nL'anno dopo, \u00de\u00f3r\u00f0ur kakali Sighvatsson (il soprannome \"kakali\" probabilmente significa \"il Balbuziente\"), figlio di Sighvatr, ritorn\u00f2 in Islanda dall'estero chiedendo vendetta per la caduta di suo padre e di suo fratello Sturla nella Battaglia di \u00d6rlygssta\u00f0ir, e rivelandosi presto un leader formidabile. Quattro anni dopo, il dominio degli \u00c1sbirningar era in pratica terminato dopo le loro feroci battaglie con \u00de\u00f3r\u00f0ur: sia la Fl\u00f3abardagi (\"Battaglia del Golfo\", 1244, l'unica battaglia navale della storia con Islandesi da entrambe le parti) che la Battaglia di Haugsnes (1246, la pi\u00f9 sanguinosa della storia islandese con circa 110 morti) ebbero luogo in questo periodo.\n\u00de\u00f3r\u00f0ur kakali e Gissur \u00deorvaldsson tuttavia non combatterono l'uno contro l'altro: entrambi infatti erano vassalli del re di Norvegia, cos\u00ec vi si appellarono. Il re decise in favore di \u00de\u00f3r\u00f0ur, e dal 1247 al 1250 questi govern\u00f2 l'Islanda praticamente da solo; mor\u00ec in Norvegia sei anni pi\u00f9 tardi.\nFine dello Stato libero d'Islanda.\nNel 1252 il re risped\u00ec Gissur in Islanda. I seguaci di \u00de\u00f3r\u00f0ur kakali non apprezzarono il suo ritorno e tentarono senza successo di ucciderlo dando fuoco alla sua residenza a Flugum\u00fdri nello Skagafj\u00f6r\u00f0ur: questo attentato \u00e8 noto come Flugum\u00fdrarbrenna; nonostante il suo potere e la sua influenza, Gissur non fu capace di identificare il capo degli attentatori e fu costretto nel 1254 a tornare in Norvegia ad affrontare il re, scontento per il suo fallimento nel porre l'Islanda sotto il controllo della corona norvegese.\nConflitti minori proseguirono in Islanda; nel frattempo, a Gissur fu assegnato il titolo di jarl e fu rispedito indietro sull'isola a negoziare per il re. Tuttavia, solo quando Haakon IV mand\u00f2 nel paese anche il suo speciale emissario, Hallvar\u00f0ur gullsk\u00f3r, gli Islandesi accettarono finalmente la sovranit\u00e0 norvegese. Lo Stato libero d'Islanda cess\u00f2 di esistere con la firma del \"Gamli s\u00e1ttm\u00e1li\" (\"Vecchio Patto\") nel 1264."}
{"id": "2578443", "revid": "339392", "url": "https://it.wikipedia.org/wiki?curid=2578443", "title": "Giganto", "text": ""}
{"id": "2578446", "revid": "1305772", "url": "https://it.wikipedia.org/wiki?curid=2578446", "title": "Apisaone", "text": ""}
{"id": "2578447", "revid": "114325", "url": "https://it.wikipedia.org/wiki?curid=2578447", "title": "Sturlunga\u00f6ld", "text": ""}
{"id": "2578448", "revid": "114325", "url": "https://it.wikipedia.org/wiki?curid=2578448", "title": "Sturlungaold", "text": ""}
{"id": "2578449", "revid": "767487", "url": "https://it.wikipedia.org/wiki?curid=2578449", "title": "Laura Fedele", "text": "Nata a Genova, ma di origini napoletane, si trasferisce ventenne a Milano, dove frequenta la locale scena jazz.\nInterprete personale dei classici jazz e blues soprattutto del repertorio femminile, si fa notare per la capacit\u00e0 d'adattamento a generi musicali diversissimi tra loro. Nel 1995 viene invitata al Premio Tenco, mentre nella stagione 1999-2000 porta in scena lo spettacolo teatrale-musicale \"Il ballista e la pianista\", basato su testi di Dario Fo. Rivisita alcuni brani della tradizione jazz (dedica un album a Nina Simone) e blues, non disdegnando la musica popolare e la rilettura di classici di cantautori, italiani e internazionali (un intero album omaggia Tom Waits). I suoi concerti sono accompagnati da musicisti jazz quali Paolo Tomelleri, Stefano Dall'Ora e Gio Rossi.\n\u00c8 stata docente di canto jazz presso il Conservatorio di musica \"G. Verdi\" di Como."}
{"id": "2578452", "revid": "24443", "url": "https://it.wikipedia.org/wiki?curid=2578452", "title": "Massiccio della Lauzi\u00e8re", "text": ""}
{"id": "2578455", "revid": "1543377", "url": "https://it.wikipedia.org/wiki?curid=2578455", "title": "Istruzione a Marino", "text": "Fino al Settecento, l'unica istruzione curata a Marino fu quella musicale: gi\u00e0 nelle \"Constituzioni\" controfirmate dal duca Lorenzo Onofrio Colonna nel 1677 compariva l'obbligo per la comunit\u00e0 di pagare un maestro di cappella presso la basilica di San Barnaba perch\u00e9 insegnasse gratuitamente l'arte di suonare l'organo a quattro ragazzi talentuosi: usanza che gi\u00e0 doveva esistere all'inizio del Seicento, se a Marino nacquero apprezzati musicisti come Bonifacio Graziani, compositore e maestro di cappella presso la Chiesa del Ges\u00f9 a Roma, Giacomo Carissimi, compositore maestro di cappella presso la basilica di Sant'Apollinare a Roma, Giuseppe Ercole, maestro di cappella presso corte asburgica di Vienna, i due fratelli Falconi, maestri di cappella uno presso la famiglia reale spagnola a Madrid, l'altro presso la famiglia reale portoghese a Lisbona.\nL'istruzione letteraria e scientifica invece doveva essere affidata ad un maestro stipendiato dalla Comunit\u00e0, come avveniva nei centri vicini fin dall'inizio del Seicento: se non che i maestri erano mal pagati, maltrattati e rimpiazzati con estrema lentezza; solo nel settembre 1708 la Comunit\u00e0 si pose il problema di trovare una congrua sistemazione ad un'aula per la scuola pubblica, e di richiamare un maestro dopo anni di vacanza. Tuttavia le difficolt\u00e0 finanziarie e la cecit\u00e0 degli amministratori posero ben presto fine all'esperienza di questa scuola, e di tanto in tanto la Comunit\u00e0 si pose il problema di trovare una soluzione allo scandaloso abbandono in cui versava l'istruzione pubblica: solo nel 1766 la Comunit\u00e0 si decise ad affidare l'istruzione pubblica maschile ai Chierici Regolari Minori che fin dal 1635 si erano installati presso la chiesa della Santissima Trinit\u00e0. Per quanto riguarda l'istruzione pubblica femminile, fortunatamente nel 1732 venne aperto l'istituto delle Maestre Pie Venerini, grazie all'interessamento della duchessa Maria Lucreazia Rospigliosi Salviati, suocera del duca Fabrizio II Colonna.\nLa stessa situazione continua anche dopo la parentesi dell'occupazione napoleonica (1807-1814), ma per l'istruzione maschile sorge una controversia tra i Chierici Regolari Minori ed il Comune, appianata solo nel 1836 per diretto intervento di papa Gregorio XVI che assegn\u00f2 la chiesa della Santissima Trinit\u00e0 e l'attiguo convento alla congregazione dei Padri della Dottrina Cristiana, che svolsero le funzioni di istruzione primaria e secondaria maschile fino al 1870. Tuttavia, dopo la presa di Roma e l'annessione del Lazio al regno d'Italia, il primo consiglio comunale a maggioranza repubblicana ed anticlericale decret\u00f2 nel dicembre 1870 la chiusura di tutte le scuole religiose, incluso il collegio dei Padri Dottrinari e l'istituto delle Maestre Pie. Per\u00f2 il progetto di aprire una scuola comunale non decolla, e nel 1876 il Comune \u00e8 costretto a far riaprire almeno l'istituto delle Maestre Pie Venerini dichiarandolo scuola pubblica.\nNel 1919 il Comune prende in gestione dal marchese Achille Fumasoni Biondi i locali dell'ex-collegio dei Padri Dottrinari situati presso la chiesa della Santissima Trinit\u00e0, installandovi le scuole pubbliche e la Regia Scuola Professionale di Marino, istituto secondario di istruzione professionale gestito dai Fumasoni Biondi ed intitolato a Maria Fumasoni Biondi. La scuola fu inaugurata solo nel 1920, ma gi\u00e0 nel 1921 divent\u00f2 pubblica e venne trasferita in alcuni locali di Palazzo Colonna. Negli stessi locali dell'ex-collegio si installano i padri Giuseppini del Murialdo con l'intenzione di fondare un liceo: tuttavia i religiosi verranno scacciati nel 1930 dal Comune quando acquist\u00f2 per una cifra spropositata l'ex-collegio dai Fumasoni Biondi, e si sposteranno nella vicina Albano Laziale per fondare l'istituto paritario \"Leonardo Murialdo\". L'iniziativa di aprire un liceo scientifico a Marino retto dai Giuseppini torn\u00f2 in ballo nel 1955, ma non \u00e8 noto come si concluse la vicenda. Pertanto, l'unico istituto superiore del comune di Marino \u00e8 l'istituto statale d'arte \"Paolo Mercuri\", riconosciuto con tale qualifica nel 1962. Nell'ultimo piano regolatore generale \u00e8 prevista un'area lungo la strada statale 7 via Appia Nuova al chilometro 20 presso la frazione di Frattocchie destinata alla costruzione di una scuola superiore, probabilmente un liceo.\nPoco fuori dall'abitato nell'area dei Bosco Ferentano \u00e8 posto un centro di formazione professionale triennale gestito dalla Provincia di Roma. Il 6 giugno 2008 \u00e8 stata invece inaugurata la sede distaccata del centro di formazione professionale \"Albafor\" di Cecchina in via Pietro Nenni, che ospiter\u00e0 i ragazzi che frequenteranno questa scuola formandosi in \"stages\" presso varie aziende del territorio.\nNel frattempo aprirono finalmente le prime scuole comunali elementari e medie: attualmente esistono due istituti comprensivi statali nel centro storico di Marino, il \"Marcantonio Colonna\" ed il \"Giacomo Carissimi\", entrambi comprensivi di scuola materna, scuola primaria e scuola secondaria di primo grado, ed altri tre istituti comprensivi nelle aree del territorio di recente urbanizzazione, il \"Primo Levi\" a Castelluccia e Frattocchie, il \"Prati\" a Santa Maria delle Mole e la direzione didattica 244 (\"ex-Spigarelli\") a Santa Maria delle Mole e Cava dei Selci. Ci sono poi diverse scuole dell'obbligo private e paritarie dislocate in tutto il territorio. Alla vigilia dell'anno scolastico 2009/2010 14 plessi su 18 per quanto riguarda le scuole primarie e secondarie di primo grado del territorio di Marino risultavano adeguatamente sicure e confortevoli, per un investimento di oltre 1 milione di euro in due anni."}
{"id": "2578462", "revid": "1543377", "url": "https://it.wikipedia.org/wiki?curid=2578462", "title": "Ginnastica ai Giochi della I Olimpiade - Parallele", "text": "La gara delle parallele dei Giochi della I Olimpiade fu uno degli otto eventi sportivi, riguardanti la ginnastica dei primi Giochi olimpici moderni, tenutosi ad Atene, il 10 aprile 1896.\nHanno partecipato alla competizione 18 atleti provenienti da cinque nazioni. La gara, che si tenne nell'arena dello Stadio Panathinaiko di Atene era riservata ai soli atleti maschi, come tutte le competizioni dell'Olimpiade di Atene 1896."}
{"id": "2578470", "revid": "91533", "url": "https://it.wikipedia.org/wiki?curid=2578470", "title": "Edy Reja", "text": ""}
{"id": "2578474", "revid": "2150166", "url": "https://it.wikipedia.org/wiki?curid=2578474", "title": "Signori... Mina! vol. 2", "text": "Signori\u2026 Mina! vol. 2, pubblicato nel 1993, \u00e8 un album della cantante italiana Mina.\nIl disco.\nL'etichetta Raro!Records, di propriet\u00e0 della rivista musicale Raro!, in collaborazione con la Fonit Cetra e la RAI, ha raccolto in 4 CD le esibizioni pi\u00f9 importanti di Mina in televisione dal vivo.\nMina, ad appena 21 anni nel 1961, dopo solo tre anni dal debutto, partecipa alla prima edizione di \"Studio Uno\" insieme a mostri sacri del variet\u00e0 internazionale come Marcel Aumont, le Gemelle Kessler, Walter Chiari, Marc Ronay, Don Lurio e il Quartetto Cetra.\nCon \"Studio Uno\" del 1965 Mina diventa la protagonista indiscussa del variet\u00e0 televisivo, la sua popolarit\u00e0 raggiunger\u00e0 livelli ineguagliati con le trasmissioni successive: \"Sabato sera\", \"Canzonissima\", \"Teatro 10\" e \"Milleluci\".\nDescrizione brani.\nIntroduzione parlata"}
{"id": "2578481", "revid": "30677", "url": "https://it.wikipedia.org/wiki?curid=2578481", "title": "Cruz Vermelha da Guin\u00e9-Bissau", "text": ""}
{"id": "2578482", "revid": "1305772", "url": "https://it.wikipedia.org/wiki?curid=2578482", "title": "Economia di Marino", "text": "Agricoltura.\nIl settore primario \u00e8 storicamente il settore dominante dell'economia marinese. La produzione vitivinicola nei secoli passati ha dato impiego alla maggior parte della popolazione marinese, cosa che del resto accadeva anche nei comuni vicini. L'importanza dei lavori nelle vigne in questa zona \u00e8 attestata dalla massiccia emigrazione di manovalanza forestiera verso i Castelli Romani che annualmente, fino al secondo dopoguerra, si verificava in coincidenza del periodo della vendemmia. Questi braccianti stagionali, detti a volte spregiativamente \"chiuchiari\", provenivano soprattutto dal Basso Lazio e dall'Abruzzo, e conducevano una vita piuttosto misera. Durante la loro permanenza fuori casa dormivano in capanni provvisori non dissimili dalle capanne preistoriche o, nella peggiore delle ipotesi, sui sagrati della chiese. La situazione generale dei braccianti agricoli tuttavia non era per niente buona, poich\u00e9 mettendo da parte l'immagine allegorica della vendemmia nei campi che oggi ci viene a volte proposta, il lavoro nella vigna comportava un grande sforzo fisico e psicologico spesso non remunerato sufficientemente. A volte gli agenti atmosferici, piogge, grandine, incendi, potevano sconvolgere e dissestare non solo la situazione di una famiglia, ma dell'intera comunit\u00e0, come avvenne per le leggendarie grandinate del 1615, 1616 e 1617 o per quella del 1898, in seguito alla quale la Questura dovette inviare l'esercito a sedare i tumulti scoppiati a Marino.\nSi pu\u00f2 capire facilmente il livello di dipendenza di Marino dalla produzione vinicola solo pensando alla gigantesca rete di grotte sotterranee scavate nel peperino che attraversa intersecandosi il sottosuolo del centro storico: oggi sono aperte al pubblico solo le grotte di Palazzo Colonna, probabilmente le pi\u00f9 grandi. Oppure ci si pu\u00f2 fare un'idea anche considerando il gran numero di cantine che sorgono dovunque, ed oggi sono state trasformate in attivit\u00e0 commerciali o in alloggi affittati a nero agli immigrati stranieri. In alcune cantine, come in quella di via Posta Vecchia che ospita il \"Museo della Civilt\u00e0 Contadina\", gli stipiti della porta sono stati bombati per consentire il passaggio delle botti di vino.\nAd ogni modo il prodotto della viticoltura marinese \u00e8 il Marino DOC, vino bianco color giallo paglierino di gradazione alcolica che si aggira sugli 11\u00b0. La produzione di questo prodotto, considerato tra i vini migliori del Lazio, \u00e8 tuttavia scesa dagli 88.530 ettolitri del 1990/1991 ai 48.262 del 1995/1996: questo processo \u00e8 dovuto anche all'irrigidemento dei criteri di denominazione, oltre che alla chiusura di numerose piccole aziende di viticoltori presenti nel territorio. Il fenomeno di riduzione della produzione \u00e8 per\u00f2 comune a tutti i Castelli Romani. Tipologie di Marino sono il \"Marino spumante\" o \"frizzante\", il \"Marino superiore\" e il \"Marino classico\".\nIndustria.\nL'industria marinese \u00e8 legata ragionevolmente alla produzione vitivinicola: perci\u00f2 la pi\u00f9 grande industria del territorio, con il pi\u00f9 grande indotto, \u00e8 la Cantina Sociale Gotto d'Oro. Questa istituzione, fondata nel 1945, \u00e8 presente nei territori di Marino e Frascati ed ha un fatturato annuo che si aggira sui 20 milioni di euro, con 430 soci e 1800 ettari iscritti, per una produzione totale di uve di 220.000 quintali. Il 95% del Marino DOC \u00e8 prodotto nei suoi stabilimenti di via del Divino Amore, localit\u00e0 Castelluccia.\nUn'altra grande industria marinese \u00e8 stata, fino agli anni sessanta del XX secolo, quella collegata alle cave di peperino. Questo materiale, di origine vulcanica e dal caratteristico colore grigio puntinato di bianco, \u00e8 tipico delle aree ex-vulcaniche del Lazio e ne sono rinomati due tipi, il \"peperino di Vitorchiano\" e quello \"di Marino\". Le cave locali sono ubicate proprio sotto il centro storico, che sorge esso stesso su una grossa dorsale di peperino, nella localit\u00e0 denominata ancor oggi \"Cave di Peperino\". Sfruttate fin dall'et\u00e0 romana, il peperino di queste cave venne utilizzato non solo per realizzare costruzioni militari, ma anche per adornare diverse ville suburbane, come quella di Quinto Voconio Pollione a Ciampino o quella di Publio Clodio Pulcro a Castel Gandolfo. In et\u00e0 medioevale e moderna, la maggior parte delle costruzioni marinesi fu realizzata in questo materiale, dalla ex-Chiesa di Santa Lucia alla fontana dei Quattro Mori fino a Palazzo Colonna e all'ingresso monumentale dei Giardini Colonna. Nel XIX secolo migliaia di persone lavoravano alla cave, e la continua escavazione origin\u00f2 le monumentali e pittoresche latomie visibili ancor oggi sui fianchi scavati delle cave. Nel 1889 le cave furono servite dalla ferrovia Roma-Albano, ma nel 1960 l'escavazione venne sospesa per via della costruzione, sopra le cave, della Strada statale 217 Via dei Laghi.\nArtigianato.\nGli artigiani marinesi sono riuniti nell\"'Associazione Artigiana \"Zaccaria Negroni\"\", dedicata al Servo di Dio e sindaco democristiano di Marino Zaccaria Negroni, che si dedic\u00f2 attivamente ai problemi dell'artigianato: fu infatti presidente dell'ACAI (Associazione Cristiana Artigiani Italiani) tra il 1957 ed il 1966 e presidente dell'ENAPI (Ente Nazionale per l'Artigianato e la Piccola Industria) dal 1963 al 1970, oltre che membro, in quanto senatore, della \"Commissione Parlamentare sull'assicurazione contro le malattie per gli artigiani\" tenutasi durante la II Legislatura della Repubblica Italiana (1953-1958).\nTra le attivit\u00e0 artigianali pi\u00f9 diffuse e rinomate vi \u00e8 l'arte del ferro.\nCommercio.\nA Marino al 2003 esistevano 244 esercizi commerciali, contro i 663 di Albano Laziale, i 634 di Ciampino, i 633 di Velletri, i 549 di Genzano di Roma, i 520 di Frascati, ed i 320 di Ariccia. Nonostante l'esiguo numero di esercizi commerciali a fronte della vastit\u00e0 del territorio comunale e del numero della popolazione, alcuni negozi rappresentano punti di qualit\u00e0 che compensano la quantit\u00e0.\nAlcuni esercizi commerciali di Marino centro vantano una tradizione centenaria o quasi, e sono dei punti di riferimento per gli abitanti di Marino e delle aree circostanti. Sul territorio comunale inoltre sono presenti alcuni ingrossi commerciali di risonanza nazionale, come lo \"store\" delle Sorelle Ramonda in via Appia Vecchia, localit\u00e0 Cava dei Selci.\nFinanza.\nLa prima banca fondata a Marino \u00e8 stata la Banca di Credito Cooperativo San Barnaba, fondata nel 1908 soprattutto per volont\u00e0 dell'allora parroco di Marino, Guglielmo Grassi. Attualmente (2013) la BCC San Barnaba possiede quattro filiali.\nNel 1920 venne fondata la Banca di Marino, controllata prima dal Banco di Santo Spirito e poi a partire dal 1987 dall'INA, che ne camb\u00f2 il nome in INA Banca - Marino. Nel 1998 la quota di maggioranza dell'istituto di credito (che a quella data aveva 18 sportelli) venne ceduta alla Banca Popolare di Milano, che prima ha cambiato la ragione sociale in Banca 2000 S.p.A. e poi l'ha inglobata per fusione.\nServizi.\nSanit\u00e0.\nNel territorio comunale sono presenti nove farmacie, di cui una comunale e una ospedaliera.\nA Marino \u00e8 operativo l'Ospedale Generale Provinciale San Giuseppe, parte del dipartimento H1 (assieme al \"San Sebastiano\" di Frascati) della ASL RMH.\nFin dal XVIII secolo a Marino era presente un ospedale, all'epoca pi\u00f9 ospizio per i viaggiatori che luogo dove ricoverare i malati. La struttura dell'ospedale ancora oggi esiste, ed \u00e8 una casa di Via Roma sulla cui facciata si legge una lapide che ricorda l'antico ospizio. Alla met\u00e0 dell'Ottocento Gaetano Moroni nel suo \"Dizionario di erudizione storico-ecclesiastica\" riporta l'informazione che a Marino era presente un ospedale per gli ammalati.\nNegli anni trenta del XX secolo, con congrue offerte di alcuni marinesi emigrati in America, venne aperto un nuovo ospedale, collocato fino agli anni cinquanta in Piazza Matteotti, e poi spostato nell'attuale moderna struttura che ne fa uno dei principali poli ospedalieri della provincia di Roma.\nDal 2005 si \u00e8 parlato inizialmente di voler chiudere l'Ospedale di Marino, per motivi di economia, poi di volerlo depotenziare, quindi di unire la Ginecologia del \"San Sebastiano\" di Frascati a Marino, spostando tutto il reparto a Marino, e di spostare viceversa il Pronto Soccorso di Marino a Frascati, ipotesi queste che non ha ottenuto consensi. Allo stato attuale le autorit\u00e0 competenti hanno assicurato che verr\u00e0 mantenuto lo \"statu quo\".\nTurismo.\nIl turismo a Marino si concentra soprattutto nel periodo della Sagra dell'Uva, che attira ogni anno grandi moltitudini di persone. Sono almeno cinque le strutture ricettive presenti sul territorio comunale, di cui un Ostello della Giovent\u00f9.\nNel 2000 anche il comune di Marino partecip\u00f2 allo smistamento dei pellegrini dell'anno giubilare, mentre nel 1990 lo Stadio Comunale e la cittadina furono al centro dell'attenzione nazionale per via del ritiro della Nazionale italiana di calcio per i Mondiali Italia 1990."}
{"id": "2578484", "revid": "729019", "url": "https://it.wikipedia.org/wiki?curid=2578484", "title": "Drassanes (metropolitana di Barcellona)", "text": "Drassanes \u00e8 una stazione della L3 della metropolitana di Barcellona situata sotto il Portal de Santa Madrona nel distretto della Ciutat Vella di Barcellona. La stazione si trova nelle vicinanze del Porto di Barcellona, del monumento a Cristoforo Colombo e delle Drassanes Reials de Barcelona.\nLa stazione \u00e8 stata inaugurata nel 1968 come parte dell'allora Linea III con il nome di \"Atarazanas\". Nel 1982 con la riorganizzazione delle linee la stazione assunse l'attuale denominazione in catalano.\nRecentemente ha subito lavori di ristrutturazione per renderla accessibile alle persone con ridotta capacit\u00e0 motoria attraverso l'installazione di ascensori."}
{"id": "2578485", "revid": "880789", "url": "https://it.wikipedia.org/wiki?curid=2578485", "title": "Marx-Engels-Platz", "text": ""}
{"id": "2578489", "revid": "2059410", "url": "https://it.wikipedia.org/wiki?curid=2578489", "title": "L0phtcrack", "text": "L0pthCrack \u00e8 un'applicazione utilizzata per il password auditing o per recuperare le password di Microsoft Windows, originariamente sviluppata da Mudge della L0pht Heavy Industries. Questo tool \u00e8 uno dei pi\u00f9 usati dai cracker, nonostante in molti ancora usino le versioni precedenti dato il loro costo pi\u00f9 basso e la loro disponibilit\u00e0.\nFu prodotta dalla @stake dopo che la L0pth si un\u00ec ad essa nel 2000; la @stake venne poi acquistata dalla Symantec nel 2004. Poco dopo la Symantec interruppe la vendita di tale prodotto al di fuori degli Stati Uniti poich\u00e9 violava i termini per l'esportazione della crittografia e nel 2006 sospese anche l'assistenza tecnica.\nNel gennaio 2009 L0phtCrack fu acquistato dagli autori originali, Peiter Zatko, Chris Wysopal, e Christien Rioux. L'11 marzo 2009 al SOURCE Boston Conference annunciarono l'uscita di L0phtCrack 6, con pieno supporto dei sistemi operativi Microsoft a 64-bit e Rainbow Tables aggiornate.\nFunzionamento.\nCome primo passo \u00e8 necessario scegliere da quale fonte importare gli hash delle password, se dalla macchina locale (\"Local Machine\"), da una macchina remota(\"Remote Machine\") a cui si pu\u00f2 accedere con i privilegi da amministratore, da un file di tipo SAM (\"From SAM file\"), direttamente dal database SAM (\"From PWDUMP file\"), se da un file unix di tipo shadow (\"From Unix Shadow file\") o attraverso lo sniffing tra una macchina e l'altra (\"Import from sniffer\").\nUna volta ottenuta la lista hash delle password si procede con il cracking vero e proprio. In primo luogo L0phtcrach verificher\u00e0 se l'hash delle password combacia con l'username dell'account stesso, questo tipo di password sono le pi\u00f9 sensibili. In caso di esito positivo la password verr\u00e0 mostrata a video, altrimenti il processo di auditing continuer\u00e0 eseguendo uno dopo l'altro i seguenti tipi di attacchi finch\u00e9 il confronto dar\u00e0 esito positivo:\nTipi di Hash delle Password.\nL0phtcrack supporta i seguenti tipi di hash delle password:\nCollegamenti esterni.\n Sito ufficiale L0phtCrack"}
{"id": "2578493", "revid": "125323613", "url": "https://it.wikipedia.org/wiki?curid=2578493", "title": "Episodi de I Griffin (ottava stagione)", "text": "L'ottava stagione della serie televisiva I Griffin \u00e8 stata originariamente trasmessa negli Stati Uniti d'America dal 27 settembre 2009 al 23 maggio 2010 su Fox.\nL'episodio \"Affettuosamente al bivio\", che tratta il tema dell'aborto, \u00e8 l'unico a non essere mandato in onda dalla Fox, ma \u00e8 stato trasmesso in Inghilterra il 20 giugno 2010.\nIn Italia, i primi sedici episodi sono stati trasmessi in prima visione assoluta dal 12 al 27 settembre 2011 da Italia 2; altri tre episodi sono stati originariamente trasmessi dalla stessa rete dal 21 al 23 febbraio 2012. L'episodio \"Affettuosamente al bivio\", censurato anche sulla TV statunitense, \u00e8 disponibile in italiano nel decimo cofanetto DVD uscito il 5 dicembre 2012. Successivamente l\u2019episodio va in onda in prima visione il 24 dicembre su Fox Animation e infine per la prima volta \u00e8 stato trasmesso in chiaro su Italia 2 il 26 dicembre 2020 durante le repliche dell'ottava stagione.\nEccezionalmente, l'episodio \"Something, Something, Something, Dark Side\", seconda parte della trilogia \"Ridi pure, ammasso di pelo!\" (\"Laugh It Up, Fuzzball: The Family Guy Trilogy\"), \u00e8 uscito originariamente in DVD e Blu-ray Disc negli Stati Uniti il 22 dicembre 2009 ed in Italia il 3 febbraio 2010.\n\"Viaggio nel multiuniverso\".\nStewie e Brian viaggiano attraverso diversi universi paralleli grazie ad un telecomando inventato dal piccolo genio. Il telecomando permette ai due di viaggiare fra gli universi, ma in modo casuale anche se possono tornare a casa in qualsiasi momento. Brian e Stewie raggiungono cos\u00ec vari universi tra cui un universo giapponese, uno dove Nixon ha vinto le elezioni contro Kennedy, ha creato pasticci con i cubani e ha causato la Terza guerra mondiale, uno in stile Disney nel quale vogliono rimanere per poi evitare a causa dell'odio ebreo della Disney e uno molto pi\u00f9 avanzato del nostro nel quale il Cristianesimo non \u00e8 mai esistito. A causa di un guasto nel telecomando, i due rimangono intrappolati nell'universo in cui cani e umani sono invertiti e il mondo appartiene ai cani. Qui incontrano l'umano Brian, poi Stewie rischia di essere soppresso per aver morso il cane Peter, mentre Brian cerca di salvarlo. \nGrazie all'aiuto del cane Stewie, anch'esso viaggiatore di universi (con la differenza che pu\u00f2 recarsi in un universo a scelta e non a caso) i due riescono a tornare a casa, portando con loro anche l'umano Brian. \nUna volta a casa, Stewie e Brian salutano l'umano Brian che decide di esplorare il mondo, ma subito dopo viene investito da un'auto. La sua morte per\u00f2 non viene confermata.\n\"Questioni di fede\".\nDurante il sesso con Peter, Lois scopre di avere un nodulo e teme di poter avere un tumore al seno: durante la visita medica, il dottore la tranquillizza dicendole che sta bene, invitandola comunque a controllare se nella sua famiglia ci sono stati casi di tumori al seno; cos\u00ec lei scoprir\u00e0 che sua madre \u00e8 in realt\u00e0 un'ebrea. Peter inizialmente la supporta, esortandola a comportarsi da ebrea (anche se per lei non cambia essere ebrea o cristiana), ma quando lo spirito del padre (fermo cattolico) gli appare in sogno, cerca in ogni modo di reprimere la nuova religione della moglie.\n\"Spie come noi\".\nL'episodio richiama il film del 1985 \"Spie come noi\". Peter scopre che pu\u00f2 utilizzare il bagno di Cleveland per i suoi bisogni, visto che il suo amico ha traslocato. Ma una mattina scopre che la casa \u00e8 stata affittata a Dan Aykroyd e Chevy Chase. Peter invita i due a cena e durante una conversazione ammette di essere molto divertente, motivo per cui mette su con Quagmire e Joe uno spettacolo di cabaret. Brian e Stewie intanto, scoprono che Dan e Chavy sono in realt\u00e0 spie che lavorano per il governo e sono costretti ad aiutarli a cercare delle persone lobotomizzate dall'Unione Sovietica che quando vengono attivate, cercano di distruggere l'America, ma per sbaglio attivano Adam West che si rileva un agente dormiente. Brian e Stewie vanno fino in Russia dove con l'aiuto di Vladimir Putin riescono a evitare che Adam sganci una testata nucleare sugli Stati Uniti. Alla fine dell'episodio viene attivata anche Meg che chiama in Russia, ma viene zittita da una persona sconosciuta dall'altra parte della cornetta.\n\"L'amore non ha et\u00e0\".\nPeter, ispirato dal film \"Road House\", inizia ad imporsi sugli altri a suon di calci. Dopo un incidente con l'auto di una ragazza, Brian chiede a questa un appuntamento. Quando per\u00f2 arriva a casa della ragazza, scopre una certa attrazione per la madre con la quale inizia una relazione seria ostacolata dalla famiglia per l'et\u00e0 avanzata della donna, che per\u00f2 Brian decide di sposare, quando per\u00f2 capisce il problema riscontrato dalla famiglia la lascia.\n\"Hannah Banana\".\nChris continua ad avere paura della scimmia cattiva che vive nel suo armadio, fino a quando scopre che in realt\u00e0 la scimmia \u00e8 del tutto innocua. Questa, infatti, spiega a Chris che vive nel suo armadio da quando aveva scoperto che sua moglie lo tradiva (scena gi\u00e0 vista in una stagione precedente); il suo additare il ragazzo era un modo per iniziare una discussione e la sua faccia rabbiosa era dovuta a una carenza di rame. \nBen presto la scimmia lega molto con Chris, tanto da diventare una figura paterna per lui e quando Peter chiede spiegazioni il ragazzo rivela la sua rabbia al padre, per via del fatto che Peter non c'\u00e8 mai per lui.\nIntanto, Stewie vuole lavorare con Miley Cyrus nei panni di Hannah Montana, ma quando trova il set dove lavora scopre che Miley \u00e8 in realt\u00e0 un robot. Stewie la distrae e inverte i fili del meccanismo, ma questo porta Miley a diventare selvaggia e inizia a seminare panico e distruzione in citt\u00e0, rapisce la scimmia (che stava facendo riappacificare Peter e Chris) per poi arrampicarsi in cima al grattacielo pi\u00f9 alto della citt\u00e0 (in una scena che ricorda molto King Kong invertito). Con il biplano di Quagmire, questo e Peter volano in cima al grattacielo e mitragliano Miley Cyrus fino a quando precipita a terra, disattivandosi.\nLa scimmia infine, va a vivere nell'armadio di Jake Tucker.\n\"La nuova pupa di Quagmire\".\nDurante un mercatino a casa di Quagmire, Peter compra una vecchia radio con la quale creder\u00e0 di mettersi in contatto con Ronald Reagan, salvo poi scoprire di parlare in realt\u00e0 con Rich Little. Qualche giorno dopo una neonata viene lasciata davanti alla casa di Quagmire: \u00e8 sua figlia. Quagmire non sa gestire la nuova situazione e quindi la lascia in adozione. L'uomo, per\u00f2, si pente della scelta e va con Peter e Joe (che per\u00f2 assiste poich\u00e9 ostacolato da uno scalino) a casa della nuova famiglia a riprendersela, ma quando vede quanto la nuova famiglia voglia bene alla piccola gliela lascia, rammentando per\u00f2 di volerla rincontrare quando avr\u00e0 18 anni. Nel frattempo Stewie si \u00e8 creato un clone, Puttanella Stewie, per poter sbrigare delle faccende extra, anche se, per rimanere superiore, gli ha tolto l'intelligenza. Poich\u00e9 anche Brian sembra interessato a fare lo stesso, Stewie clona anche lui creando Puttanella Brian, uguale per intelligenza al clone di Stewie. I cloni saranno tuttavia instabili e alla fine moriranno diventando un ammasso di poltiglia.\n\"Amico nero cercasi\".\nPeter, Quagmire e Joe hanno bisogno di un quarto uomo perch\u00e9 Cleveland si \u00e8 trasferito. Si mettono quindi alla ricerca di un nuovo componente per il loro gruppo; inizialmente si offre Brian, ma Peter gli spiega che Quagmire lo ha sempre detestato e per questo Brian lo invita a cena per capirne il motivo. Durante la cena, Quagmire rivela a Brian i motivi del suo odio verso di lui: dice infatti che Brian \u00e8 uno scroccone, un pessimo amico per Peter (in quanto ha affermato pi\u00f9 volte di amare Lois), pensa di essere superiore agli altri e che mente alle donne facendo loro credere di amarle, anche se vuole solo il loro corpo. \nLa cena finisce con Quagmire che, indispettito, ringrazia (seppur sarcasticamente) Brian per la cena e lo abbandona da solo al tavolo. Intanto, durante una tranquilla serata all'Ostrica Ubriaca, Jerome si presenta a loro come il quarto amico che stanno cercando. Dopo essere diventati amici, Peter scopre che Jerome \u00e8 stato il ragazzo di Lois. Quindi, da ubriaco, Peter lancia una bottiglia in casa di Jerome, mandandola a fuoco e distruggendola. Jerome viene cos\u00ec ospitato a casa Griffin. Una mattina, dopo che l'uomo ha preparato i biscotti, Lois si strozza con uno di questi e Jerome, paramedico, la salva (in posizioni estremamente provocanti). Per farlo andare via, Peter gli dice la verit\u00e0, ma quando Lois gli mostra un regalo che Jerome voleva fargli (una scultura spazzatura di Nick, oggetto di scena di \"Casa Keaton\"), Peter lo perdona. Infine Jerome rivela di aver fatto sesso con la figlia Meg, ma Peter se ne infischia.\n\"Il senso del cane\".\nBrian viene invitato a una riunione di un fan club sul suo libro \"Pi\u00f9 veloce della velocit\u00e0 dell'amore\" , per poi scoprire che la maggior parte di loro sono dei ragazzi ritardati e obesi (intuibile dal fatto che, oltre che il suo libro era il pi\u00f9 grande flop letterario della storia di Quahog, la riunione era in una pizzeria). Al ritorno, ubriaco, Brian investe a morte un cane e decide di nascondere il corpo, ma Stewie lo vede. Brian non riesce a vivere con il rimorso e si costituisce. Scopre quindi che l'omicidio di un cane non \u00e8 un crimine, e Brian decide di promuovere una campagna per rendere i diritti degli animali gli stessi degli uomini e organizza un incontro nel quale riunisce tutta la citt\u00e0: dopo che Brian ha rammentato il fatto che in alcune parti dell'Asia si mangiano i cani, i partecipanti, desiderosi di provarne uno, lo assalgono. Il giorno dopo, Stewie trova Brian che piange in bagno e l\u00ec il bambino prende il suo collare. Alcune ore dopo, un pompiere suona alla porta di casa Griffin e rivela che c'era stato un incendio al negozio di liquori, senza nessuna vittima se non un cane, ed \u00e8 l\u00ec che il vigile mostra il collare di Brian, facendo intendere che sia morto. Quando Brian vede la sua famiglia piangere per lui (escluso Stewie che stava guardando la scena insieme al cane), capisce che la sua vita ha un valore per qualcuno. Stewie rivela quindi di aver dato fuoco al negozio di liquori, al cui interno c'era un cane, e di aver lasciato il suo collare l\u00ec, discolpandosi per\u00f2 poich\u00e9 il cane era randagio.\n\"Il pezzo grosso\".\nIl padre di Lois non ha mai avuto un addio al celibato, cos\u00ec Peter decide di portarlo in un nightclub. Li il signor Pewterschmidt ha un infarto e finisce in coma. Secondo il suo testamento Lois dovr\u00e0 prendere possesso delle industrie Pewterschmidt. Ma visto che Lois non sa come gestire la societ\u00e0, Peter decide di prendere il suo posto, con risultati immaginabili.\n\"Black out temporaneo\".\nLa famiglia Griffin partecipa ad un programma televisivo chiamato \"Family Feud\", in cui due famiglie si sfidano ad una serie di giochi a punti. Alla fine della trasmissione perdono e il presentatore spintona Peter che cade a terra svenuto. Quando rinviene non ricorda pi\u00f9 la sua famiglia e i suoi amici. Cerca di ricostruire la sua vita, ma non avendo pi\u00f9 le idee chiare su cosa un marito pu\u00f2 fare o meno, dichiara di voler intraprendere rapporti sessuali con altre donne. Lois capisce allora di non voler stare con lui e si lasciano. Peter inizia cos\u00ec a darsi a una nuova vita. Lois, intanto, viene invitata a un appuntamento da Quagmire. Questo riesce effettivamente a conquistarla e i due finiscono a letto insieme. Lois infatti, invaghita di lui, afferma di aver superato la storia con Peter e di volersi concedere a Glenn. Questo smorza Quagmire, e mentre tenta di eccitarsi nuovamente, Peter (riacquistata la memoria) torna da Lois e la convince a tornare dalla sua famiglia. Questo lascia Quagmire distrutto, poich\u00e9 tra i due stava per nascere l'amore, e stava per coronare il suo sogno di fare sesso con lei.\n\"M come malvagia Meg\".\nMeg \u00e8 segretamente innamorata di un galeotto. Una volta che questo riesce a fuggire dalla prigione raggiunge la casa di Meg. Quest'ultima lo tiene nascosto in camera sua e per questo finisce in prigione. Quando tre mesi dopo viene rilasciata \u00e8 una nuova persona, decisamente pi\u00f9 tosta.\n\"Medium Extra Large\".\nQuando la famiglia Griffin decide di andare a fare una gita, Chris e Stewie si perdono. Alla fine vengono dati per dispersi, e Lois decide di assumere una medium per poterli ritrovare. Nel frattempo. Stewie aiuta Chris a prepararsi per un appuntamento con Ellen, una ragazza down della sua scuola a cui ha chiesto di uscire. Durante lo stesso, Ellen si dimostra aggressiva ed esigente, cos\u00ec che la relazione finisce subito.\n\"Come Tootsie\".\nStewie vuole a tutti i costi partecipare alla versione americana della sua trasmissione preferita \"La gaia fattoria\", ma sfortunatamente la produzione \u00e8 gi\u00e0 al completo di interpreti bambini cos\u00ec, pur di non rinunciare al suo sogno, si finge una bambina e, superato brillantemente il provino, diviene ben presto la \"star\" del programma. Ma l'amore per Julie, una bambina che recita gi\u00e0 da tempo nel programma, lo spinger\u00e0 a gettare la maschera durante un episodio in diretta. Intanto Lois pensa di essere vecchia e prova un'attrazione per il nuovo ragazzo di Meg.\n\"Una mano sul sedere\".\nPeter si rompe gli occhiali e si mette le lenti a contatto. Al lavoro, Angela, il suo capo, scopre d'un tratto che Peter ha degli occhi stupendi e si invaghisce di lui. Quindi inizia a palpeggiarlo e a obbligarlo a fare giochetti sessuali durante le ore di lavoro.\n\"Lo stravolgente mondo della televisione\".\nBrian trova un suo vecchio copione per una serie TV. Decide di pubblicarla su alla CBS ma pian piano gli sceneggiatori iniziano a cambiare gran parte della storia, sostituendo il protagonista con James Woods e trasformando il delicato dramma originario in una commedia volgare e squallida. Nel frattempo Chris legge il diario segreto di Meg, facendola arrabbiare una volta accortasi del fatto. Durante un inseguimento furioso per la casa, Meg e Chris fanno cadere Stewie dalle scale, causando al bambino un grave trauma alla testa.\n\"Aprile a Quahog\".\nUn enorme buco nero si sta avvicinando al sistema solare e sta per inghiottire la Terra. Mancano solo 24 ore alla fine del mondo e Peter fa di tutto per stare lontano da casa, invece di passare le ultime ore con la sua famiglia. Quando mancano 30 secondi alla fine del mondo (che in realt\u00e0 si scoprir\u00e0 essere un buffo pesce d'aprile), Peter rivela alla famiglia che odia passare il tempo con i figli. Si riscatter\u00e0 regalando alla famiglia un Xbox 360 alla quale per\u00f2 giocher\u00e0 solo lui a Call of Duty.\nGuest Stars: \nNeil Patrick Harris Josh Radnor Jason Segel\n\"Brian &amp; Stewie\".\nBrian e Stewie rimangono chiusi all'interno di un caveau di una banca per due lunghi giorni, durante i quali si confessano, si ubriacano, mettono a nudo le loro anime.\n\"Il pap\u00e0 di Quagmire\".\nBrian va per due giorni ad un seminario. Quagmire presenta suo padre Dan ai due amici Joe e Peter. Dan \u00e8 un ex soldato che \u00e8 stato in Vietnam, ed \u00e8 trans, ma il figlio non lo sa. Successivamente si scopre che Dan \u00e8 intenzionato a fare l'operazione per diventare una donna. Dan diventa cos\u00ec Ida, ma Quagmire non riesce ad accettare il suo cambiamento. Quando Brian torna dal seminario, incontra Ida in un bar e i due vanno a letto insieme.\n\"La fonte meravigliosa\".\nQuagmire racconta una barzelletta divertente a Peter. Quest'ultimo decide di scoprire quale \u00e8 la fonte di tutte le barzellette sporche del mondo e cos\u00ec Peter, Quagmire e Joe si mettono alla ricerca dell'uomo che per primo ha raccontato la barzelletta. Passando di persona in persona arrivano fino a Cleveland che si trova in Virginia. Da li ripartono alla volta di Washington, ma qualcuno li sta pedinando.\n\"Affettuosamente al bivio\".\nLois incontra la sua vecchia amica Naomi e quest'ultima, rivela che lei e suo marito hanno difficolt\u00e0 ad avere un bambino. Quindi chiede a Lois se pu\u00f2 fare da madre surrogata. Lois accetta e Peter si arrabbia quando lo scopre. Nonostante ci\u00f2, Lois fa eseguire la procedura e Peter tenta di far s\u00ec che Lois abbia un aborto spontaneo. Improvvisamente, i notiziari locali rivelano che c'\u00e8 stato un incidente d'auto, con Naomi e suo marito dichiarati morti. Devastata, Lois deve scegliere se abortire o darlo in adozione. Nel tentativo di prendere una decisione, Lois e Peter vanno al centro di pianificazione familiare e decidono di abortire. Quando Peter esce dal centro, si imbatte in una manifestazione antiabortista e cambia idea. Alla fine hanno scelto di abortire."}
{"id": "2578495", "revid": "183114", "url": "https://it.wikipedia.org/wiki?curid=2578495", "title": "Bartolomeo Gamba", "text": ""}
{"id": "2578497", "revid": "310914", "url": "https://it.wikipedia.org/wiki?curid=2578497", "title": "Actor's Studio", "text": ""}
{"id": "2578499", "revid": "427408", "url": "https://it.wikipedia.org/wiki?curid=2578499", "title": "Mudge", "text": ""}
{"id": "2578500", "revid": "1754196", "url": "https://it.wikipedia.org/wiki?curid=2578500", "title": "Headhunterz", "text": "Carriera.\nIntraprende fin da piccolo la carriera di doppiatore, e comincia poi ad appassionarsi alla musica hardstyle partecipando al Qlimax nel 2003. In seguito, a 19 anni, forma con l'amico Bobby van Putten, i \"Nasty D-Tuners\", duo con il quale comincia a fare qualche esperienza. In seguito, Bobby decide di continuare da solista (non riuscendo per\u00f2 a raggiungere molta popolarit\u00e0) lasciando solo Willem, che continuer\u00e0 a produrre sotto lo pseudonimo \"Headhunterz\".\nVanta diverse collaborazioni con i dj pi\u00f9 importanti del panorama hardstyle mondiale come The Prophet, \"Abject\", Tatanka, Noisecontrollers e ultima in ordine di tempo con Wildstylez dalla quale \u00e8 nato il gruppo \"Project One\". Sempre presente negli eventi pi\u00f9 importanti di musica hardstyle, Headhunterz ha anche composto l'anthem del Qlimax 2007 (nel quale comincia ormai a diventare presenza fissa), \"The Power Of The Mind\" (2007), del Defqon.1 2009 \"Scrap Attack\" e ancora del Defqon.1 2012, \"World Of Madness\", con Wildstylez e i Noisecontrollers.\n\u00c8 considerato da molti una delle figure pi\u00f9 importanti, se non la pi\u00f9 importante, di tutto il panorama Hardstyle, ed \u00e8 quasi sempre presente a tutti gli eventi europei tanto che la Q-dance ha pensato di dedicare un evento \"One man only\" proprio a Headhunterz: L'X-Qlusive, il 31-01-10; un set lungo una notte nel quale Headhunterz ha ripercorso la sua ancor breve ma molto importante carriera.\nHeadhunterz utilizzava per le sue produzioni il sequencer Ableton Live e Logic Studio, come si vede da questo video pubblicato da lui stesso su YouTube, per poi passare a Studio One. Nell'agosto 2012, viene annunciato che la Q-dance, azienda di intrattenimento olandese proprietaria di una casa discografica, sta preparando un grande evento dedicato a Headhunterz e alla compilation \"Hard With Style\" il 20 ottobre presso la neo-inaugurata Ziggo Dome, (arena situata ad Amsterdam). All'evento, dove si esibiranno molti dj del panorama hardstyle, incluso Headhunterz, parteciperanno oltre 20.000 persone conseguendo il tutto esaurito circa una settimana prima dello show. L'evento, come Headhunterz stesso dichiarer\u00e0 in un'intervista, pu\u00f2 essere considerato come l'apice della carriera del giovane dj, che inoltre, sempre nell'ottobre 2012, raggiunge la posizione numero 11 nella classifica dei migliori 100 dj al mondo, il pi\u00f9 alto dj hardstyle a conseguire tale posizione nella classifica.\nDal 2013 decide di abbandonare l'Hardstyle spostandosi verso produzioni Electro House. Solo nel 2016 ci sar\u00e0 un piccolo ritorno nelle scene hardstyle durante il Defqon.1 insieme alle leggende del genere The Prophet e Technoboy. Successivamente al Qlimax dello stesso anno far\u00e0 parte del duo Project One, insieme a Wildstylez. Nel 2017 \u00e8 presente al Defqon.1, evento in cui ufficializza il suo ritorno alla musica Hardstyle.\nNel 2018 fonda una nuova etichetta discografica Hardstyle insieme al collega Wildstylez, \"Art of Creation\", con la quale pubblica l'album \"The Return of Headhunterz\". Nel 2018 e nel 2019 rimane il dj Hardstyle meglio posizionato nella classifica dei migliori 100 dj al mondo, raggiungendo rispettivamente la posizione numero 28 e 29.\nHard With Style.\nNel maggio 2011, nasce \"Hard With Style\", una compilation di oltre un'ora, ed esclusivamente di musica hardstyle con frequenza mensile, che nel luglio 2013 ha raggiunto il 24\u00ba episodio. Nel fenomeno \"Hard With Style\", che ha tra l'altro permesso al dj di incrementare sempre pi\u00f9 il suo gi\u00e0 notevole successo, vengono incluse principali tracce hardstyle del momento, previews e remix. Negli anni dell\u2019allontanamento di Headhunterz dal genere hardstyle, Hard with Style ha visto la sua conduzione affidata ad altri DJs della scena, tra cui l\u2019australiano Audiofreq, per poi ritornare alla guida di Rebergen durante il suo ritorno avvenuto nel 2017."}
{"id": "2578501", "revid": "767487", "url": "https://it.wikipedia.org/wiki?curid=2578501", "title": "Raquette", "text": "Il Raquette, detto anche Racquette, \u00e8 un fiume dello stato di New York, Stati Uniti, che nasce dal Lago Raquette nei Monti Adirondack. Questo \u00e8 il secondo fiume pi\u00f9 lungo dello Stato, dopo il fiume Hudson.\nIl fiume passa attraverso numerosi laghi, sia naturali che artificiali, fino a sfociare, presso Akwesasne, nel fiume San Lorenzo. Al contrario della maggior parte dei fiumi di quest'area, il Raquette sfocia a nord.\nQuesta \u00e8 un'ambita meta per amanti della canoa o del kayak. Sul suo corso sono presenti 27 centrali idroelettriche della Brookfield Power, capaci di produrre fino a 181 megawatt di potenza.\nStoricamente, il fiume \u00e8 parte dell'\"Autostrada delle Adirondack\", nella quale \u00e8 possibile viaggiare per migliaia di miglia in canoa o con altre imbarcazioni."}
{"id": "2578502", "revid": "101260", "url": "https://it.wikipedia.org/wiki?curid=2578502", "title": "Pianale", "text": ""}
{"id": "2578504", "revid": "1543377", "url": "https://it.wikipedia.org/wiki?curid=2578504", "title": "Paiwas", "text": "Paiwas, noto anche come Bocana de Paiwas, \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578505", "revid": "149485", "url": "https://it.wikipedia.org/wiki?curid=2578505", "title": "Sergio Chiarandini", "text": "\u00c8 stato il primo nuotatore italiano nel fondo a vincere una medaglia mondiale: nel mondiale australiano disputatosi a Perth nel 1991, conquista la medaglia d'argento.\nHa partecipato anche alle prime tre edizioni del campionato europeo di nuoto di fondo, che venivano disputate in sedi e date diverse da quelli di nuoto in piscina."}
{"id": "2578506", "revid": "86343", "url": "https://it.wikipedia.org/wiki?curid=2578506", "title": "Bocana de Paiwas", "text": ""}
{"id": "2578511", "revid": "1592097", "url": "https://it.wikipedia.org/wiki?curid=2578511", "title": "La Cruz de R\u00edo Grande", "text": "La Cruz de R\u00edo Grande \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578512", "revid": "287204", "url": "https://it.wikipedia.org/wiki?curid=2578512", "title": "La Cruz de Rio Grande", "text": ""}
{"id": "2578517", "revid": "110157", "url": "https://it.wikipedia.org/wiki?curid=2578517", "title": "Frechen", "text": "Frechen \u00e8 una citt\u00e0 di 49.824 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") del Reno-Erft (targa BM).\nFrechen si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nCultura.\nNello stemma di Frechen c'\u00e8 un tipico recipiente \"bottiglia-boccale\" di ceramica, usato per vino o per birra, prodotto soprattutto nei secoli XVI e XVII e chiamato \"Bellarmine\" o \"Bartmann jug\". Evidente era l'intento satirico di questo popolare recipiente poich\u00e9 la forma umana, che ne decorava il naso e che a volte ne invadeva l'intera struttura, era la maschera di un satiro beffardo."}
{"id": "2578518", "revid": "110157", "url": "https://it.wikipedia.org/wiki?curid=2578518", "title": "M'bem di Fora", "text": "M'bem di Fora \u00e8 il quarto album della cantante Lura, pubblicato nel 2006 dall'etichetta Lusafrica."}
{"id": "2578521", "revid": "1543377", "url": "https://it.wikipedia.org/wiki?curid=2578521", "title": "Desembocadura de R\u00edo Grande", "text": "Desembocadura de R\u00edo Grande \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578522", "revid": "287204", "url": "https://it.wikipedia.org/wiki?curid=2578522", "title": "Desembocadura de Rio Grande", "text": ""}
{"id": "2578527", "revid": "124123", "url": "https://it.wikipedia.org/wiki?curid=2578527", "title": "Irina Lazareanu", "text": "Carriera.\nNata in Romania, nel 1999 firma un contratto con l'agenzia di moda canadese Giovanni Model Management.\nNel 2004 scrive insieme a Pete Doherty il brano musicale \"La Belle et la Bete\", nel quale canta la collega Kate Moss. Nello stesso anno partecipa ad un tour mondiale accompagnando il gruppo di Doherty, i Babyshambles. A luglio apre le sfilate per la collezione autunnale di Anne Val\u00e9rie Hash a Parigi e sfila per Chanel.\nNel 2005 \u00e8 autrice della colonna sonora del film \"The Passenger\", diretto da Fran\u00e7ois Rotger. A dicembre compare nell'editoriale \"Extravagence de plumes\" della rivista francese \"Vogue\".\nNel 2006 comincia a lavorare al disco \"Some Place Along The Way\" con il produttore Sean Lennon. A gennaio ottiene la sua prima copertina sull'edizione italiana di \"Vogue\", fotografata da Steven Meisel. Il mese successivo chiude gli show di Marc Jacobs a New York e sfila per Prada, Christian Lacroix, Miu Miu e Yves Saint Laurent a Milano e Parigi. David Sims la fotografa per Balenciaga. A marzo partecipa ad un editoriale di \"Vogue Italia\" con Du Juan, fotografata da Paolo Roversi. \u00c8 uno dei volti per la campagna pubblicitaria di Gap. Insieme a Lily Donaldson viene fotografata per Mulberry. A maggio appare in un editoriale di Num\u00e9ro, fotografata da Jean-Baptiste Mondino. A luglio apre e chiude le sfilate di Chanel a Parigi. A settembre sfila per Burberry, Marni, Fendi, Alexander McQueen e Dries van Noten a Milano e Parigi. Ad ottobre \u00e8 la protagonista degli editoriali di \"Vogue\" (Italia, Francia, Giappone) e \"W\".\nNel 2007 diventa il volto della collezione \"Chanel's Paris-Monte Carlo\", fotografata da Karl Lagerfeld che la definisce \"un mix tra Coco Chanel e Anna de Noailles\". A febbraio annuncia la collaborazione con Sean Lennon e Pete Doherty per la cover del brano \"Girl from the North Country\" di Bob Dylan. A marzo appare in un editoriale di \"Harper's Bazaar\" con la collega Jessica Stam e in un editoriale di \"Vogue Italia\". Nello stesso mese compare su \"L'Uomo Vogue\" con Sean Lennon e Y\u014dko Ono, fotografata da Greg Kadel. Ad aprile seguono gli editoriali di \"Harper's Bazaar\" (foto di Camilla Akrans) e \"Vogue Giappone\", fotografata da Terry Richardson. Lavora per la campagna pubblicitaria di \"Moss's TopShop\". Ad ottobre apre gli show di John Galliano a Parigi.\nA febbraio 2008 apre gli show autunnali di Y-3 a New York e chiude le sfilate di Anne Val\u00e9rie Hash a Parigi. Inoltre sfila per Akris, Chanel, John Galliano e Yohji Yamamoto. A luglio appare sulla copertina di \"MIXTE\", fotografata da Chad Pittman. Diventa il volto per la campagna pubblicitaria autunnale di Sonia Rykiel. Ad ottobre \u00e8 la protagonista di un editoriale di \"Marie Claire Italia\", fotografata da Fran\u00e7ois Rotger. A dicembre \u00e8 la modella del mese secondo \"Vogue Giappone\".\nAll'inizio del 2009 sfila per Christian Dior a Parigi. Tra marzo e agosto compare in diversi editoriali di \"Vogue\" (Cina, Giappone, Germania, Italia). A settembre partecipa alla Settimana della moda di New York sfilando per Erin Wasson e Zac Posen; apre gli show di Y-3 e chiude quelli di Ruffian.\nVita privata.\nHa avuto una relazione con il musicista inglese Pete Doherty."}
{"id": "2578528", "revid": "767487", "url": "https://it.wikipedia.org/wiki?curid=2578528", "title": "Lake Placid (lago)", "text": "Il Lake Placid \u00e8 un lago, situato nei Monti Adirondack nello stato di New York (Stati Uniti). Copre una superficie di circa 8,8\u00a0km\u00b2 ed ha una profondit\u00e0 media di 50 piedi, circa 15 metri.\nLe sponde nord del lago bagnano il villaggio di Lake Placid. Il lago \u00e8 fonte di acqua potabile per la citt\u00e0, e il mantenimento dell'elevata qualit\u00e0 dell'acqua del lago \u00e8 il maggior problema locale."}
{"id": "2578532", "revid": "767487", "url": "https://it.wikipedia.org/wiki?curid=2578532", "title": "Laguna de Perlas", "text": "Laguna de Perlas \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578534", "revid": "2166030", "url": "https://it.wikipedia.org/wiki?curid=2578534", "title": "Teatro africano della prima guerra mondiale", "text": "Il territorio africano della prima guerra mondiale \u00e8 suddiviso da una serie di campagne, geograficamente separate, che avevano l'obiettivo di conquistare le colonie dell'Impero tedesco. In particolare, le azioni militari riguardarono Togo (ex Togoland), Camerun (Kamerun), la moderna Namibia (Africa Tedesca del Sud-Ovest) e la vasta regione dell'Africa Orientale Tedesca (corrispondente alle attuali Tanzania, Burundi e Ruanda). Le colonie tedesche vennero occupate dalle potenze dell'intesa entro i primi due anni di guerra, con l'eccezione dell'Africa Orientale, che resistette fino al novembre 1918.Altre limitate azioni ebbero luogo in Africa Settentrionale (in Egitto, contro l'Impero Ottomano, ed in Libia e Marocco contro i Senussi).\nSituazione.\nIl Regno Unito, con la sua potenza navale, aveva il potere e le risorse per intraprendere una conquista delle colonie tedesche in Africa. La Germania, infatti, era l'ultima arrivata nella \u201ccorsa all'Africa\u201d, e molte delle colonie erano di recente acquisizione e non ben difese. Inoltre, queste erano praticamente circondate dai possedimenti coloniali delle altre potenze, ovvero Francia, Impero Britannico, Belgio e, successivamente, Portogallo. Le colonie tedesche, inoltre, erano praticamente impossibilitate a ricevere rifornimenti dalla madrepatria essendo britannico e quindi chiuso alle navi tedesche il Canale di Suez che costringeva i rifornimenti germanici a circumnavigare l'Africa passando nell'oceano atlantico senza per\u00f2 poter far alcun scalo intermedio essendo tutti i paesi affacciati su di esso possedimenti di paesi alleati.\nAfrica Occidentale.\nIn Africa Occidentale, la Germania aveva le due colonie del Togoland e del Kamerun.\nIl Togoland era scarsamente difeso, e la sua guarnigione era composta principalmente da una forza di polizia locale. La conquista fu effettuata da inglesi e francesi, e richiese una ventina di giorni (dal 6 al 25 agosto 1914). L'operazione, tuttavia, permise la navigazione in sicurezza del basso fiume Volta, e consent\u00ec alle potenze dell'intesa di appropriarsi della pi\u00f9 potente stazione di comunicazione radio dell'epoca, a Kamina.\nLa completa conquista della colonia del Kamerun richiese invece un paio d'anni. La guarnigione tedesca, composta da 4.000 soldati (1.000 nazionali e 3.000 di colore), dovette affrontare una forza di invasione di 13.000 uomini, costituita da inglesi, francesi e belgi. Le operazioni iniziarono il 5 settembre, ed alla met\u00e0 del 1915 tutte le principali citt\u00e0 erano state conquistate. Alcuni soldati riuscirono a fuggire nella Guinea Spagnola. La guarnigione a difesa dell'ultimo forte tedesco sul territorio del Kamerun si arrese nel febbraio 1916.\nCon la vittoriosa conclusione di queste due operazioni, le potenze dell'Intesa riuscirono ad impadronirsi di ben quattro potenti stazioni radio (tra cui quella gi\u00e0 citata di Kamina) e di attrezzate installazioni portuali.\nAfrica del Sud-Ovest.\nLa colonia dell'Africa del Sud-Ovest Tedesca era un arido territorio vasto e desolato, in massima parte costituito dal deserto della Namibia. La maggioranza della popolazione tedesca risiedeva presso la capitale Windhuk, situata a circa 320 chilometri dalla costa. I tedeschi, complessivamente, potevano contare su circa 3.000 soldati regolari e 7.000 coloni adulti. Inoltre, la Germania aveva relazioni molto amichevoli con i Boeri in Sud Africa, che avevano combattuto una guerra contro l'Impero Britannico dodici anni prima.\nGli inglesi inizialmente, per questa operazione, iniziarono a formare ed equipaggiare delle unit\u00e0 costituite, appunto, da Boeri. Tuttavia, tale iniziativa trasform\u00f2 in una vera e propria rivolta di questi ultimi verso l'Impero: ben 12.000 boeri, infatti, diedero vita alla cosiddetta Ribellione Maritz, che fu repressa nel sangue entro la fine del 1914.\nLe operazioni militari contro le forze tedesche iniziarono nel settembre 1914, ma un primo tentativo di invasione, da sud, venne bloccato nella battaglia di Sandfontein. Gli anglo-boeri ripresero l'iniziativa nel marzo 1915, quando ben 67.000 uomini divisi in quattro colonne varcarono la frontiera ed invasero la colonia tedesca. La capitale cadde il 12 maggio, ed il 9 luglio le ultime forze germaniche si arresero.\nAfrica Orientale.\nNell'Africa Orientale Tedesca gli inglesi non furono in grado di sottomettere completamente i difensori della colonia, nonostante quattro anni di combattimenti e decine di migliaia di caduti (il 99% dei quali a causa di malattie). Il comandante tedesco, colonnello (poi maggior generale) Paul Emil von Lettow-Vorbeck, combatt\u00e9 una campagna di guerriglia che dur\u00f2, in pratica, tutta la guerra, anche se il suo impatto complessivo sugli eventi bellici fu minimo.\nLa tattica tedesca consistette principalmente in attacchi improvvisi e rapide imboscate, anche se non mancarono le battaglie di una certa intensit\u00e0 (come quelle di Tanga e Jassin, le cui alte perdite indussero il comandante tedesco a puntare sulla guerriglia). Nonostante tutti gli sforzi, gli inglesi non riuscirono mai a catturare Lettow-Vorbeck ed i suoi uomini, che si muovevano di continuo e catturavano i rifornimenti militari inglesi e portoghesi.\nNel 1916, il compito di annientare Lettow-Vorbeck ed i suoi uomini venne affidato all'esperto comandante boero Jan Smuts, ai cui ordini fu posta una consistente forza armata. Smuts ottenne buoni successi, in particolare catturando la linea ferroviaria e parecchi territori a nord della stessa, mentre le truppe belghe, provenienti dal Congo, occuparono la parte orientale della colonia, incluso il Ruanda-Urundi e la capitale Tabora. Tuttavia, non si riusc\u00ec a sconfiggere l'armata tedesca, che rimase attiva. Nel novembre 1917, i tedeschi sconfinarono nell'Africa Orientale Portoghese, rientrarono poi in Africa Orientale Tedesca e si rifugiarono infine nella Rhodesia Settentrionale. Qui, il 14 novembre 1918, Lettow-Vorbeck, dopo aver ricevuto un telegramma che comunicava la fine delle ostilit\u00e0, accett\u00f2 un cessate il fuoco e si arrese formalmente il 23 dello stesso mese.\nLa sua armata non venne mai sconfitta in battaglia, ed al suo ritorno in patria venne trattato come un eroe.\nAfrica settentrionale.\nLe operazioni militari in Nordafrica furono piuttosto limitate. Infatti, nel 1915, le truppe ottomane, con l'aiuto di istruttori militari tedeschi e dell'appena deposto Chediv\u00e8 Abbas Hilmi II, tentarono di impadronirsi del canale di Suez. Tuttavia, gli inglesi riuscirono a respingere le truppe turche, ed a penetrare successivamente in Medio Oriente.\nUn'altra operazione, sempre condotta dagli ottomani, riguard\u00f2 l'infiltrazione di agenti in Libia ed in Marocco, in modo da fomentare le ribellioni contro i rispettivi colonizzatori (nello specifico, si trattava di Italia e Francia). In particolare, i Senussi ottennero buoni successi nel Sahara, riuscendo a cacciare gli italiani dal Fezzan e tenendo impegnate in Africa truppe inglesi e francesi.\nLe rivolte berbere proseguirono anche dopo la fine delle ostilit\u00e0, e furono domate solo negli anni venti-trenta.\nDa citare inoltre l'effimera partecipazione del Regno del Darfur come alleato dell'Impero Ottomano; il paese fu immediatamente occupato dai britannici del Sudan.\nIl dopoguerra.\nLa Grande Guerra segn\u00f2 la fine del colonialismo tedesco. I suoi possedimenti, infatti, vennero divisi tra Gran Bretagna e Francia. In particolare:\nQuasi tutte le ex colonie tedesche diventarono indipendenti a partire dal 1960, con l'eccezione dell'Africa del Sud-Ovest (oggi Namibia), nel 1990."}
{"id": "2578536", "revid": "1543377", "url": "https://it.wikipedia.org/wiki?curid=2578536", "title": "El Tortuguero", "text": "El Tortuguero \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578537", "revid": "1543377", "url": "https://it.wikipedia.org/wiki?curid=2578537", "title": "El Rama", "text": "El Rama \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578539", "revid": "125308038", "url": "https://it.wikipedia.org/wiki?curid=2578539", "title": "Uperizzazione", "text": "L'uperizzazione \u00e8 un metodo di sterilizzazione di alimenti liquidi come latte, yogurt, minestre, vino, omogeneizzati, detto anche UHT (Ultra High Temperature) diretto o ultrapastorizzazione.\nTecnica.\nConsiste nel portare l'alimento liquido micronizzato a 140-150 \u00b0C per pochi secondi, tramite iniezione di vapore surriscaldato. La micronizzazione garantisce il contatto tra microrganismi-spore e vapore surriscaldato, abbattendo cos\u00ec la carica microbica. Il vapore iniettato, per\u00f2, diluisce il prodotto e l'umidit\u00e0 aggiunta dev'essere successivamente estratta.\nSchematicamente, l'alimento liquido da sterilizzare viene:\nL'alimento cos\u00ec trattato si conserva meno a lungo rispetto alla sterilizzazione classica; subisce una certa riduzione del valore nutritivo, per parziale perdita di vitamine termolabili e denaturazione di proteine; peraltro appare migliore sotto il profilo organolettico e quindi pi\u00f9 appetibile. Il latte uperizzato \u00e8 conservabile per periodi molto lunghi, riportati sulla confezione per obbligo di legge, e acquisisce un colore pi\u00f9 scuro e un aroma di cotto se non sono rispettati i corretti parametri operativi."}
{"id": "2578540", "revid": "767487", "url": "https://it.wikipedia.org/wiki?curid=2578540", "title": "Lago Flower", "text": "Il lago Flower \u00e8 un lago, situato nei monti Adirondack, nella contea di Franklin, nello Stato di New York, negli Stati Uniti. Copre una superficie di circa 1,2\u00a0km\u00b2.\nEbbe origine da una frana, nel fiume Saranac, nel 1827. In origine era chiamato Newell's Pond, ma venne chiamato in questo modo in onore del governatore dello Stato di New York, dal 1892 al 1894 Roswell Flower. Questo \u00e8 il solo lago nei pressi del villaggio di Saranac Lake. Le coste del lago sono quasi interamente propriet\u00e0 private."}
{"id": "2578542", "revid": "1543377", "url": "https://it.wikipedia.org/wiki?curid=2578542", "title": "El Ayote", "text": "El Ayote \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578544", "revid": "1869172", "url": "https://it.wikipedia.org/wiki?curid=2578544", "title": "Antonio Sasso", "text": "Consigliere nazionale dell\u2019Ordine dei Giornalisti dal 2003\nBiografia.\nInizia la sua attivit\u00e0 giornalistica a 16 anni come collaboratore sportivo del \"Roma\", allora edito dall'armatore Lauro e diretto da Alberto Giovannini.\nA 18 anni fonda con Gregorio Di Micco ed Enzo Pagliaro il settimanale \"Campania Sport\".\nNel 1980 inizia la collaborazione con l'emittente televisiva Canale 21 quale conduttore e inviato del telegiornale, mentre nel 1983 \u00e8 assunto dal quotidiano \"Napoli Notte\" come capo della redazione sportiva.\nNel 1985 passa col medesimo incarico a Il Giornale di Napoli dove ottiene via via incarichi di crescente responsabilit\u00e0 fino a quello di direttore responsabile, che lascia alla fine del 1990.\nNel novembre del 1990 viene assunto al nuovo \"Roma\" come redattore capo e successivamente come vicedirettore e, quindi, direttore nel biennio 1992-'93.\nDal 1994 al '96 \u00e8 responsabile dell'ufficio stampa della Salernitana calcio, mentre nel febbraio del '96 partecipa con Pasquale Nonno alla fondazione del quotidiano \"La Citt\u00e0 - Quotidiano di Napoli\", subentrandone alla direzione dal 13 luglio fino al 12 ottobre quando torna al \"Roma\", riportato in edicola da Pinuccio Tatarella. Ne \u00e8 stato direttore dal 2002 al novembre 2015. Dal novembre 2015 \u00e8 direttore editoriale.\n\u00c8 consigliere nazionale dell'Ordine dei giornalisti dal 2003."}
{"id": "2578547", "revid": "1869172", "url": "https://it.wikipedia.org/wiki?curid=2578547", "title": "Daniel Taradash", "text": "Nel 1954 vinse l'Oscar alla migliore sceneggiatura non originale per il film \"Da qui all'eternit\u00e0\"."}
{"id": "2578549", "revid": "1592097", "url": "https://it.wikipedia.org/wiki?curid=2578549", "title": "Muelle de los Bueyes", "text": "Muelle de los Bueyes \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578552", "revid": "1305772", "url": "https://it.wikipedia.org/wiki?curid=2578552", "title": "Difficolt\u00e0", "text": ""}
{"id": "2578554", "revid": "1592097", "url": "https://it.wikipedia.org/wiki?curid=2578554", "title": "Kukra Hill", "text": "Kukra Hill (o Kukra-Hill, o Kukrahill) \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578565", "revid": "125002833", "url": "https://it.wikipedia.org/wiki?curid=2578565", "title": "Jos\u00e9 Mar\u00eda Gil-Robles", "text": "Biografia.\n\u00c8 figlio di Jos\u00e9 Mar\u00eda Gil-Robles y Qui\u00f1ones (1898-1980), politico di destra che negli anni '30 fond\u00f2 la CEDA e fu ministro della Guerra (1934-1935). Ha trascorso la giovinezza in esilio in Portogallo con il padre, tornando nel suo paese nel 1953. Durante la Transizione spagnola ha fondato con il padre la \"Federaci\u00f3n Popular Democr\u00e1tica\", che non ottenne seggi alle prime elezioni democratiche spagnole del 1977. Quindi ha aderito ad Alianza Popular. \u00c8 stato eletto europarlamentare nel 1989, e riconfermato fino al 2004 nelle file del PPE. \u00c8 stato eletto Presidente del Parlamento europeo dal 1997 al 1999. Nel suo paese fa parte del Partito Popolare (PP)."}
{"id": "2578567", "revid": "51323", "url": "https://it.wikipedia.org/wiki?curid=2578567", "title": "Jos\u00e9 Mar\u00eda Gil Robles", "text": ""}
{"id": "2578568", "revid": "26828173", "url": "https://it.wikipedia.org/wiki?curid=2578568", "title": "Dahlia Sport 2", "text": ""}
{"id": "2578569", "revid": "287204", "url": "https://it.wikipedia.org/wiki?curid=2578569", "title": "Isole del Mais", "text": "Le Isole del Mais (\"Las Islas del Ma\u00edz\" in spagnolo) costituiscono un comune del Nicaragua, facente parte della Regione Autonoma della costa caraibica meridionale, formato da due isole: la Grande Isola del Mais e la Piccola Isola del Mais.\nMedia.\nLe isole sono state il luogo della 7\u00aa edizione del reality show italiano \"L'isola dei famosi\"."}
{"id": "2578573", "revid": "51323", "url": "https://it.wikipedia.org/wiki?curid=2578573", "title": "Jos\u00e9 Mar\u00eda Gil-Robles y Gil-Delgado", "text": ""}
{"id": "2578574", "revid": "110157", "url": "https://it.wikipedia.org/wiki?curid=2578574", "title": "Di Korpu Ku Alma", "text": "Di Korpu Ku Alma \u00e8 il terzo album della cantante Lura pubblicato nel 2005 dall'etichetta Lusafrica. L'album \u00e8 stato ripubblicato, in un secondo momento, in una versione speciale con un DVD contenente alcune esibizioni registrate dal vivo a Parigi."}
{"id": "2578578", "revid": "1543377", "url": "https://it.wikipedia.org/wiki?curid=2578578", "title": "Nueva Guinea", "text": "Nueva Guinea \u00e8 un comune del Nicaragua facente parte della Regione Autonoma della costa caraibica meridionale."}
{"id": "2578583", "revid": "2048534", "url": "https://it.wikipedia.org/wiki?curid=2578583", "title": "Neomarxismo", "text": "Con il termine neomarxismo si indicano in generale quegli approcci teorici nati tra gli anni '50 e gli anni '70 del XX secolo volti a modificare e/o ampliare il marxismo, solitamente prendendo spunto da elementi gi\u00e0 presenti in altre tradizioni intellettuali, come ad esempio la psicoanalisi o la teoria critica sviluppatasi all'interno della scuola di Francoforte.\nIl principale teorico del Neomarxismo \u00e8 il sociologo statunitense Erik Olin Wright, che si \u00e8 occupato in particolare di definire il concetto di classe sociale rivelandone la sua contraddittoriet\u00e0 e traendo ispirazione dalla criminologia critica, dall'anarchismo e dal pensiero di Max Weber.\nA Wright vanno senz'altro aggiunti gli economisti Ernest Mandel, Paul A.Baran e Paul Sweezy: tutti e tre diedero infatti vita ad una vera e propria scuola neomarxista, spesso nota con il nome di Radical Political Economy, sostenendo le proprie tesi su diverse riviste da loro stessi fondate, come: \"New Left Review\", \"The Monthly Review Press\" e successivamente \"The Review of Radical Political Economy\".\nAltri gruppi neomarxisti erano sorti con l'obiettivo di colmare le presunte carenze del materialismo dialettico e del marxismo pi\u00f9 ortodosso, talvolta eliminando l'ateismo e connotando il marxismo di caratteristiche cristiane (vedi il comunismo cristiano). Tra i fautori di questa corrente molti erano anche psicologi, filosofi e sociologi, come ad esempio Herbert Marcuse.\nOggi il neomarxismo \u00e8 pi\u00f9 semplicemente considerato come una connotazione pi\u00f9 ampia del pensiero New Left e sovente il termine viene utilizzato per descrivere coloro che si oppongono alle diseguaglianze tra i vari Paesi in via di sviluppo nell'era della globalizzazione.\nIn senso sociologico, il neomarxismo applica al concetto weberiano di uguaglianza sociale, concetti appartenenti alla filosofia marxista come status sociale e potere.\nCorrenti simili al neomarxismo sono il marxismo analitico e il marxismo strutturale."}
{"id": "2578586", "revid": "122562333", "url": "https://it.wikipedia.org/wiki?curid=2578586", "title": "Signori... Mina! vol. 3", "text": "Signori... Mina! vol. 3, pubblicato nel 1993, \u00e8 un album (solo CD) della cantante italiana Mina.\nIl disco.\nL'etichetta Raro!Records, di propriet\u00e0 della rivista musicale Raro!, in collaborazione con la Fonit Cetra e la RAI, ha raccolto in 4 CD le esibizioni pi\u00f9 importanti di Mina in televisione dal vivo. Mina, ad appena 21 anni nel 1961, dopo solo tre anni dal debutto, partecipa alla prima edizione di \"Studio Uno\" insieme a mostri sacri del variet\u00e0 internazionale come Marcel Aumont, le Gemelle Kessler, Walter Chiari, Marc Ronay, Don Lurio e il Quartetto Cetra.\nCon \"Studio Uno\" del 1965 Mina diventa la protagonista indiscussa del variet\u00e0 televisivo, la sua popolarit\u00e0 raggiunger\u00e0 livelli ineguagliati con le trasmissioni successive: \"Sabato sera\", \"Canzonissima\", \"Teatro 10\" e \"Milleluci\".\nDescrizione brani.\nIntroduzione parlata"}
{"id": "2578587", "revid": "135224", "url": "https://it.wikipedia.org/wiki?curid=2578587", "title": "Super Mario", "text": ""}
{"id": "2578589", "revid": "125738204", "url": "https://it.wikipedia.org/wiki?curid=2578589", "title": "Vantaggio del tratto", "text": "Il vantaggio del tratto \u00e8, negli scacchi, il vantaggio del giocatore che muove per primo (usualmente detto Bianco). I giocatori e i teorici degli scacchi generalmente concordano nel ritenere che il Bianco cominci la partita con un certo vantaggio; le statistiche \u2013 compilate fin dal 1851 \u2013 sostengono questa idea, mostrando che il Bianco vince pi\u00f9 spesso del Nero, conquistando tra il 52 e il 56 percento dei punti. Tale superiorit\u00e0 \u00e8 simile nelle partite di torneo tra umani e tra computer, mentre \u00e8 minore nelle partite di gioco rapido e in quelle disputate tra giocatori pi\u00f9 deboli.\nLa portata di tale vantaggio \u00e8 stata a lungo dibattuta: non \u00e8 noto se, dato il miglior gioco possibile di entrambe le parti, una partita terminerebbe con la vittoria del Bianco oppure con una patta. Il problema era gi\u00e0 stato affrontato nel 1889 dal primo campione del mondo della storia, Wilhelm Steinitz, e da allora la maggior parte dei giocatori e dei teorici ha sostenuto che una partita perfetta terminerebbe con una patta. Alcuni teorici hanno invece sostenuto che a gioco perfetto il Bianco vinca, secondo alcuni con l'apertura di re o secondo altri con la partita di donna, mentre la possibilit\u00e0 di vittoria del Nero non \u00e8 stata mai presa sostanzialmente in considerazione.\nAlcuni grandi giocatori hanno espresso il timore che, con l'avanzare dell'analisi sugli scacchi, si giungesse a una \"morte per patte\"; per evitare questo pericolo, Jos\u00e9 Ra\u00fal Capablanca e Robert Fischer proposero dei tipi di scacchi eterodossi per rinnovare l'interesse nel gioco, mentre Emanuel Lasker sugger\u00ec di cambiare il punteggio della patta e dello stallo.\nDal 1988 i teorici hanno contestato le idee preesistenti sul vantaggio del Bianco, sostenendo che la generale percezione del vantaggio del Bianco \u00e8 fondata pi\u00f9 sulla psicologia che sul gioco vero e proprio e mostrando che a volte l'iniziativa del Bianco scompare senza apparente motivo con il progredire del gioco. Lo stile di gioco prevalente per il Nero prevede la ricerca di posizioni sbilanciate e dinamiche in cui cercare controgioco, anzich\u00e9 cercare semplicemente di portarsi in una posizione pari.\nGli scrittori moderni affermano anche che il Nero ha alcune possibilit\u00e0 di compensazione e l'idea che il Bianco debba vincere \u00e8 un peso psicologico per il giocatore che ha il Bianco, che a volte perde a causa dei suoi tentativi di forzare il gioco per vincere. Giocare per secondi pu\u00f2 essere a volte vantaggioso a causa dell'obbligo del Bianco di rivelare il proprio gioco per primo: alcune aperture, giudicate buone per il Nero, non sono altrettanto efficaci quando giocate, in contromossa, con il Bianco, perch\u00e9 il tempo in pi\u00f9 di quest'ultimo rivela al Nero in anticipo i piani del suo avversario; anche alcune aperture simmetriche (in cui i due giocatori fanno le stesse mosse) possono condurre a posizioni in cui muovere per primi \u00e8 svantaggioso.\n\u00c8 possibile che in futuro il problema possa essere risolto con mezzi informatici, come \u00e8 successo per la dama inglese; tale risultato sembra comunque lontano, per via della molto maggiore complessit\u00e0 del gioco, che richiede una mole di analisi enormemente superiore.\nPercentuali di vittoria.\nNel 1946 W. F. Streeter esamin\u00f2 il risultato di 5.598 partite giocate in 45 tornei internazionali giocati tra il 1851 e il 1932. Streeter osserv\u00f2 che in tutto il Bianco aveva ottenuto il 53,4% dei punti (B: 28,12; P: 30,56; N: 31,31); esaminando i dati per periodi (vedi tabella a fianco) Streeter concluse che era diventato pi\u00f9 difficile per il Nero vincere, ma pi\u00f9 facile pareggiare.\nDue decenni dopo, lo statistico Arthur M. Stevens, analizzando 56.972 partite, riport\u00f2 in \"The Blue Book of Charts to Winning Chess\" che il Bianco otteneva il 59,1% dei punti (B: 46,4; P: 25,6; N: 28,0); tuttavia, Stevens non esamin\u00f2 tutte le partite di dati tornei, ma prese quelli pubblicati in riviste di scacchi.\nAnalisi pi\u00f9 recenti indicano che il Bianco ottiene tra il 54 e il 56 percento dei punti; il MI John Watson ha scritto nel 1998 che il Bianco ha ottenuto il 56% per la maggior parte del XX secolo, ma che tale percentuale si \u00e8 abbassata al 55%. Il sito ChessGames.com aggiorna regolarmente le statistiche sulle percentuali di vittoria a partire dal proprio database di oltre 500.000 partite; al 15 gennaio 2008, il Bianco aveva vinto il 36,79% delle partite, il Nero il 26,68% e le patte erano state il 36,52%, con una percentuale totale per il Bianco del 55,05%.\nNew In Chess osserv\u00f2 nel suo annuario del 2000 che delle 731.740 partite del suo database, il Bianco ha ottenuto il 54,8% dei punti; raffinando l'analisi per differenziare la prima mossa, risulta che il Bianco ha ottenuto il 54,1% nelle partite che cominciano con codice_1, mentre il 56,1% in quelle che iniziano con codice_2. La ragione principale di questa discrepanza \u00e8 la difesa siciliana (codice_3), contro cui il Bianco ottiene solo il 52,3% in 145.996 partite.\nLo statistico Jeff Sonas, esaminando dati da 266.000 partite giocate tra il 1994 e il 2001, concluse che il Bianco ottiene un punteggio di circa 54,1767+0,001164 per punto di vantaggio Elo (considerando le differenze maggiori di +390 e di -460 come +390 e -460 rispettivamente), e che il Bianco ha un vantaggio di circa 35 punti Elo (ovvero, se il Bianco ha un \"rating\" inferiore di 35 punti rispetto al Nero, entrambi i giocatori hanno un punteggio atteso del 50%). Concluse inoltre che il vantaggio del Bianco \u00e8 minore (53%) delle partite a tempo di riflessione pi\u00f9 corto (gioco rapido).\nAltri concludono che vi \u00e8 una correlazione diretta tra il punteggio Elo del giocatore e il punteggio del Bianco. Secondo il GM Evgenij Sve\u0161nikov, le statistiche mostrano che il Bianco non ha alcun vantaggio sul Nero nelle partite tra principianti, ma che se i giocatori sono pi\u00f9 forti, il punteggio del Bianco aumenta. Un'analisi dei risultati delle partite dal \"MegaDatabase\" della ChessBase del 2003, commissionata dal GM Andr\u00e1s Adorj\u00e1n, mostr\u00f2 che all'aumentare del \"rating\" dei giocatori aumentavano sia il numero delle patte che la frazione delle vittorie del Bianco sul numero di partite decisive. Ad esempio, tra le partite giocate tra giocatori con pi\u00f9 di 2700 punti Elo (la pi\u00f9 alta categoria considerata da Adorj\u00e1n) il Bianco ha ottenuto il 55,7% dei punti (B: 26,5; P: 58,4; N: 15,2), mentre tra quelli con meno di 2100 punti Elo (la categoria pi\u00f9 bassa) il punteggio si abbassa al 53,1% (B: 37,0; P: 32,1; N: 30,8). Adorj\u00e1n ha anche analizzato le 755 partite dei campionati del mondo tra il 1886 e il 1990: di queste il Bianco ne ha vinte 234 (31,0%), pattate 397 (52,6%) e perse 124 (16,4%) per una percentuale totale del 57,3%. Negli ultimi cinque \"match\" della sua analisi, tutti giocati tra Anatolij Karpov e Garri Kasparov, il Bianco ha vinto 31 partite (25,8%), pareggiate 80 (66,7%) e perse 9 (7,5%), per un punteggio totale del 59,2%.\nIl Chess Engines Grand Tournament (CEGT) prova motori scacchistici facendoli giocare uno contro l'altro a differenti tempi di riflessione, per compilare liste Elo apposite. Con il tempo maggiore (due ore per 40 mosse), il Bianco ha ottenuto il 55,4% (B: 34,7; P: 41,3; N: 24,0) in partite giocate tra 38 tra i pi\u00f9 forti motori (al 27 maggio 2009). A tempi di riflessione minori, il Bianco ha ottenuto il 54,6% in partite a 20 minuti per 40 mosse (284 motori, 24 maggio 2009) e il 54,8% in partite a 4 minuti per 40 mosse (128 motori, 27 maggio 2009)\nAspetti teorici.\nPatta a gioco perfetto.\nJoseph Bertin ha scritto nel suo manuale \"The Noble Game of Chess\" (del 1735) che \"colui che gioca per primo \u00e8 implicito che abbia l'attacco\" (\"He that plays first, is understood to have the attack\"). Questo \u00e8 coerente con l'idea tradizionale che il Bianco, in virt\u00f9 del tratto, cominci la partita con l'iniziativa, che deve tentare di estendere nel mediogioco, mentre il Nero deve puntare a neutralizzare l'iniziativa del Bianco e ad arrivare all'equilibrio. Poich\u00e9 il Bianco possiede l'iniziativa, un suo piccolo errore generalmente risulta solo nella sua perdita, mentre un errore simile da parte del Nero pu\u00f2 avere conseguenze ben pi\u00f9 gravi. Sve\u0161nikov scrisse nel 1994 che \"il Nero non pu\u00f2 permettersi neppure il pi\u00f9 piccolo errore, e che da un punto di vista teorico i compiti del Bianco e del Nero sono differenti: il Bianco deve lottare per la vittoria, il Nero per la patta! (\"Black players cannot afford to make even the slightest mistake ... from a theoretical point of view, the tasks of White and Black in chess are different: White has to strive for a win, Black\u2014for a draw!\").\nI teorici hanno dibattuto su quanto sia durevole l'iniziativa del Bianco e se, in caso di gioco perfetto di entrambi i giocatori, la partita terminerebbe con una vittoria del Bianco o con una patta. George Walker scrisse nel 1846 che la prima mossa, sebbene fosse un vantaggio, era poco significativa se ben risposta. (\"The first move is an advantage, [...] but if properly answered, the first move is of little worth\"). Steinitz, primo campione del mondo, considerato il padre degli scacchi moderni, scrisse nel 1889 che \"\u00c8 sostenuto da tutti gli esperti che con gioco corretto da entrambi i giocatori il risultato del gioco \u00e8 una patta\" (\"It is now conceded by all experts that by proper play on both sides the legitimate issue of a game ought to be a draw\"); Lasker e Capablanca, i due successivi campioni, concordavano. Reuben Fine, uno dei migliori giocatori tra il 1936 e il 1951, spieg\u00f2 che il vantaggio del Bianco in apertura \u00e8 troppo sottile per essere sufficiente per vincere senza un errore del Nero.\nL'opinione che una partita di scacchi, a gioco corretto, dovrebbe terminare in una patta prevale. Sebbene non possa essere attualmente dimostrata, tale assunzione \u00e8 considerata \"sicura\" da Jonathan Rowson e \"logica\" da Adorj\u00e1n. Watson concorda, aggiungendo che dubita di trovare un singolo forte giocatore in disaccordo; inoltre riporta un'affermazione di Kasparov secondo cui \"Gli scacchi sono una patta\", confermata anche da Rowson. \u00c8 stato riportato che Robert Fischer sostenesse che quasi sicuramente era cos\u00ec, sebbene P\u00e1l Benk\u0151 abbia scritto che Fischer credeva che il vantaggio della prima mossa, propriamente sfruttato, potesse condurre ad una vittoria forzata.\nSia Lasker che Capablanca temevano che gli scacchi avrebbero sofferto di una \"morte per patte\" con l'aumentare dei pareggi tra i giocatori di vertice; anche Fischer era di questo avviso, e sosteneva che il gioco era esaurito. Per diminuire il numero delle patte, tutti e tre proposero di cambiare le regole degli scacchi: Lasker sugger\u00ec di aumentare il punteggio assegnato al giocatore che provocava lo stallo, diminuendo quello per gli altri tipi di patta, mentre Capablanca e Fischer proposero delle varianti pi\u00f9 radicali: il primo ide\u00f2 i cosiddetti scacchi Capablanca, giocati su una scacchiera pi\u00f9 grande e con un maggior numero di pezzi, il secondo gli Scacchi960 (o \"Fischer Random Chess\"), in cui la posizione iniziale dei pezzi \u00e8 determinata casualmente.\nAlcune delle varianti d'apertura pi\u00f9 taglienti sono state analizzate cos\u00ec a fondo che sono spesso usate come \"armi da patta\". Ad esempio, ad alti livelli, il Nero spesso usa l'attacco Marshall, in cui sacrifica un pedone in cambio di un forte attacco, giungendo ad un finale in cui il Nero, pur essendo ancora sotto di un pedone, pu\u00f2 ottenere la patta a gioco corretto. Jan Hein Donner ha scritto perfino che ottenere una patta \u00e8 l'unico obiettivo per giocare questa variante.\nNel 2007, i Grandi Maestri Kiril Georgiev e Atanas Kolev hanno affermato che lo stesso vale per la cosiddetta \"variante del pedone avvelenato\" della siciliana Najdorf, che si presenta dopo codice_4, che per lungo tempo \u00e8 stata considerata una variante tagliente e problematica, se non temeraria. La partita generalmente continua codice_5. Georgiev e Kolev affermarono che codice_6 \u00e8 vista raramente ad alti livelli perch\u00e9 la linea principale della variante tende, a gioco corretto, ad una patta per scacco perpetuo, e scrissero che la seguente partita sarebbe probabilmente rimasta l'\"ultima parola della teoria\":\nFrancisco Vallejo Pons \u2013 Kasparov, Mosca 2004:codice_7 \u00bd-\u00bd (dopo codice_8, il Bianco non pu\u00f2 sfuggire agli scacchi).\nTuttavia questa valutazione pessimista su codice_6 \u00e8 stata messa in discussione dai successi ottenuti dal Bianco con codice_10, un'altra linea critica.\nIl Bianco vince.\nIl Bianco vince con 1.e4.\nSebbene sia un'opinione di minoranza, tre rilevanti maestri del ventesimo secolo hanno sostenuto che il vantaggio del Bianco sia sufficiente a vincere con il miglior gioco possibile. Weaver Adams, uno dei maggiori giocatori statunitensi negli anni precedenti la seconda guerra mondiale, fu il pi\u00f9 noto fautore di questa opinione, che introdusse nel suo libro del 1939 \"White to Play and Win\" e continu\u00f2 a sostenere successivamente in libri e articoli fino alla sua morte nel 1963. Adams pensava che la mossa pi\u00f9 forte per il Bianco fosse codice_1, e che se i due giocatori avessero mosso al meglio, il Bianco avrebbe vinto.\nL'opinione di Adams fu largamente ridicolizzata. Larry Evans scrisse nel 1962 che \"Adams e i suoi compari potrebbero essere collegati ai radicali di destra degli scacchi. [...] Weaver non \u00e8 felice di una mediazione come la parit\u00e0. Tutto o nulla, logica di destra.\" (\"Mr. Adams and his cronies may be linked to the radical right wing of chess. [...] Weaver is not content with such halfway measures as equality. All or nothing\u2014right-wing logic, true to form.\") Adams non riusc\u00ec a dimostrare la validit\u00e0 della sua teoria nella pratica di gioco: l'anno dopo la pubblicazione del suo libro, alla finale del campionato open degli Stati Uniti, ottenne solo una patta con il Bianco, vincendo le quattro partite con il Nero. Adams perse anche un \"match\" contro il Maestro Internazionale Israel Albert Horowitz, pur giocando sempre con il Bianco.\nSecondo Sve\u0161nikov, Vsevolod Rauzer, uno dei maggiori giocatori sovietici negli anni Trenta, sosteneva allo stesso modo che codice_1 fosse vincente per il Bianco.\nIl Bianco vince con 1.d4.\nPi\u00f9 recentemente il MI Hans Berliner, campione del mondo di scacchi per corrispondenza nel 1965-8, ha sostenuto nel suo libro \"The System\" (1999) che codice_2 d\u00e0 al Bianco un vantaggio ampio e forse decisivo. Berliner afferm\u00f2 che a gioco corretto il Bianco vince contro la difesa Gr\u00fcnfeld, la difesa Benoni moderna, il gambetto Benk\u0151 e altre (ma non specificate) \"difese maggiori\", e acquisisce almeno un largo vantaggio in molte varianti del gambetto di donna rifiutato; tuttavia, aggiunse che \"\u00c8 possibile che le regole degli scacchi sono tali che solo alcune delle difese che appaiono plausibili contro codice_2 possano essere rifiutate. Berliner disse anche che le teorie di Adams avevano avuto su di lui una grande influenza.\nAnche le tesi di Berliner, come quelle di Adams, sono state aspramente criticate, sia per l'\"assenza di prospettiva\" e le sue convinzioni troppo ferree sia per un'insufficiente attenzione alla moderna teoria delle aperture.\nRisolvere gli scacchi.\nUna risposta al dibattito potrebbe giungere dai computer, che potrebbero arrivare a \"risolvere\" gli scacchi, cio\u00e8 a determinare con sicurezza quale sarebbe il risultato se entrambi i giocatori giocassero con la strategia migliore. Altri giochi da tavolo non banali, anche se dalla complessit\u00e0 minore rispetto agli scacchi, sono stati risolti; un esempio \u00e8 la dama (nel 2007), nella quale tuttavia il numero di mosse possibili \u00e8 circa la radice quadrata di quello degli scacchi. Anche la soluzione di questi ultimi \u00e8 teoricamente possibile, ma richiederebbe risorse nettamente superiori a quelle attualmente disponibili. Secondo Jonathan Schaeffer, ricercatore canadese che ha ottenuto grandi risultati nell'intelligenza artificiale, per compiere questa impresa in un tempo ragionevole \u00e8 probabilmente necessario (ma non sufficiente) un deciso avanzamento nella tecnologia, come potrebbe essere la costruzione di un computer quantistico, anche se raccomanda di non sottovalutare il progresso della tecnologia.\nLa difficolt\u00e0 essenziale \u00e8 l'enorme numero di posizioni possibili, che crescono rapidamente con l'aumentare delle mosse. Claude Shannon, nel 1950, ha stimato, considerando una media di 30 possibilit\u00e0 ad ogni semimossa (quindi circa 103 per una mossa del Bianco e del Nero) e partite di 40 mosse (molto conservativo, dato che il calcolo proseguirebbe fino allo scacco matto), il numero delle varianti sarebbe dell'ordine di 10120, tanto che un computer che calcolasse una variante per microsecondo impiegherebbe circa 1090 anni per terminare il compito. Hans-Joachim Bremermann, matematico e biofisico, era dello stesso avviso di Shannon ma, nel 1965, ha suggerito che per giocare una partita perfetta o quasi perfetta potrebbe bastare un'analisi approssimata del gioco, unita al calcolo concreto di un numero limitato di varianti.\nAl 2013 le tablebase, cio\u00e8 i database nei quali sono presenti le migliori mosse possibili nelle posizioni di finali, sono state calcolate fino a coprire tutte le posizioni con sette o meno pezzi (compresi i due re). Teoricamente per risolvere gli scacchi sarebbe sufficiente costruire una tablebase a 32 pezzi, cosa attualmente ben lontana dall'essere praticabile dal punto di vista tecnico.\nProspettive moderne.\nI teorici degli scacchi nelle ultime decadi, ad eccezione di Berliner, hanno rigettato l'idea che il Bianco sia in grado di forzare la vittoria a partire dalla posizione iniziale, rifiutando anche il paradigma tradizionale che l'obiettivo del Nero debba essere quello di neutralizzare l'iniziativa del Bianco per ottenere una posizione pari.\nNel 2004 il GM Larry Kaufman ha espresso una visione pi\u00f9 sfumata rispetto a quella di Adams e Berliner, sostenendo che l'iniziativa generata dalla prima mossa pu\u00f2 sempre essere trasformata in un vantaggio che, sebbene non necessariamente decisivo, possa essere conservato fino al finale, e che se la vittoria fosse concessa al giocatore giunto pi\u00f9 \"vicino\" ad essa, allora il Bianco riuscirebbe ad ottenerla.\nA partire dal 1988, Adorj\u00e1n ha sostenuto in una serie di libri incentrati sullo \"slogan\" \"Black is OK!\", cio\u00e8 \"Il Nero \u00e8 a posto\". Unico tra i teorici moderni, Adorj\u00e1n afferma che il Bianco inizia il gioco pressoch\u00e9 senza alcun vantaggio, e che il suo unico privilegio \u00e8 di poter probabilmente ottenere la patta se gioca con questo obiettivo; giunge anche a giudicare l'idea del vantaggio del Bianco un'\"illusione\" e una \"psicosi di massa\". Questa idea \u00e8 considerata da Rowson una delle pi\u00f9 importanti degli ultimi vent'anni, sebbene lui non escluda che i due giudizi \"Il Bianco sta meglio\" e \"Il Nero \u00e8 a posto\" siano contraddittori.\nLajos Portisch, citato in uno dei libri di Adorj\u00e1n, sostiene che almeno due terzi delle aperture testate d\u00e0 al Bianco un vantaggio apparente, e che il vero problema \u00e8 sapere quali aperture, per il Nero, siano realmente sicure. Un esempio \u00e8 dato dalla difficolt\u00e0 per il Bianco di vincere contro alcune difese come la slava o le varianti Najdorf e Sve\u0161nikov della difesa siciliana.\nDinamismo.\nGli scrittori moderni spesso pensano che l'obiettivo del Nero non debba essere semplicemente quello di pareggiare, ma che debba cercare un maggior dinamismo, e che la prima idea \u00e8 probabilmente adatta solo ad alcune aperture. Evans ha scritto che il \"segreto\" di Fischer, rivelato da lui stesso, fosse di cercare di vincere anche col Nero (sebbene Edmar Mednis riporti un aneddoto di segno contrario); allo stesso modo, Watson suppone che Kasparov, anzich\u00e9 pensare in termini di vantaggio del Bianco, cercasse di ottenere l'iniziativa quando possibile. A volte, anzich\u00e9 di posizione \"pari\", si parla di posizione \"bilanciata dinamicamente\", per sottolineare la natura complessa e poco chiara della posizione, da cui entrambi i giocatori possono emergere avvantaggiati.\nGli scrittori moderni pongono anche in discussione l'idea che il vantaggio del Bianco sia durevole. Mihai Suba, nel suo influente libro \"Dynamic Chess Strategy\" rifiuta l'idea che l'iniziativa pu\u00f2 sempre essere trasformata in un vantaggio, sostenendo che a volte il giocatore che la possiede la perde senza spiegazione logica, e che tentare di forzare la posizione espone a vigorosi contrattacchi.\nVantaggi a confronto.\nVantaggi del Bianco.\nSecondo Rowson, il primo vantaggio del Bianco \u00e8 una certa somiglianza tra la prima mossa e il servizio del tennis: oltre ad avere un maggior controllo sulla direzione del gioco, ha la possibilit\u00e0 di segnare un \"ace\", consistente in una potente novit\u00e0 in apertura, e ha generalmente una seconda possibilit\u00e0 a sua disposizione nel caso il primo tentativo non vada a buon fine, in quanto un errore non causa necessariamente la caduta in una posizione perdente. Un secondo vantaggio \u00e8 l'iniziativa, sebbene Rowson la consideri pi\u00f9 un vantaggio psicologico che posizionale; anche Suba la considera in questo modo, in quanto pu\u00f2 spingere l'avversario sotto pressione, portandolo a commettere errori. In terzo luogo, alcuni giocatori possono usare l'iniziativa per minacciare il Nero con un misto di preparazione casalinga dell'apertura e di attacco; un quarto vantaggio \u00e8 la difficolt\u00e0 per il Nero di evitare la patta se il Bianco mira ad essa.\nUn esempio di quest'ultimo fenomeno \u00e8 la variante Zaitsev della partita spagnola: dopo codice_15, il Bianco pu\u00f2 ripetere la posizione con codice_16, dopodich\u00e9 il Nero deve scegliere tra insistere con la Zaitsev, giocando codice_17 e permettendo al Bianco di forzare la patta per tripla ripetizione di mosse con codice_18, oppure cambiare variante, scegliendone una inferiore oppure meno gradita.\nVantaggi del Nero.\nDalla sua parte, anche il Nero ha diversi vantaggi: in primo luogo avere il Bianco pu\u00f2 essere uno stimolo a giocare per la vittoria, strategia che pu\u00f2 essere usata dal Nero a suo vantaggio; inoltre la mossa extra del Bianco pu\u00f2 a volte essere svantaggiosa, in quanto il Bianco pu\u00f2 trovarsi in una sorta di \"zugzwang\". Terzo, l'iniziativa del Bianco pu\u00f2, se il Nero conserva una posizione flessibile e reattiva, essere assorbita e a volte passare di mano. Infine, gli scacchi sono un gioco ad informazione perfetta, e le maggiori informazioni del Nero possono essere usate per reagire ai suoi piani.\nLe possibilit\u00e0 del Nero aumentano decisamente col giocare buone aperture, che tendono ad essere quelle flessibili e con un latente potenziale: secondo Rowson \"il successo con il Nero dipende dal vedere oltre l'iniziativa\" (\"Success with Black depends on seeing beyond the initiative\"). Un esempio \u00e8 dato dalla variante del riccio, un sistema moderno contro la difesa inglese. Una posizione tipica deriva dalle mosse codice_19 (esistono diversi ordini di mosse che portano alla stessa posizione): il Bianco ha un vantaggio di spazio, mentre il Nero manovra i suoi pezzi nelle ultime due traverse, ma il Bianco deve rimanere attento alla possibilit\u00e0 delle spinte di liberazione codice_20 e codice_21. L'obiettivo del Nero \u00e8 di evitare di compromettere i suoi pezzi, rimanendo flessibile e dinamico: a volte il Bianco tende ad essere pi\u00f9 preoccupato della latente attivit\u00e0 del Nero di quanto quest'ultimo lo sia del vantaggio di spazio del suo avversario; i tentativi del Bianco di distruggere la posizione nera, inoltre, falliscono spesso miseramente. Un esempio \u00e8 la seguente partita tra Grandi Maestri:\nLe\u016d Paluhae\u016dski-\u013dubom\u00edr Ft\u00e1\u010dnik, Lucerna, Olimpiadi del 1982: codice_22 (di una simile posizione, Suba scrisse che pur essendo la posizione del Bianco ideale (anzi, proprio per questo), non potesse essere migliorata.) codice_23 (secondo Ft\u00e1\u010dnik \u00e8 migliore codice_24) codice_25 (ora il Nero pu\u00f2 aprire la posizione con una manovra tipica del riccio) codice_26 (Ft\u00e1\u010dnik considera preferibili codice_27 o codice_28) codice_29 (Ft\u00e1\u010dnik trova migliore codice_30) codice_31 (altre mosse portano subito al matto) codice_32 0-1, in quanto sarebbe seguito codice_33 con matto a seguire.\nAperture in contromossa.\nIn un'\"apertura in contromossa\", il Bianco gioca un'apertura normalmente usata dal Nero, ma a colori invertiti e quindi con un tempo in pi\u00f9. In passato si pensava che, se un'apertura era buona per il Nero, avrebbe dovuto essere ancora migliore per il Bianco a causa del tempo di vantaggio: di questo avviso erano i due campioni del mondo Lasker e Botvinnik. Quest'idea \u00e8 per\u00f2 stata contestata: Watson, poco dopo aver citato la tesi di Suba sulla maggior informazione del Bianco, mostra come in diverse siciliane in contromossa il Nero pu\u00f2 sfruttare gli svantaggi della mossa extra del Bianco, spiegando tale paradosso con il maggior adattamento della disposizione della siciliana a reagire all'iniziativa del Bianco piuttosto che a crearne una propria.\nWatson osserva che una situazione simile accade nella difesa olandese (codice_34), dove il Bianco, raggiungendo la posizione in contromossa, non trova nessuna mossa utile da compiere; Aleksej Ermolinskij riporta l'opinione del GM Volodymyr Malanjuk, un utilizzatore della variante di Leningrado (codice_35) ad alti livelli, secondo cui, usando codice_36 con il Bianco, sarebbe stato infastidito dalla mossa a disposizione.\nErmolinskij inoltre concorda con la critica di Aleksandr Alechin nei confronti di Richard R\u00e9ti, che in una partita tra di loro del 1925 aveva giocato codice_37, una difesa Alechin in contromossa, scrivendo che Alechin aveva compreso la differenza tra le filosofie di gioco del Bianco e del Nero. Un altro esempio si verifica nella difesa semislava, dove la \"variante di Merano\" \u00e8 considerata un sistema dinamico e con possibilit\u00e0 di contrattacchi, ma a colori invertiti si rivela essere la variante classica del sistema Colle, una delle aperture di gioco semichiuso meno attrattive.\nStoricamente, un'opinione simile era condivisa da Howard Staunton, considerato uno dei giocatori pi\u00f9 forti del mondo tra il 1843 e il 1851, che considerava possibile giocare la difesa Owen (codice_38) con il Nero, sebbene pensasse che codice_39 fosse inferiore alle prime mosse pi\u00f9 comuni.\nAperture simmetriche.\nNonostante fosse opinione comune che il vantaggio del Bianco si dovrebbe rivelare con maggior chiarezza nelle posizioni simmetriche, alcune di queste linee illustrano la tenuit\u00e0 del vantaggio del Bianco, perch\u00e9 \u00e8 spesso difficile per il Bianco dimostrare la superiorit\u00e0 della propria posizione, tanto che Bent Larsen ha scritto che \"Nelle aperture simmetriche, il Bianco ha un vantaggio teorico, ma in molte di esse \u00e8 solo teorico\".\nUn esempio di difficolt\u00e0 \u00e8 dato nella difesa russa (codice_40); per evitarla, una possibilit\u00e0 (usata dal GM Andrew Soltis) \u00e8 codice_41, la partita viennese, che tuttavia incappa in alcune varianti simmetriche, come codice_42, oppure codice_43 (rientrando nella partita dei quattro cavalli) codice_44, con la variante codice_45, dove il Bianco non riesce a portarsi in vantaggio; in quest'ultima, la linea codice_46 pu\u00f2 perfino favorire il Nero.\nInoltre, le posizioni simmetriche possono essere svantaggiose per il Bianco, in quanto deve impegnarsi per primo in una variante; il Grande Maestro Jonathan Speelman, scherzando, ha definito la posizione di partenza uno zugzwang reciproco. A volte il Bianco \u00e8 costretto, per fare progressi, a concedere qualcosa al Nero; in alcune posizioni, ogni mossa del Bianco presenta degli svantaggi, e pu\u00f2 capitare che sia difficile perfino perdere un tempo: ad esempio, nella variante di cambio della difesa francese, anche mosse apparentemente innocue come codice_47 o codice_48 possono scoraggiarlo ad arroccare da quel lato, risultando in un possibile problema nel seguito; gi\u00e0 nel 1883, James Mason notava che in questa variante il Bianco non sempre sa cosa fare. In posizioni simmetriche, il Nero pu\u00f2 imitare il Bianco finch\u00e9 giudica desiderabile farlo, e poi variare al momento giusto; Fischer rivendic\u00f2 che questo \u00e8 il caso dopo codice_49, in cui il Nero \u00e8 gi\u00e0 in vantaggio, perch\u00e9 dopo qualsiasi mossa del Bianco il Nero pu\u00f2 ottenere una posizione asimmetrica dove la sua struttura pedonale \u00e8 migliore. Tale idea \u00e8 stata per\u00f2 rifiutata da altri, tra cui Paul Keres.\nA volte, inoltre, una particolare mossa in pi\u00f9 pu\u00f2 essere pi\u00f9 una debolezza che un vantaggio: ad esempio, nella variante di cambio della difesa francese, la posizione dopo codice_50 \u00e8 pari, mentre quando il cavallo nero \u00e8 in codice_51, come accade nella difesa russa dopo codice_52, la mossa in pi\u00f9 del Nero (codice_53) offre al Bianco un obiettivo d'attacco.\nDue esempi di partite simmetriche che finiscono per favorire il Nero sono la Hodgson \u2013 Arkell (del 2001), e la Portisch \u2013 Tal', torneo dei candidati 1965, presentati qui di seguito.\nHodgson \u2013 Arkell, Newcastle 2001: codice_54 (l'obiettivo di entrambi i giocatori \u00e8 spingere il pedone \"d\" e portare l'alfiere in \"f\"4 (\"f\"5 per il Nero) codice_55 (rompendo la simmetria) codice_56 (il Bianco non trova nessuna mossa utile; Rowson suggerisce codice_57, costringendo il Nero a giocare per primo) codice_58 (mossa d'attesa che copre \"e\"7, in pericolo in alcune varianti, e prepara un'eventuale codice_59; il Bianco non pu\u00f2 giocare codice_60 perch\u00e9 codice_61 guadagna un pedone) codice_62 (il Nero, con pi\u00f9 pezzi attivi, ha almeno in parte l'iniziativa) codice_63 (codice_64 \u00e8 vincente per il Bianco) codice_65 (secondo Rowson, il Bianco ha una posizione superiore a causa del controllo sul centro, del cavallo dominante e delle prospettive per un attacco sul lato di re) codice_66 (il Bianco \u00e8 in difficolt\u00e0: le varianti codice_67, codice_68 e codice_69 favoriscono il Nero) codice_70 (codice_71) codice_72 0-1\nL'apertura della seguente partita, giocata nei quarti di finale del torneo dei candidati di qualificazione al campionato del mondo del 1966, prese una piega simile:\nPortish \u2013 Tal': codice_73 (il Bianco, pur avendo la mossa, non ha mosse ovvie per rompere la simmetria; Soltis not\u00f2 che la posizione del Nero \u00e8 pi\u00f9 facile da giocare, sebbene non necessariamente migliore) codice_74 (il Nero potrebbe imitare ancora il Bianco con codice_75, ma invece decide di variare) codice_76 (minacciando codice_77) codice_78. Sebbene la struttura pedonale sia ancora simmetrica, il Nero controlla la colonna \"c\", che gli conferisce un vantaggio. Il Nero raggiunse il finale con due pedoni in pi\u00f9, ma il Bianco riusc\u00ec a pattare.\nInfluenza sulla pratica di gioco.\nNei tornei, la frequenza con cui i giocatori usano il Bianco e il Nero \u00e8 una considerazione importante. Nei \"match\" tra due giocatori, i colori della prima partita sono determinati casualmente, e poi alternati, sebbene possa essere previsto uno scambio a met\u00e0 del numero previsto di partite. Nei tornei disputati con la formula del girone all'italiana, i giocatori ricevono al pi\u00f9 un Bianco in pi\u00f9 del Nero, o viceversa; per ovviare a questo problema si usa a volte la formula del doppio girone, in cui ogni giocatore incontra ogni avversario una volta col Bianco e una col Nero. Quest'ultimo sistema \u00e8 considerato quello che fornisce il risultato finale pi\u00f9 accurato.\nNei tornei in cui si applica il sistema svizzero, il direttore del torneo deve cercare di alternare quanto pi\u00f9 possibile i colori ricevuti dai giocatori, e pu\u00f2 anche modificare gli appaiamenti che risulterebbero dal sistema per evitare che qualcuno riceva tre volte lo stesso colore, o per impedire che giochi tre volte pi\u00f9 con il Nero che con il Bianco (o viceversa), che sarebbe giudicato uno svantaggio non indifferente, soprattutto si cerca di evitare l'accumularsi di tre partite col Nero su quattro consecutive. Squilibri di questo tipo, se non corretti, sono ancora pi\u00f9 gravi quando si verificano in tornei con un numero pari di turni, perch\u00e9 comportano un surplus di almeno due partite con il Bianco o il Nero."}
{"id": "2578590", "revid": "1543377", "url": "https://it.wikipedia.org/wiki?curid=2578590", "title": "Andrea Rizo da Candia", "text": "Biografia.\nFiglio di Nicola Rizo detto \"Balzan\" e di Ergina, segu\u00ec le orme paterne come pittore di icone nella citt\u00e0 di Candia sull'isola di Creta. Il primo documento che porta il suo nome \u00e8 datato 27 luglio 1451. Dello stesso anno la sua prima opera ancora presente oggi a Bari un trittico con \"Madonna della Passione\" tra i santi San Nicola e San Giovanni evangelista. Nel 1453 fu coinvolto con il padre nelle vicende militari della caduta di Costantinopoli. Nel 1460 spos\u00f2 Marietta Turlino, e con la madre della sposa cura i vigneti della famiglia. Ebbe da questo matrimonio due figli Nicola e Tommaso. Molte sono le opere artistiche di questo pittore ancora presenti, tra cui il trittico di Bari \u00e8 uno dei pi\u00f9 famosi. Andrea \u00e8 assieme a suo figlio Nicola, uno dei pi\u00f9 importanti pittori della Scuola cretese del Quattrocento. Mario Cattapan avanza l'ipotesi di un viaggio del Rizo a Bari."}
{"id": "2578593", "revid": "7459", "url": "https://it.wikipedia.org/wiki?curid=2578593", "title": "Andreas Ritzos", "text": ""}
{"id": "2578598", "revid": "767487", "url": "https://it.wikipedia.org/wiki?curid=2578598", "title": "Scuola cretese", "text": "Con il termine scuola cretese si indica un'importante scuola pittorica, conosciuta anche con il nome di scuola Post-Bizantina, movimento che fior\u00ec sull'isola di Creta sotto controllo della Serenissima tra il 1204 e il 1669. Grazie a questa situazione politica, in particolare dopo la caduta di Costantinopoli, fu il principale centro artistico cristiano di matrice greca dal quindicesimo al diciassettesimo secolo. In questo ambiente si svilupp\u00f2 un particolare stile pittorico che fu marcato, sia dalla tradizione e dai movimenti di matrice bizantina che latina. Il pi\u00f9 grande artista di questa scuola fu El Greco, artista che dopo aver mosso i suoi primi passi in questo ambiente, presto lasci\u00f2 l'isola per Venezia, abbandonando progressivamente questa sua impronta iniziale.\nXV secolo.\nVi era un'importante domanda di icone bizantine in Europa durante il Medioevo e essendo Creta un possedimento veneziano sin dal 1204, fu presto un centro di produzione di queste opere d'arte. Un probabile esempio di questa produzione \u00e8 la famosa icona della Vergine oggi a Roma, chiamata \"Nostra Madre del Perpetuo Soccorso\", di cui \u00e8 attestata la presenza a Roma dal 1499. A quel momento vi erano poche differenze di stile rispetto alle classiche icone bizantine, e la qualit\u00e0 delle stesse era inferiore rispetto a quanto prodotto a Costantinopoli.\nDi questo periodo sono anche numerosi affreschi in chiese e monasteri dell'isola, di cui circa 850 del XIV e XV secolo si possono ancora ammirare. Gli affreschi di questo periodo sono molto pi\u00f9 numerosi di quelli del periodi precedente o successivo..\nAlla fine del XV secolo, gli artisti cretesi crearono un distintivo stile di pittura di icone. Esso era caratterizzato da \"contorni precisi, una modulazione dell'incarnato ottenuta sotto tinteggi in marrone scuro e denso, una maggior messa in evidenza delle guance nei volti, colori brillanti delle vesti con un disegno geometrico delle pieghe, il tutto con una composizione del quadro pi\u00f9 equilibrata\", o \"immagini nitide, corpi sottili, tendaggi lineari e movimenti trattenuti\". I pi\u00f9 famosi artisti di quel periodo furono Andreas Ritzos (c. 1421-1492), suo figlio Nicholas e Angelos Akotantos, che fino a poco tempo fa era ritenuto un pittore di stile conservatore del XVI secolo; oggi, dopo la scoperta di un dipinto firmato e datato 1457, si evince che era invece un innovativo artista quattrocentesco che tra i primi fuse gli stili orientali e occidentali in quello che sarebbe stata riconosciuta come la Scuola cretese. Dal 1457 infatti si data l'inizio di questo nuovo stile con molte icone presenti sia in chiese cattoliche che ortodosse.. Pure rinomati furono gli artisti Andreas Pavias (morto dopo il 1504), il suo pupillo Angelos Bizamanos e Nicholas Tzafuris (morto prima del 1501). \nGi\u00e0 prima della caduta di Costantinopoli vi sono evidenze di una migrazione di artisti da Costantinopoli a Creta. Migrazione che si accrebbe con la caduta dell'impero Bizantino nel 1453, quanto l'isola divenne \"il pi\u00f9 importante centro artistico dell'arte greca\", che influenz\u00f2 lo sviluppo artistico del resto della regione. Icone cretese vennero commissionate in particolare da monasteri del monte Athos e da altri monasteri della regione.. Questa scuola ebbe un piccolo concorrente della scuola di Rodi fino al 1522 quando cadde in mano turca, ma la stessa fu comunque meno numerosa e influente di quella cretese.. \nGli archivi veneziani conservano una abbondante documentazione del commercio di icone tra Creta e Venezia che verso la fine del XV secolo divenne una produzione di massa. A tal proposito esiste la documentazione di una ordinazione fatta nel 1499 da Venezia per 700 icone della Madonna di cui 500 in stile occidentale e 200 in stile bizantino. La commissione venne fatta a tre artisti cretesi da due commercianti, uno veneziano e l'altro greco, i lavori dovevano essere consegnati entro 45 giorni. Probabilmente questo tipo di lavori fu di scarsa qualit\u00e0, visto il tempo esiguo per la consegna e opera di artisti che oggi definiremmo madonnari. Questa enorme produzione comunque scemo rapidamente nei decenni successivi, con una forte diminuzione della domanda da parte dell'Europa occidentale.. Resta comunque il fatto che in quel tempo le migliori opere di questa arte, furono prodotte a Creta.\nXVI secolo.\nCirca 120 artisti sono documentati a Candia tra il 1453\u00a0\u2013 1526, essi erano organizzati attorno alla \"Scuola di San Luca\" che era una corporazione di pittori dell'isola, che si rifaceva a modelli d'arte latina. La fusione tra le tradizioni bizantina e latina e una amichevole relazione tra le chiese ortodossa e cattolica, furono alla base del \"Rinascimento cretese\", un periodo aureo per le arti sull'isola, dove sia la pittura che la letteratura fiorirono. Alcuni pittori scelsero di continuare nel solco della tradizione bizantina di Costantinopoli, altri subirono l'influenza dei maestri del Rinascimento veneziano, come Giovanni Bellini e Tiziano. Pi\u00f9 tardi fu il Veronese a influenzare questa scuola. Alcuni lavori di questi maestri o copie erano presenti sull'isola, come alcune opere di scuola fiamminga erano presenti nella chiese cattoliche di Candia o si trovavano presso le collezioni private di ricchi mercanti veneziani e greci.\nDocumenti dell'epoca indicano due stili di pittura: quello dello alla maniera greca, in linea con lo stile bizantino e alla maniera latina, questi stili erano entrambi padroneggiati dai maestri cretesi evidenziando uno spiccato eclettismo e venivano utilizzati secondo le committenze. Era possibile ritrovare, i due stili nella stessa opera, uno accanto all'altro. La fama di questi artisti si diffuse per Grecia, tutto il bacino del Mediterraneo e l'Europa. All'inizio del XVI secolo la fama di questi pittori ritorna in auge in Europa, avendo gli stessi rinnovato i motivi e aggiustato l'iconografia ai nuovi gusti della clientela occidentale.\nGli artisti del XVI secolo.\nOltre a El Greco, i maggiori artisti di questo periodo furono Theophanis Strelitzas (\u0398\u03b5\u03bf\u03c6\u03ac\u03bd\u03b7\u03c2 \u03a3\u03c4\u03c1\u03b5\u03bb\u03af\u03c4\u03b6\u03b1\u03c2), conosciuto come Teofane di Creta, Michele Damasceno (\u039c\u03b9\u03c7\u03b1\u03ae\u03bb \u0394\u03b1\u03bc\u03b1\u03c3\u03ba\u03b7\u03bd\u03cc\u03c2), e Georgios Klontzas (\u0393\u03b5\u03ce\u03c1\u03b3\u03b9\u03bf\u03c2 \u039a\u03bb\u03cc\u03bd\u03c4\u03b6\u03b1\u03c2). Vari membri della famiglia Lambardos furono pure validi artisti che fortunatamente avevano l'abitudine, forse assunta prima che in occidente, di firmare le loro opere, cosa che non era nella tradizione orientale.\nTeofane di Creta\nFu un artista relativamente conservatore, il suo primo lavoro \u00e8 datato 1527, tutti i lavori conosciuti di questo pittore, sono situati nell'area del mar Egeo. Fu il pi\u00f9 importante artista di questa scuola del so tempo, egli un\u00ec alcuni elementi iconografici e stilisti di tipo latino, ma rimase essenzialmente un pittore di spirito bizantino.\nEl Greco \nLa formazione intellettuale e artistica giovanile di El Greco crebbe in questo ambiente. Nel 1563, all'et\u00e0 di ventidue anni, El Greco \u00e8 descritto in un documento come \"maestro\" (\"maestro Domenigo\"), quindi gi\u00e0 probabilmente responsabile di una bottega, pochi anni dopo abbandon\u00f2 l'isola per Venezia e non vi fece pi\u00f9 ritorno.\nMigrazione degli artisti cretesi \nDopo la met\u00e0 del sedicesimo secolo, molti artisti cretesi si trasferirono a Venezia, sperando in una maggiore notoriet\u00e0 e lavoro. A differenza di El Greco, gli altri artisti della scuola cretese non modificarono sostanzialmente il loro stile e i loro metodi di lavoro. Semplicemente incorporarono alcuni motivi di stile latino in un contesto che rimaneva sostanzialmente bizantino. Jonathan Brown parte da una analisi percettiva del modo in cui El Greco si distinse dagli altri artisti cretesi attivi a Venezia mentre Richard Mann sostiene \"nessun altro pittore, di quella scuola, accett\u00f2 i cambiamenti portati dal Rinascimento, restando sostanzialmente fedeli al proprio stile\". Michele Damasceno ritorn\u00f2 sull'isola dopo tre anni, e vi rimase per il resto dei suoi giorni.\nXVII secolo.\nProminenti rappresentanti della scuola cretese di questo secolo furono Emmanuele Tzanes (\u0395\u03bc\u03bc\u03b1\u03bd\u03bf\u03c5\u03ae\u03bb \u03a4\u03b6\u03ac\u03bd\u03b5\u03c2, 1610-1690), Emmanuele Lambardos e Theodoros Poulakis (\u0398\u03b5\u03cc\u03b4\u03c9\u03c1\u03bf\u03c2 \u03a0\u03bf\u03c5\u03bb\u03ac\u03ba\u03b7\u03c2, 1622-1692). La scuola cretese continu\u00f2 a fiorire, fino a met\u00e0 di questo secoli, quando l'impero Ottomano occup\u00f2 l'isola tranne Candia, che cadde dopo una resistenza durata venti anni nel 1669. Dopo l'occupazione ottomana dell'isola, il centro della pittura greca si spost\u00f2 a occidente sulle Isole Ionie, che rimasero sotto controllo della Serenissima fino alle Guerre napoleoniche. In questo ambiente fior\u00ec un nuovo movimento artistico chiamato scuola delle isole Ionie che sub\u00ec un maggiore influsso occidentale. Molti artisti cretesi si spostarono nelle Ionie usufruendo della libert\u00e0 artistica che vi regnava. Anche quando le isole vennero occupate dalla Francia e successivamente dall'Inghilterra queste isole rimasero un punto di riferimento dell'arte greca fino all'indipendenza nel 1830.."}
{"id": "2578599", "revid": "339392", "url": "https://it.wikipedia.org/wiki?curid=2578599", "title": "Scuola Post-Bizantina", "text": ""}
{"id": "2578601", "revid": "339392", "url": "https://it.wikipedia.org/wiki?curid=2578601", "title": "Adenoiditi", "text": ""}
{"id": "2578602", "revid": "204391", "url": "https://it.wikipedia.org/wiki?curid=2578602", "title": "Faringiti", "text": ""}
{"id": "2578603", "revid": "204391", "url": "https://it.wikipedia.org/wiki?curid=2578603", "title": "Riniti", "text": ""}
{"id": "2578604", "revid": "155634", "url": "https://it.wikipedia.org/wiki?curid=2578604", "title": "Toyota Urban Cruiser", "text": "L'Urban Cruiser \u00e8 un mini SUV, la cui versione definitiva \u00e8 stata presentata al salone dell'automobile di Parigi nel maggio 2008 e prodotto dalla casa automobilistica Toyota dal 2009. Per le dimensioni contenute e il disegno massiccio l'auto si propone come crossover cittadino. Su altri mercati viene commercializzato come seconda serie della Toyota ist o utilizzando il marchio Scion, come Scion xD, negli Stati Uniti d'America, esce di scena nel 2014 senza nessun erede. Il modello venne anticipato da una concept car nel 2006.\nIl contesto.\nLe linee del nuovo Urban Cruiser sono muscolose e robuste: l'idea dei designer della casa automobilistica giapponese \u00e8 stata di creare un'automobile che fosse delle dimensioni di una comune utilitaria ma che avesse una mole pi\u00f9 pesante e contorni pi\u00f9 pronunciati rispetto al comune veicolo di segmento B. Gli interni tradiscono l'apparente impressione di limitatezza delle dimensioni dall'esterno; internamente infatti offre ampie possibilit\u00e0 di movimento in virt\u00f9 del passo di 2,5 metri che assicura adeguata comodit\u00e0. Sotto il profilo degli spazi riservati ai piccoli oggetti garantisce la presenza di numerosi vani come tasche, cassetti portaoggetti e vani per lattine o bottiglie. Anche il bagagliaio offre buona possibilit\u00e0 di carico con 305 litri e 314 litri di capacit\u00e0, rispettivamente per versioni in presenza o meno di trazione integrale, che diventano 673 e 749 litri abbattendo i sedili posteriori.\nIl Mini SUV \u00e8 proposto nelle versioni diesel e benzina, che offrono, nel primo caso, un 1.4 D-4D 90 CV con consumi di 4,9 L/100\u00a0km in ciclo combinato e emissioni che si attestano su 130 g/km e nel secondo un 1.3 Vvti da 16 valvole da 100 CV con consumi di 5,5 L/100\u00a0km e emissioni di CO2 di 129 g/km. La versione a benzina \u00e8 dotata di sistema Start&amp;Stop per lo spegnimento e il riavvio automatico del motore nelle soste ai semafori o negli incolonnamenti.\nL'auto \u00e8 dotata di serie dei sistemi ABS e EBD e garantisce l'assistenza elettronica nella frenata d'emergenza. A quest'accorgimento nella versione 4x4 si somma il Vsc che integra il controllo di stabilit\u00e0 e di trazione."}
{"id": "2578608", "revid": "226458", "url": "https://it.wikipedia.org/wiki?curid=2578608", "title": "Piazza Santi Gervasio e Protasio", "text": "Piazza Santi Gervasio e Protasio \u00e8 una piazza del quartiere di Campo di Marte a Firenze, posta a poca distanza dallo Stadio Artemio Franchi; \u00e8 attraversata da diverse linee di trasporto pubblico urbano, che la collegano al centro storico, a Coverciano ed alla zona delle Cure.\nStoria e descrizione.\nL'attuale piazza \u00e8 stata realizzata dal Comune nel 1928, espropriando parte dei terreni di propriet\u00e0 della chiesa e la sacrestia dell'antico oratorio della \"Confraternita del Ss. Sacramento\" ivi esistente; sorge in corrispondenza del confine dell'antica polveriera di San Gervasio, esplosa nel 1920 causando gravi danni alle abitazioni, numerosi feriti e morti, fra i quali il Comandante dei Vigili del Fuoco Augusto Baldesi, al quale \u00e8 intitolata una delle vie che porta alla piazza.\nL'edificio pi\u00f9 importante della piazza \u00e8 la chiesa dei Santi Gervasio e Protasio, di antichissima fondazione ma il cui aspetto attuale risale al 1952; dinanzi alla chiesa si apre un sagrato con due olivi e delle panchine-fioriere. Il sagrato ha la sua continuazione in un giardinetto pubblico, realizzato negli anni \u201880, dove \u00e8 collocata la scultura \"Forza della Materia\", realizzata nel 1970 dall'artista Umberto Mastroianni.\nUn tempo il sagrato era chiuso sul lato destro della chiesa per la presenza di alcuni edifici a questa addossati; con la loro demolizione, avvenuta nell'ambito dei lavori di ingrandimento della chiesa, si \u00e8 venuto a creare un varco con la via retrostante; su questo lato, in mezzo ad alcuni alti pini, si trova ora un'altra scultura, opera dello scultore Mario Pachioli e raffigurante San Pio da Pietrelcina, realizzata nel 1985 per volere dell'allora parroco Mons. Giancarlo Setti ed inaugurata nel 1986 da Madre Teresa di Calcutta nel suo viaggio a Firenze ."}
{"id": "2578617", "revid": "1516087", "url": "https://it.wikipedia.org/wiki?curid=2578617", "title": "Dieci piccoli indiani (film 1989)", "text": "Dieci piccoli indiani (\"Ten Little Indians\") \u00e8 un film del 1989 diretto da Alan Birkinshaw.\n\u00c8 una versione cinematografica del celebre romanzo \"Dieci piccoli indiani\" di Agatha Christie.\nInterpretato da Donald Pleasence, Frank Stallone, Brenda Vaccaro, Herbert Lom, fa seguito alle versioni del 1945 (Ren\u00e9 Clair), del 1965 (George Pollock), del 1974 \"...e poi, non ne rimase nessuno\" (Peter Collinson). Come i predecessori, la trama \u00e8 vicina al libro, ma differisce nell'interpretazione dell'ambiente e, soprattutto, nel finale che \u00e8 quello della versione teatrale.\nTrama.\nOtto persone, il giudice Wargrave, il capitano Philip Lombard, Vera Claythorne, l'attrice Marion Marshall, il generale Romensky, il detective Henry Blore, il dottor Werner e Anthony Marson, vengono invitate dallo sconosciuto sig. Owen per passare un safari in Africa, attesi dai coniugi Rodgers. Tutti sono impazienti di conoscere il loro misterioso anfitrione, tuttavia Owen non si fa vedere. Quella sera (Mr. Owen non si \u00e8 presentato), Vera nota dieci statuine su un vassoio, e rammenta una vecchia filastrocca, \"Dieci piccoli indiani\", una cui copia aveva gi\u00e0 notato sotto una tenda. Dopo cena, si riuniscono sotto quella tenda: Elmo Rodgers mette un disco su un grammofono, registrato da Owen, che accusa tutti i presenti di essere autori di un delitto. \nGli invitati decidono quindi di far luce sulla questione e capire come sono arrivati: Vera \u00e8 stata assunta come segretaria, Blore per indagare su loro, il Dottor Werner in caso qualcuno si fosse sentito male durante il safari, Lombard per guidarlo; Marion, Wargrave, il generale e Marston sono stati invitati da amici, mentre i Rodgers hanno vinto un viaggio gratuito. Il giovane Marston rammenta l'incidente, giustificandosi come \"sfortunato\", e muore subito dopo, probabilmente avvelenato, bench\u00e9 non sia chiaro se sia stato un suicidio.\nLa mattina seguente, anche la signora Rodgers viene ritrovata morta nel suo letto. Gli ospiti notano che a due delle dieci statuine del vassoio manca la testa e che le due morti elencate nella filastrocca sono simili a quelle appena avvenute. Probabilmente la colpa \u00e8 del signor Owen, nascosto da qualche parte; poich\u00e9 non c'\u00e8 modo di andarsene, i presenti decidono di cercarlo, e nella ricerca, il generale Romensky viene spinto da un'altura, precipitando nel vuoto. Il giudice \u00e8 ormai certo che Owen sia l\u00ec, non nascosto, ma in mezzo a loro, e decide di mettere ai voti per capire chi possa essere il signor Owen: colui che ottiene pi\u00f9 voti \u00e8 Rodgers, che decide lasciare il campo e di salire in cima a una collina vicina. Il giorno seguente si scoprir\u00e0 che era innocente, poich\u00e9 viene ritrovato morto, con un'ascia conficcata in testa. Nel pomeriggio, Lombard riesce a riparare una radio danneggiata in precedenza e a far mandare un aereo, che non arriver\u00e0 prima del giorno dopo. Purtroppo, anche Marion muore, uccisa con una siringa ipodermica e i primi sospetti ricadono su Vera, che si trovava con lei (Marion le ha confessato come mai \u00e8 stata accusata, prima di morire). Dopo una partita a carte tra il giudice, il dottore e Blore, inizia a piovere, e si sente uno sparo: Wargrave \u00e8 sparito, e il suo corpo verr\u00e0 ritrovato da Vera, che comincia ad avere dubbi su Lombard, poich\u00e9 \u00e8 l'unico ad avere un'arma carica e ha mentito sulla sua vera identit\u00e0: il suo vero nome \u00e8 Jack Hackinson, e ha preso il posto di Philip, suo amico, morto qualche settimana prima. La ragazza decide di rivelare tutto a Blore, ma prima che ne abbia il tempo, verr\u00e0 ritrovato il cadavere del dottore.\nL'ultimo giorno, viene ritrovato morto anche Blore, ucciso con una coltellata. Lombard/Hackinson, ormai certo che sia stata Vera, chiede che lei confessi, puntandole la sua rivoltella, ma la ragazza lo disarma e gli spara.\nConvinta che tutto sia finito, appare il giudice, che non \u00e8 morto. L'uomo, che ha intenzione di uccidere Vera impiccandola, le spiega la sua scelta di uccidere, dopodich\u00e9, beve del vino avvelenato. La ragazza, grida con tutte le sue forze e viene sentita da Jack/Philip che la salva, e ironicamente (giustificando cos\u00ec il perch\u00e9 sia ancora vivo), le promette che quando saranno lontani da l\u00ec, le insegner\u00e0 a sparare per bene.\nAmbientazione.\nDall'isoletta inglese ci spostiamo nel mezzo della savana, isolati dal resto del mondo a causa del crollo dell'unico ponte in corda che fungeva da tramite (fatto cadere da alcuni indigeni che ad inizio film fungono da guide al gruppo). La casa viene sostituita da un accampamento di tende.\nFinale.\nSeguendo il finale che la stessa Agatha Christie ha previsto nell'opera teatrale nella quale ha riadattato il romanzo, Lombard salva Vera dal giudice \"risorto\" all'ultimo secondo che (a differenza di altre versioni) cerca di impiccarla davanti ai suoi occhi; la love story (nettamente pi\u00f9 marcata rispetto al libro ma anche alle precedenti versioni) si chiude nella luce dorata del sole, all'arrivo di un aeroplano di salvataggio."}
{"id": "2578620", "revid": "416175", "url": "https://it.wikipedia.org/wiki?curid=2578620", "title": "Chimica T\u00e2rn\u0103veni", "text": "Chimica T\u00e2rn\u0103veni \u00e8 una societ\u00e0 calcistica rumena, attiva dal 1918 al fallimento del 2001.\nStoria.\nPer molti anni milit\u00f2 nella serie C rumena con l'eccezione di una piccola militanza in serie B. Non ha mai raggiunto la massima serie.\nNel 2001 la societ\u00e0 and\u00f2 in fallimento, insieme al suo sponsor, il \"Combinat Chimic\" di T\u00e2rnaveni (una fabbrica di prodotti chimici).\nFra i calciatori che hanno militato nelle giovanili della squadra troviamo L\u00e1szl\u00f3 B\u00f6l\u00f6ni.\nColori e simbolo.\nI colori della divisa erano bianco e nero. Comunque, la squadra giocava anche in blu, e in tutta la sua storia calcistica ha giocato in molti altri colori.\nStadio.\nLo stadio era lo \"Stadio Comunale di T\u00e2rnaveni\", in parte demolito dal comune."}
{"id": "2578628", "revid": "486946", "url": "https://it.wikipedia.org/wiki?curid=2578628", "title": "Nervo intermediofaciale", "text": ""}
{"id": "2578630", "revid": "767487", "url": "https://it.wikipedia.org/wiki?curid=2578630", "title": "Saranac (fiume)", "text": "Il Saranac \u00e8 un fiume dello stato di New York, Stati Uniti, che nasce dal Lago Champlain nei Monti Adirondack, nei pressi della citt\u00e0 di Plattsburgh, nella contea di Clinton.\nAttraversa il maggiore, il medio e il lago Saranac minore, cos\u00ec come il lago Oseetah, il lago Flower, Franklin Falls Pond, Union Falls Pond e il Lago Saranac; ci sono chiuse tra il lago Saranac medio e quello minore, e tra il minore e l'Oseetah, sebbene il dislivello si solo di pochi piedi. Il fiume sfocia nel villaggio di Saranac, dopo aver attraversato Plattsburgh, raggiungendo il lago Champlain."}
{"id": "2578632", "revid": "770634", "url": "https://it.wikipedia.org/wiki?curid=2578632", "title": "Comuni della Colombia", "text": "Il comune (in spagnolo \"municipio\") \u00e8 la suddivisione amministrativa di secondo ed ultimo livello della Colombia. Ogni comune \u00e8 amministrato da un sindaco e da un consiglio comunale che rimangono in carica per quattro anni.\nIn alcuni dipartimenti, in particolare quelli con un territorio particolarmente selvaggio, esistono dei \"Distretti dipartimentali\" (\"corregimientos departamentales\") che coprono i territori pi\u00f9 inospitali e che di fatto non comprendono alcun centro abitato o rari villaggi sparsi.\nIn Colombia esistono in totale 1.137 comuni e 20 distretti dipartimentali. I dipartimenti pi\u00f9 grandi vengono, per una questione puramente statistica, suddivisi in Province, che per\u00f2 non hanno alcuna valenza amministrativa."}
{"id": "2578637", "revid": "1386670", "url": "https://it.wikipedia.org/wiki?curid=2578637", "title": "Girolamo Pagliano", "text": "Biografia.\nNacque a Genova da una famiglia di origini napoletane. Dopo aver sperperato il suo patrimonio con investimenti azzardati, intraprese la carriera di cantante lirico, ma come baritono riscosse sonori insuccessi e fu fischiato nei teatri di Firenze e di Prato fino al punto che dovette abbandonare le scene.\nPagliano fece invece un'enorme fortuna, dal 1838, commercializzando uno sciroppo purgante dalle propriet\u00e0 benefiche.\nAcquist\u00f2 poi a Firenze sia la casa (ora sita in Via de' Pandolfini, 14), sia il palazzo che era stato costruito sull'area occupata fino al 1834 dal Carcere delle Stinche. Nel 1854 lo trasform\u00f2 in teatro e, per la realizzazione dei lavori, si avvalse dell'architetto Telemaco Bonaiuti, aiutato dal figlio Carlo, e dei pittori Luigi Dell'Era e Cesare Maffei. Il teatro Pagliano (dal 1901 Teatro Verdi), sulla cui storia si \u00e8 variamente soffermato Aldo Palazzeschi, apr\u00ec il 10 settembre 1854, con la rappresentazione del \"Rigoletto\" di Giuseppe Verdi, opera all'epoca chiamata \"Viscardello\". Nel 1865 il teatro sub\u00ec un incendio e il Pagliano fu costretto a cederlo ai debitori.\nGirolamo Pagliano \u00e8 citato anche da Carlo Collodi, che diceva di lui: \"Chi fosse Girolamo Pagliano \u00e8 inutile ripetere qui: ormai tutti gli intestini d'Europa lo sanno a memoria!\". Collodi era amico personale di Pagliano, tuttavia ne propone una satira spietata nel suo \"Romanzo in vapore\".\nIl suo opuscolo illustrativo per lo sciroppo, edito nel 1856 da Barb\u00e8ra sotto il titolo \"La medicina per i padri di famiglia o il medico di s\u00e9 stesso e dei bambini\", ma pi\u00f9 noto come \"Libretto Pagliano\", si rivel\u00f2 una sorta di best seller \"ante-litteram\", avendo avuto una tiratura di cinque milioni di copie in meno di cinquant'anni, essendo stato tradotto in sei lingue (greco, francese, inglese, russo, tedesco e spagnolo), per altro con diverse ristampe per ciascuna di essa, e persino cantato in versi in un poema.\n\u00c8 sepolto nel Cimitero delle Porte Sante di Firenze.\nI diritti di brevetto e il nome dello sciroppo passarono ad una diretta discendente di Girolamo Pagliano (chiamato familiarmente \"Il Professore\") Angiola Maria Pagliano e da lei alle sue figlie, Maria e Matilde, dopo essersi coniugata con Edoardo Bruno. Dopo la II guerra mondiale, la ditta Pagliano con Fabio Borgia, figlio di Matilde, apre una filiale in Argentina, lanciando la famosa pasticca per la tosse e un ulteriore lassativo.\nUn altro parente, l'avvocato Luciano Pagliano, deceduto nel 2010, lascia erede la moglie Marta Carletti; per volont\u00e0 testamentarie della vedova Carletti - Pagliano tutte le propriet\u00e0 passano alla di lei sorella Anna Maria Carletti in Procaccia, che, a sua volta, dona per testamento parte del primo piano dell'abitazione di via de' Pandolfini 14, all'Orchestra Regionale Toscana (ORT), proprio al fine di conservare la memoria del legame tra il Teatro \"Verdi\" di Firenze - ORT.\nSempre racconti orali di famiglia narrano che il professor Girolamo Pagliano, amante della lirica, del gioco d'azzardo e delle belle donne, avesse allestito un palcoscenico in legno in una parte del salone del I piano della sua abitazione di via de' Pandolfini 14 dove invitava giovani attrici e cantanti a esibirsi in \"d\u00e9shabill\u00e9\"."}
{"id": "2578638", "revid": "891358", "url": "https://it.wikipedia.org/wiki?curid=2578638", "title": "Jefferson Nascimento", "text": ""}
{"id": "2578641", "revid": "287204", "url": "https://it.wikipedia.org/wiki?curid=2578641", "title": "Giuseppe de Finetti", "text": "Fu uno degli architetti pi\u00f9 interessanti dell'architettura milanese della prima met\u00e0 del XX secolo, esponente del movimento artistico \"Novecento\".\nBiografia.\nInizi\u00f2 i propri studi a Milano ma, attratto fin fa giovane dalla cultura architettonica europea, complet\u00f2 la propria formazione nel 1912 a Berlino e poi a Vienna dove, negli anni precedenti alla guerra, divent\u00f2 allievo di Adolf Loos, derivandone caratteri duraturi nella propria progettazione come il rigore, l'antidecorativismo e l'attenzione al corretto uso dei materiali.\nDopo la guerra si laure\u00f2 a Bologna ed inizi\u00f2 la propria attivit\u00e0 professionale a Milano, collaborando saltuariamente con altri esponenti dell'area culturale che si individua solitamente come \"Novecento\" anche se non aderisce al concetto del \"ritorno all'ordine\". Nonostante la sua posizione critica, le sue opere realizzate presentano una ricerca di semplificazione formale degli elementi classici che \u00e8 nei fatti, l'elemento comune dell'architettura milanese tra gli anni '20 e '30.\nPi\u00f9 interessato alle problematiche urbane piuttosto che a quelle semplicemente stilistiche, nel 1927 partecipa al concorso per il Piano Regolatore di Milano con il gruppo di \"Forma urbis\" che comprende Giovanni Muzio. Le riflessioni urbanistiche di quel periodo, improntate ad un certo storicismo, saranno rielaborate negli anni della guerra, ma pubblicate postume.\nLa sua posizione rimane sostanzialmente isolata nel mondo culturale e professionale, vista anche la distanza con l'ideologia razionalista. La sua attivit\u00e0 professionale presenta molti progetti non realizzati e partecipazioni a concorsi ma realizzazioni relativamente scarse. Inoltre negli anni '30, avendo manifestato avversione al fascismo, rimane escluso da incarichi pubblici.\nDopo la guerra, continua a contribuire attivamente e criticamente al dibattito sullo sviluppo urbano della citt\u00e0. Fra il 1944 e il 1951 fece delle proposte per il centro di Milano \"leggendo gli sviluppi del tessuto milanese alla luce del mercato fondiario e preconizzando una nuova legge urbanistica in grado di provvedere ad adeguati demani pubblici di aree\".\nOpere principali"}
{"id": "2578644", "revid": "110157", "url": "https://it.wikipedia.org/wiki?curid=2578644", "title": "Iva (nome)", "text": "Origine e diffusione.\nSi tratta della forma femminile di Ivo, derivante dal termine germanico \"iv\" col significato di \"[albero di] tasso\". Le varianti sopra citate sono derivate da \"Yvette\", una forma femminile analoga relativa al francese \"Yves\"; origine simile (dal diminutivo francese maschile \"Yvon\") ha anche il nome Yvonne.\nVa notato che Iva coincide anche con \u0418\u0432\u0430 (\"Iva\"), ipocoristico slavo di Ivana.\nOnomastico.\nL'onomastico si pu\u00f2 festeggiare il 13 gennaio in memoria di sant'Ivetta di Huy, vedova. Alternativamente, si pu\u00f2 festeggiare anche lo stesso giorno della forma maschile Ivo."}
{"id": "2578645", "revid": "280159", "url": "https://it.wikipedia.org/wiki?curid=2578645", "title": "Porta Caterina", "text": ""}
{"id": "2578650", "revid": "1833487", "url": "https://it.wikipedia.org/wiki?curid=2578650", "title": "Peiter Zatko", "text": "Biografia.\nSi laure\u00f2 alla Berklee College of Music ed \u00e8 ora un chitarrista esperto.\nMudge scopr\u00ec una vulnerabilit\u00e0 nella sicurezza informatica nota come buffer overflow. Nel 1995 pubblic\u00f2 uno dei suoi primi lavori al riguardo \"How to Write Buffer Overflows\", (\"Come compilare dei buffer overflows\"). In seguito pubblic\u00f2 diversi consigli di sicurezza riguardo ai sistemi Unix e divenne uno dei principali promotori del movimento full disclosure. Cominci\u00f2 da solo lo sviluppo di software di sicurezza quali L0phtcrack, AntiSniff and L0phtwatch.\nZatko fu uno dei primi hacker ad uscire dal mondo underground e ad avvicinarsi al governo e alle industrie. In qualit\u00e0 di oratore pubblico, tenne dei discorsi a diversi incontri tra cui la DEFCON Hacking Conference e in una conferenza indetta da USENIX. \u00c8 anche membro della famosa organizzazione di hacking The Cult of the Dead Cow fin dal 1996.\nNel 1998, insieme ad altri sei membri del L0pht, testimoni\u00f2 di fronte al Senato degli Stati Uniti affermando che avrebbero potuto far crollare internet in soli 30 minuti.\nQuando la @stake acquist\u00f2 la L0pht divent\u00f2 prima Vicepresidente della Ricerca e dello Sviluppo e poi Chief Scientist.\nNel 2000, dopo il primo esorbitante DDoS, venne invitato ad un incontro con Bill Clinton, con altri membri del gabinetto e con diversi dirigenti di aziende industriali.\nDopo aver abbandonato la @stake nel 2002 scomparve dalla scena della Information technology per alcuni anni per poi ricomparire come consigliere tecnico di una nuova compagnia di sicurezza informatica, la Intrusic.\nNel 2004 trov\u00f2 impiego in una compagnia privata nota come BBN Technologies, presso cui aveva lavorato nel corso degli anni '90, ed entra a far parte del consiglio tecnico della NFR Security.\nL'11 agosto 2007 spos\u00f2 Sarah Lieberman, una collega della BBN."}
{"id": "2578654", "revid": "125984972", "url": "https://it.wikipedia.org/wiki?curid=2578654", "title": "Pablo Armero", "text": "\u00c8 soprannominato \"Mi\u00f1ia\" e \"Freccia nera\" per la sua velocit\u00e0.\nCaratteristiche tecniche.\nPu\u00f2 giocare su tutta la fascia sinistra, come terzino o esterno di centrocampo.\nCarriera.\nClub.\nAmerica de Cali e Palmeiras.\nEsordisce con l'Am\u00e9rica de Cali dove gioca stabilmente, collezionando 144 presenze e 8 gol e vincendo un titolo nazionale nel 2008. Dopo quattro anni passa ai brasiliani del Palmeiras dove colleziona 36 presenze e un gol nella massima serie nazionale, 24 presenze nel Campionato Paulista e 19 presenze nelle coppe.\nDopo due stagioni trascorse al Palmeiras, in procinto di trasferirsi al vede sfumare l'approdo in Europa per la modifica delle norme riguardanti il tesseramento dei calciatori extracomunitari.\nUdinese.\nIl 28 agosto 2010 passa a titolo definitivo all'Udinese dove trova i connazionali Cristi\u00e1n Zapata e Juan Cuadrado. Esordisce in Serie A il 19 settembre 2010 nella partita Udinese-Juventus (0-4). L'11 dicembre 2010 realizza il suo primo gol in Serie A in Udinese-Fiorentina (2-1), portando il punteggio sul momentaneo 1-1. Il 15 settembre 2011 segna il gol del 2-1 contro il Rennes che permette ai friulani di ottenere il successo nella sfida valida per l'Europa League. Il 23 gennaio 2012 viene inserito nella miglior formazione del 2011 del Gran Gal\u00e0 del calcio AIC.\nNella prima parte della stagione seguente il laterale colombiano non si conferma sugli stessi livelli e cede spesso il posto di titolare a Giovanni Pasquale. Riesce comunque a realizzare il gol dell'illusorio vantaggio ai danni dello Sporting Braga il 28 agosto 2012 nel ritorno dei preliminari di Champions League in cui, per\u00f2, l'Udinese viene eliminata ai calci di rigore (ultimo gol della prima esperienza a Udine)\nNapoli.\nIl 9 gennaio 2013, dopo 90 presenze e 5 gol complessivi con la maglia dell'Udinese, si trasferisce al Napoli in prestito con diritto di riscatto della met\u00e0 del cartellino. Esordisce il 27 gennaio seguente nella trasferta contro il Parma, subentrando nel corso del match a Giandomenico Mesto.\nA fine stagione il Napoli acquisisce la met\u00e0 del cartellino.\nWest Ham, il ritorno all'Udinese e il prestito al Milan.\nIl 31 gennaio 2014 passa in prestito al West Ham, in Premier League. In campionato colleziona 5 presenze.\nAl termine della stagione, il 20 giugno seguente, la compartecipazione fra Udinese e Napoli viene risolta a favore dei bianconeri, ma il 13 agosto 2014 viene nuovamente ceduto a titolo temporaneo al Milan fino al 30 giugno 2015. Debutta con la maglia rossonera il 31 agosto 2014, in occasione della prima giornata di campionato contro la Lazio (partita vinta per 3-1).\nFlamengo.\nIl 10 aprile 2015 passa, sempre in prestito, al Flamengo.\nTerminato il prestito, nella sezione del calciomercato invernale torna all'Udinese. Segna il suo primo gol nel suo ritorno in bianconero il 7 febbraio 2016 nel pareggio per 1-1 contro il Milan (gol che mancava da quasi 4 anni).\nNazionale.\nDal 2008 fa parte della nazionale colombiana dove debutta il 30 aprile seguente, in un'amichevole contro il Venezuela. Ha partecipato alla Copa Am\u00e9rica 2011 da titolare. Segna il primo gol della Colombia al Mondiale 2014.\nStatistiche.\nPresenze e reti nei club.\n\"Statistiche aggiornate al 22 settembre 2019.\""}
{"id": "2578655", "revid": "388505", "url": "https://it.wikipedia.org/wiki?curid=2578655", "title": "4story", "text": ""}
{"id": "2578659", "revid": "2178914", "url": "https://it.wikipedia.org/wiki?curid=2578659", "title": "Distintivi dell'Esercito Italiano", "text": "Un distintivo militare \u00e8, nell'Esercito Italiano, un accessorio facente parte dell'uniforme preposto ad indicare uno stato, una posizione, un merito o una capacit\u00e0 particolare della persona che lo indossa. Esso differisce sostanzialmente dal grado o dall'onorificenza in quanto non \u00e8 abbinato ad una medaglia, bens\u00ec ad un attestato di riconoscimento. Essi possono essere corredati da placche metalliche a mo' di distintivi o da nastrini specifici da apporre sul medagliere.\nEssi sono suddivisi in diverse categorie e sono obbligatori da portare come ogni altra decorazione o grado, in quanto vengono utilizzati per identificare al meglio il militare che li indossa. In relazione al loro significato, sono divisi in differenti categorie, secondo il seguente ordine di successione:\nCiascuna categoria di distintivi osserva il seguente ordine di successione:\nI distintivi non nazionali seguono tutti i distintivi nazionali e sono disposti nell'ordine di categoria indicato per questi ultimi. Fra analoghi distintivi rilasciati da Stati diversi si segue l'ordine dettato, caso per caso, da ragioni di convenienza internazionale.\nDistintivi d'incarico.\nI \"distintivi d'incarico\" sono dei distintivi utilizzati temporaneamente dal personale che ricopre una carica specifica all'interno dell'Esercito. Essi sono in ordine di successione:\nDistintivi d'onore.\nI \"distintivi d'onore\" sono quei distintivi che segnalano una particolare condizione onorevole e sono utilizzati solitamente per quanti siano stati promossi o avanzati per merito di guerra oppure nel caso in cui, sempre a causa della guerra, essi abbiano contratto particolari condizioni fisiche o famigliari. \nEssi sono in ordine di successione:\n \"Mutilato in guerra (1916-1957, tipo a, b, c)\"\nDistintivi di merito.\nI \"distintivi di merito\" sono dei particolari distintivi conseguiti in seguito alla frequentazione di determinati corsi o mediante la partecipazione ad alcune attivit\u00e0 organizzate. Essi sono di due tipi, a spillo o a nastro, posti generalmente sul taschino sinistro, salvo diversamente previsto, se necessario su pi\u00f9 righe, dopo i distintivi d'onore, o se a nastro, in fondo al medagliere. I \"distintivi di merito a spillo\", sono, in ordine di successione:"}
{"id": "2578664", "revid": "204391", "url": "https://it.wikipedia.org/wiki?curid=2578664", "title": "Laringiti acute", "text": ""}
{"id": "2578666", "revid": "729019", "url": "https://it.wikipedia.org/wiki?curid=2578666", "title": "Laringite cronica", "text": "Con la locuzione laringite cronica si fa riferimento ad un'entit\u00e0 clinico-patologica caratterizza da un processo infiammatorio irreversibile e di lunga durata a carico della laringe con conseguente alterazione delle caratteristiche proprie della mucosa e della sottomucosa.\nEziologia e patogenesi.\nNei bambini, le forme croniche sono dovute alla cronicizzazione di processi infiammatori a carico della laringe favoriti dall'instaurarsi di quadri flogicistici favorente come adenoiditi o faringiti. Nei bambini si deve ricordare la papillomatosi multipla della laringe, in quanto assume un certo peso epidemilogico (da 1 a 4 ogni 100.000); in questi bambini le formazioni papillomatose favoriscono l'insorgenza di infiammazioni recidivanti della mucosa laringea con possibile esito cronico. La papillomatosi tende a regredite con la pubert\u00e0.\nNegli adulti le cause possono essere:\nAnatomia patologica.\nIl profilo anatomo-patologico assume un particolare significato nella laringite cronica in quanto correla con il profilo clinico e il profilo prognostico-terapeutico.\nLe modificazioni a carico della laringe possono interessare la mucosa o il corion e possono essere localizzate o diffuse. Nel caso di interessamento del corion si pu\u00f2 avere un interessamento della sottomucosa con ipetrofia di precipuo carattere lasso a livello glottico (\"edema di Reinke\"). Meno frequentemente si assiste a fenomeni atrofici. L'interessamento mucosa tende invece ad esitare verso alterazioni morfologiche di tipo ipercheratosico che possono avere aspetto verrucoso (\"cheratosi verrucosa\") o a superficie estesa (\"pachidermia\"). A livello microscopico \u00e8 possibile apprezzate focolai ipercheratosi a volte associati a quadri di metaplasia squamosa o ad acantosi. Nei casi pi\u00f9 gravi le alterazioni muco-sottomucose possono esitare verso fenomeni displastici che vengono definiti LIN (\"Laryngeal Intraepithelial Neoplasia\"). Esistono 3 gradi LIN:\nIl rischio di trasformazione di LIN III a carcinoma invasivo \u00e8 del 25%.\nProfilo clinico.\nIl quadro clinico \u00e8 dominato da disfonia che solo in gravissimi quadri pu\u00f2 sfociare in afonia. Una tosse stizzosa (a volte con espettorazione) e senso secchezza possono talora essere presenti.\nLaringite da reflusso.\nIl reflusso di materiale acido/basico proveniente dallo stomaco e/o dal duodeno, determina un quadro di flogosi cronica al livello della parete posteriore della laringe. Ci\u00f2 causa una disfonia saltuaria ma fastidiosa, con accessi di tosse stizzosa, disfagia, sensazione di bolo ipofaringeo, ed una iperproduzione di muco. Pi\u00f9 raramente il quadro procede fino all'insorgenza di asma e stenosi ipoglottiche, con dispnea e/o apnea notturna sino ad episodi sincopali.\nProfilo diagnostico.\nIn un contesto anamnestico adeguato, la laringoscopia \u00e8 in grado di dare informazioni diagnostiche. La mucosa appare iperemica, talora ricoperta da secrezione muco-purulenta fluida o rappresa in croste. La forma edemetosa (edema di Reinke) \u00e8 caratterizzata da tumefazione pallida uni o bilaterale delle corde vocali. Le lesioni leucoplasiche (pachidermia) si presentano di colore bianco, opalescente, mentre le verruche laringee tendono ad avere un'aspetta lobulato o moriforme.\nTerapia.\nLa terapia deve essere volta all'eliminazione del fattore causale, cercando di evitare l'esposizione a fumi, polveri o vapori irritanti. Il soggetto deve inoltre cercare di astenersi dal fumo e dall'ingestione di alcolici, cos\u00ec come attuare misure finalizzate al controllo del reflusso gastroesofageo. Deve essere impostata una terapia logopedica al fine di correggere l'uso sbagliato della voce. La crenoterapia salsobromoiodica o sulfurea pu\u00f2 essere associata a queste misure preventive. Le alterazioni in senso edematoso od ipertrofico giovano dell'uso di corticosteroidi per impiego inalatorio o sistemico. La terapia chirurgica, basata su microlaringoscopia diretta in narcosi, \u00e8 volta all'exeresi delle aree leucoplasiche e ipertrofiche mediante l'uso di medianet laser al biossido di carbonio o microforbici."}
{"id": "2578667", "revid": "125370811", "url": "https://it.wikipedia.org/wiki?curid=2578667", "title": "Danilo Larangeira", "text": "Biografia.\nPossiede anche il passaporto italiano e ha dichiarato di voler giocare per la Nazionale italiana. Il 10 gennaio 2013 viene condannato dal Tribunale dello Stato di San Paolo per aver sputato ad un avversario e avendolo offeso con parole razziste, quando ancora militava nel 2010 al Palmeiras. La sua condanna consiste agli arresti domiciliari per un anno ma la Corte gli infligge infine una multa di circa 500\u00a0000 reais brasiliani (130\u00a0000 euro) essendo la sua prima condanna penale.\nCarriera.\nClub.\nEsordi in patria.\nDopo aver giocato per il Paulista e l'Ituano ha militato nell'Atl\u00e9tico Paranaense; nel 2009 si trasferisce al Palmeiras. Il 30 giugno 2011 per due milioni di euro passa all'Udinese firmando un contratto quinquennale.\nUdinese.\nDebutta in Serie A l'11 settembre 2011 in Lecce-Udinese 0-2 valida per la seconda giornata di campionato. Contro il PAOK, il 24 febbraio 2012 ha segnato il suo primo gol nelle coppe europee. Va in rete per la prima volta nel massimo campionato italiano, invece, il 25 aprile contro l'Inter allo Stadio Friuli (1-3).\nNella sua seconda stagione in Italia, dopo aver rimediato due espulsioni e otto ammonizioni nelle prime dodici giornate, va a segno contro il Cagliari (4-1) alla 15\u00aa giornata e la Sampdoria a Marassi (0-2) alla 16\u00aa, in entrambi i casi su assist di Antonio Di Natale.\nNella stagione 2015-2016 si rende protagonista di un altro increscioso gesto verso i propri tifosi, dopo la sconfitta contro la Roma viene chiamato sotto la curva nord insultando i suoi tifosi.\nAll'inizio della stagione 2016-2017 diventa il nuovo capitano del club friulano succedendo ad Antonio Di Natale. Successivamente durante la stagione ha un altro battibecco con i tifosi dicendo con toni molto coloriti di non essere per nulla interessato alla fascia da capitano. Dopo tale episodio la societ\u00e0 cerca di riavvicinarli conferendogli ugualmente la fascia da capitano.\nIl 23 novembre 2016 si rende per l'ennesima volta protagonista di un altro brutto gesto questa volta nei confronti dei suoi compagni: durante l'allenamento pomeridiano entra in maniera fallosa contro i compagni Ali Adnan, Lodi e Pe\u00f1aranda. I tre giocatori che hanno subito i falli sono stati subito medicati dallo staff bianconero ma tuttavia pochi giorni dopo il caso rientra chiedendo scusa alla societ\u00e0.\nBologna.\nIl 16 agosto 2018 viene ufficializzato il suo passaggio al in prestito con obbligo di riscatto. In tre stagioni ha modo di mettere insieme 102 presenze e 3 gol, prima di lasciare la squadra il 25 maggio 2021 non rinnovando il proprio contratto.\nParma.\nIl 31 agosto 2021 firma un contratto annuale con il in Serie B.\nStatistiche.\nPresenze e reti nei club.\n\"Statistiche aggiornate al 22 gennaio 2022.\""}
{"id": "2578668", "revid": "204391", "url": "https://it.wikipedia.org/wiki?curid=2578668", "title": "Laringiti croniche", "text": ""}
{"id": "2578669", "revid": "1718925", "url": "https://it.wikipedia.org/wiki?curid=2578669", "title": "Ettore Bentsik", "text": "Biografia.\nVeneziano, si trasfer\u00ec a Padova in occasione degli studi universitari e si laure\u00f2 nel 1956 in Scienze matematiche. Nel 1964 ottenne la cattedra di Meccanica razionale presso la facolt\u00e0 di Ingegneria.\n\u00c8 morto a Padova il giorno 8 marzo 1998 all'et\u00e0 di 66 anni. A memoria della sua attivit\u00e0 di docente, politico e amministratore gli sono stati intitolati una sala del Comune, un Istituto di formazione Professionale e una via nella citt\u00e0 di Padova.\nCarriera politica.\nAder\u00ec alla Democrazia Cristiana sin dalla giovane et\u00e0, quando ancora viveva a Venezia. Eletto nel 1964 nel Consiglio comunale di Padova, fu sin dai primi tempi uno stretto collaboratore del sindaco Cesarino Crescente, sino a diventarne l'erede politico. Nel 1970 gli successe alla massima carica cittadina, venendo poi riconfermato nel 1975-1977 e ancora nel 1980-1981. \nNel 1973 viene nominato anche presidente del consorzio Zip, carica che manterr\u00e0 fino al 1985.\nNel 1995 viene candidato alla Presidenza della Regione Veneto per la lista \"Veneto democratico Federalista\" (coalizione di centro-sinistra) ottenendo il 32,3% superato dal candidato del Polo per le Libert\u00e0 Giancarlo Galan (coalizione di centro-destra) che ottenne il 38,2% venendo nominato quindi Presidente.\nCarriera manageriale.\nNel 1994 \u00e8 stato ammesso all'Accademia Galileiana di Scienze, Lettere ed Arti. Ha ricoperto anche l'incarico di vicepresidente della Societ\u00e0 per le Autostrade di Padova-Venezia e Consigliere nella Societ\u00e0 autostradale Padova-Brescia.\n\u00c8 stato anche presidente dell'importante banca veneta Cassa di risparmio di Padova e Rovigo dal 1984 al 1993 e, nello stesso periodo, Vicepresidente dell'Istituto Fondiario delle Tre Venezie e dell'Istituto Federale delle Tre Venezie. Sempre in ambito bancario \u00e8 stato membro del Comitato Esecutivo della Banca Nazionale del Lavoro dal 1980 al 1985.\nTra le altre cariche manageriali ricoperte ci sono il ruolo di Consigliere di amministrazione della Societ\u00e0 Veneta di Assicurazioni e Veneta Vita dal 1985, poi Consigliere d'amministrazione della Societ\u00e0 Winterthur Assicurazioni dal 1996. \u00c8 stato anche Presidente del Rotary Club di Padova nel 1997."}
{"id": "2578672", "revid": "729019", "url": "https://it.wikipedia.org/wiki?curid=2578672", "title": "Heinkel Lerche", "text": "L'Heinkel \"Lerche\" (\"Allodola\") era il nome di una serie di progetti sviluppati dall'azienda aeronautica tedesca Heinkel tra il 1944 ed il 1945 per un rivoluzionario aereo da caccia e da attacco al suolo posacoda a decollo verticale per equipaggiare la Luftwaffe durante la seconda guerra mondiale.\nStoria del progetto.\nIl \"Lerche\" era uno dei primi progetti dei cosiddetti aerei coleottero, dal nome del francese SNECMA Col\u00e9opt\u00e8re realizzato a met\u00e0 degli anni cinquanta. Avrebbe dovuto decollare e atterrare sulla sua stessa coda, e volare orizzontalmente come un aereo convenzionale. Il pilota sedeva in posizione prona dentro la cabina sul muso. Molto probabilmente il velivolo sarebbe stato mosso da due eliche controrotanti che sarebbero state contenute in un'ala ad anello dalla caratteristica forma a ciambella.\nIl design futuristico venne sviluppato nel 1944 e si concluse nel marzo 1945. I principi aerodinamici delle ali ad anello erano sostanzialmente validi, ma la proposta si ritrov\u00f2 davanti tutta una serie di problemi di fabbricazione e di irrisolti problemi di controllo, che avrebbero reso il progetto impraticabile, anche se si fosse riuscito a risolvere il problema della scarsit\u00e0 di materiali in cui trovava la Germania in quel momento della guerra."}
{"id": "2578675", "revid": "84184", "url": "https://it.wikipedia.org/wiki?curid=2578675", "title": "Gascoyne (disambigua)", "text": ""}
{"id": "2578682", "revid": "287204", "url": "https://it.wikipedia.org/wiki?curid=2578682", "title": "Philadelphia Tapers", "text": "I Philadelphia Tapers sono stati una franchigia di pallacanestro della American Basketball League (ABL), con sede a Filadelfia.\nNati a New York come New York Tapers, nel 1960 si trasferirono a Washington, dove rimasero per pochi mesi, ritornando brevemente, e nuovamente a New York, trasferendosi infine a Filadelfia."}
{"id": "2578683", "revid": "110157", "url": "https://it.wikipedia.org/wiki?curid=2578683", "title": "Episodi di The Beautiful Life", "text": "La prima stagione della serie televisiva The Beautiful Life \u00e8 andata in onda per sole due settimane dal 16 settembre al 23 settembre 2009 sulla The CW, dopodich\u00e9 \u00e8 stata tolta dal palinsesto. Ulteriori tre episodi, dal terzo al quinto della stagione, sono stati pubblicati online su YouTube, il 16 e il 18 dicembre dello stesso anno.\nSono erano stati ordinati 13 episodi per questa stagione, ma, a causa dei bassi risultati d'ascolto riscontrati, la produzione \u00e8 stata chiusa durante le riprese del settimo episodio quindi solo sei episodi completi sono stati realizzati.\nIn Italia gli episodi sono inediti."}
{"id": "2578688", "revid": "287204", "url": "https://it.wikipedia.org/wiki?curid=2578688", "title": "Open de Moselle 2009", "text": "L'Open de Moselle 2009 \u00e8 stato un torneo di tennis giocato sul cemento indoor.\n\u00c8 stata la 7\u00aa edizione dell'Open de Moselle,\nche fa parte della categoria ATP World Tour 250 series nell'ambito dell'ATP World Tour 2009.\nSi \u00e8 giocato all'Ar\u00e8nes de Metz di Metz in Francia,\ndal 21 settembre al 27 settembre 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Ga\u00ebl Monfils ha battuto in finale Philipp Kohlschreiber, 7-6(1), 3-6, 6-2\nDoppio.\n Colin Fleming / Ken Skupski hanno battuto in finale Arnaud Cl\u00e9ment / Micha\u00ebl Llodra, 2-6, 6-4, [10-5]"}
{"id": "2578689", "revid": "298229", "url": "https://it.wikipedia.org/wiki?curid=2578689", "title": "New York Tapers", "text": ""}
{"id": "2578690", "revid": "834", "url": "https://it.wikipedia.org/wiki?curid=2578690", "title": "Washington Tapers", "text": ""}
{"id": "2578692", "revid": "106456", "url": "https://it.wikipedia.org/wiki?curid=2578692", "title": "Vitello grasso", "text": "Vitello grasso \u00e8 un modo di dire della lingua italiana, che trae origine dal \"Vangelo secondo Luca\".\nOrigine.\nNella \"Parabola del figliol prodigo\", narrata da Ges\u00f9, un padre fa uccidere un vitello gi\u00e0 ingrassato per festeggiare il ritorno del figliol prodigo (\"Luca\" 15,23).\nAlle obiezioni del figlio maggiore, che non capisce le ragioni di un simile trattamento, il padre risponde: \u00abFiglio, tu sei sempre con me e tutto ci\u00f2 che \u00e8 mio \u00e8 tuo; ma bisognava far festa e rallegrarsi, perch\u00e9 questo tuo fratello era morto ed \u00e8 tornato in vita, era perduto ed \u00e8 stato ritrovato.\u00bb (15,31).\nSignificato attuale.\nOggi l'espressione \"ammazzare\" (o \"uccidere\") il \"vitello grasso\" si usa (spesso in senso parodico) per alludere a un grande festeggiamento, magari causato dal rientro pi\u00f9 o meno improvviso di qualcuno, come un fratello che torna da una missione."}
{"id": "2578693", "revid": "1448629", "url": "https://it.wikipedia.org/wiki?curid=2578693", "title": "Scultura", "text": "La scultura \u00e8 l'arte di dare forma ad un oggetto partendo da un materiale grezzo o assemblando tra loro differenti materiali. Con il termine \"scultura\" si indica anche il prodotto finale, ovvero qualsiasi oggetto tridimensionale ottenuto come espressione di ispirazione artistica. Come molti altri termini riguardanti il mondo dell'arte anche il concetto di \"scultura\" si \u00e8 evoluto nel tempo.\n\u00c8 possibile modellare un oggetto per addizione o sottrazione, e questo dipende dal tipo di materiale usato: \nTecniche.\nPer un artista, la scelta del materiale con cui realizzare un'opera, deriva dalla tecnica che intende adoperare.\nLo scrittore Plinio il Vecchio divide l'arte plastica in \"fusoria\", \"plastica\" e \"sculptura\".\nL'arte fusoria consiste nel fondere i metalli, l'arte plastica invece propone di modellare materiali malleabili, infine la sculptura si riferisce all'intaglio della pietra o dei materiali duri.\nLe tecniche scultoree si dividono in due tipi:\nLe tecniche dirette si riferiscono a:\nLe tecniche indirette si riferiscono invece a:\nMateriali tradizionali.\nI materiali tradizionalmente usati nella scultura sono:\nMateriali moderni.\nNell'arte moderna si possono ottenere oggetti tridimensionali, quindi in senso lato \"scultorei\", anche attraverso una serie di materiali assemblati tra i pi\u00f9 svariati (prelievo), e anche attrevarso elementi concettuali. \nTra i materiali utilizzati dall'arte moderna si trovano:\nForme.\nAlcune forme della scultura sono:\nIl surrealismo descriveva come \"scultura involontaria\" quella fatta quando si manipola qualcosa senza pensarci, ad esempio quando si piega una graffetta fermacarte o si arrotola un biglietto del cinema."}
{"id": "2578694", "revid": "80598", "url": "https://it.wikipedia.org/wiki?curid=2578694", "title": "Signori... Mina! vol. 4", "text": "Signori... Mina! vol. 4, pubblicato nel 1993, \u00e8 un album (solo CD) della cantante italiana Mina.\nIl disco.\nL'etichetta Raro!Records, di propriet\u00e0 della rivista musicale Raro!, in collaborazione con la Fonit Cetra e la RAI, ha raccolto in 4 CD le esibizioni pi\u00f9 importanti di Mina in televisione dal vivo. Mina, ad appena 21 anni nel 1961, dopo solo tre anni dal debutto, partecipa alla prima edizione di Studio Uno insieme a mostri sacri del variet\u00e0 internazionale come Marcel Aumont, le Gemelle Kessler, Walter Chiari, Marc Ronay, Don Lurio e il Quartetto Cetra. Con Studio Uno del 1965 Mina diventa la protagonista indiscussa del variet\u00e0 televisivo, la sua popolarit\u00e0 raggiunger\u00e0 livelli ineguagliati con le trasmissioni successive: Sabato sera, Canzonissima, Teatro 10 e Milleluci.\nDescrizione brani.\nIntroduzione parlata"}
{"id": "2578699", "revid": "1728", "url": "https://it.wikipedia.org/wiki?curid=2578699", "title": "Azerbaijan Marsi", "text": ""}
{"id": "2578700", "revid": "729019", "url": "https://it.wikipedia.org/wiki?curid=2578700", "title": "Approssimazione orbitalica", "text": "L'approssimazione orbitalica \u00e8 un'approssimazione usata per risolvere l'equazione di Schr\u00f6dinger che comporta una notevole semplificazione.\nNell'approssimazione orbitalica ogni elettrone viene considerato singolarmente come appartenente ad un atomo idrogenoide e la carica nucleare Ze, carica che viene utilizzata per calcolare il termine relativo all'energia potenziale da inserire nell'equazione di Schr\u00f6dinger, viene corretta utilizzando la carica nucleare efficace Zeff. Quindi la forma semplificata della funzione d'onda, utilizzata per descrivere un atomo polielettronico, diviene una funzione del tipo \u03a8 = \u03a8(n1)\u03a8(n2)\u03a8(n3)...\u03a8(nx).\nQuesta approssimazione \u00e8 molto sfruttata nella chimica quantistica."}
{"id": "2578702", "revid": "761672", "url": "https://it.wikipedia.org/wiki?curid=2578702", "title": "MP5K", "text": ""}
{"id": "2578703", "revid": "106456", "url": "https://it.wikipedia.org/wiki?curid=2578703", "title": "Catena des Aravis", "text": "La Catena des Aravis \u00e8 un massiccio montuoso delle Prealpi di Savoia. Si trova in Francia ed interessa il dipartimento dell'Alta Savoia e della Savoia.\nDal versante sud della catena ha origine il fiume Arrondine.\nClassificazione.\nLa SOIUSA vede la Catena des Aravis come un supergruppo alpino e vi attribuisce la seguente classificazione:\nAltre classificazioni la vedono come un massiccio montuoso non dipendente dalle Prealpi dei Bornes.\nSuddivisione.\nLa SOIUSA suddivide la catena in tre gruppi e quattro sottogruppi:\nVette.\nLe montagne principali da nord a sud sono:\nDopo il Colle des Aravis si trovano ancora le seguenti montagne:"}
{"id": "2578705", "revid": "235890", "url": "https://it.wikipedia.org/wiki?curid=2578705", "title": "Approssimazione adiabatica (meccanica quantistica)", "text": ""}
{"id": "2578708", "revid": "92723", "url": "https://it.wikipedia.org/wiki?curid=2578708", "title": "Bartolomeo D'Avanzo", "text": ""}
{"id": "2578709", "revid": "287204", "url": "https://it.wikipedia.org/wiki?curid=2578709", "title": "Piscina comunale Paolo Costoli", "text": "La piscina comunale Paolo Costoli \u00e8 un impianto sportivo di Firenze sito in piazza Enrico Berlinguer n\u00ba2, zona di Campo di Marte.\nStoria.\nL'impianto \u00e8 stato realizzato a partire dal 1967, grazie a finanziamenti del CONI, su interessamento del Comune di Firenze e del \"Centro per lo Sviluppo Economico, Turistico e Sportivo\", ente privato nato a Firenze dopo l'alluvione del 1966, per supportare la candidatura di Firenze ad ospitare le olimpiadi del 1976.\nIl progetto originale degli architetti Alberto Paoli e Francesco Tiezzi prevedeva che fosse affiancata alle tre vasche scoperte una grande piscina coperta, che nelle intenzioni dei promotori sarebbe risultata fra le pi\u00f9 grandi d'Europa. La piscina sarebbe stata intitolata al nuotatore e pallanuotista fiorentino Paolo Costoli che un anno prima aveva perso la vita in un tragico incidente aereo in Germania.\nRitirata la candidatura per i giochi olimpici, assegnati poi a Montr\u00e9al, per una citt\u00e0 delle dimensioni di Firenze. Si decise pertanto di ricavare dalla struttura della piscina coperta un Palazzetto dello Sport, ora denominato Nelson Mandela Forum. Dal 2010 \u00e8 in crescita il numero di denunce per furti di abbigliamento per la balneazione verificatisi all'interno della struttura, che nel 2015 ha toccato il picco di una ogni giorno. Con la decisione di rendere obbligatorio l'ingresso con documenti di identit\u00e0 e il servizio d'ordine all'entrata i furti si sono ridotti in modo netto.\nDescrizione.\nL'impianto, di propriet\u00e0 del Comune di Firenze, sorge in un parco all'interno dell'area dei giardini di Campo di Marte, ed \u00e8 fornito di una vasca olimpica di 25 x 50 metri (profondit\u00e0 2,15\u00a0m).In realt\u00e0 la vasca \u00e8 lunga 52 metri con un pontone semovibile di 2x25 metri che rende possibile la divisione in due vasche nel periodo invernale. La piscina \u00e8 affiancata da una grande tribuna a gradoni di cemento (lato nord ovest); una vasca per tuffi di 25 x 18 metri (profondit\u00e0 5\u00a0m), con annessi trampolini e piattaforma in cemento armato; una terza vasca, per bambini, anch'essa di 25 x 18 metri (profondit\u00e0 da 0 fino a 1,30\u00a0m).\nA differenza delle altre piscine comunali a Firenze che sono state affidate in gestione a varie societ\u00e0 sportive, la piscina Costoli \u00e8 l'unica che ancora il Comune gestisce autonomamente.\nDurante il periodo invernale le vasche sono coperte da 4 palloni pressostatici ed adibite a nuoto libero, nuoto agonistico, attivit\u00e0 subacquee, pallanuoto. Nel periodo estivo, in genere dal 1\u00ba giugno a fine agosto, l'intero impianto \u00e8 a cielo aperto, destinato alla balneazione ricreativa e, la sera, a corsi di aquagym.\nFino al 1997 vi era una quarta vasca scoperta, attrezzata con quattro acquascivoli, poi smantellata per fare una piscina coperta di m. 25.\nNel 2007, in corrispondenza della centrale termica e di filtrazione delle acque, \u00e8 stata costruita una palestra per la scherma, inaugurata nel 2008.\nNel 2010 \u00e8 stata inaugurata una nuova piscina chiamata Costolina, adiacente al parco della piscina Costoli ma con accesso da viale Malta. Al finanziamento hanno partecipato diversi soggetti insieme al Comune di Firenze. \u00c8 gestita dalla UISP.\nManifestazioni internazionali recenti.\nLa felice posizione dell'impianto all'interno della citt\u00e0, a breve distanza dalla stazione ferroviaria di Campo di Marte, la presenza di ampie zone di parcheggio nei piazzali circostanti, la grande capienza della tribuna e la possibilit\u00e0 di utilizzo delle strutture annesse al Nelson Mandela Forum hanno fatto s\u00ec che negli ultimi anni la piscina Costoli potesse ospitare varie manifestazioni internazionali di sport acquatici.\nPallanuoto.\nNel 2011, dal 19 al 26 giugno, vi si \u00e8 tenuta la fase finale della FINA Water Polo World League 2011 (maschile) cui hanno partecipato le nazionali di Australia, Canada, Cina, Croazia, Italia, Montenegro, Serbia e U.S.A. L'Italia si \u00e8 classificata seconda, dopo aver perso in finale dalla Serbia 8-7.\nNel 1999 ha ospitato il torneo maschile dei XXIV Campionati Europei di Pallanuoto, i primi realizzati dalla LEN separatamente dai Campionati europei di nuoto, con grande successo di pubblico. Nella circostanza sono state ammodernate le strutture, con nuovi spogliatoi e il rifacimento del piano vasca.\nNuoto.\nNel 2007 nell'impianto si \u00e8 tenuto il primo \"\"Firenze International Master Meet\", campionato di nuoto a cui hanno partecipato pi\u00f9 di 600 atleti provenienti da 19 nazioni. La seconda edizione del meeting si \u00e8 svolta nel maggio 2009, con la partecipazione di oltre 600 atleti di et\u00e0 compresa tra i 25 e i 90 anni, in rappresentanza di oltre 100 societ\u00e0 di nuoto e 20 nazioni straniere.\nRugby subacqueo.\nA partire dal 2001 nell'impianto si svolge con cadenza annuale il \"Torneo Internazionale di Rugby Subacqueo - Citt\u00e0 di Firenze\"\", denominato successivamente \"Firenze Cup\" a cui partecipano squadre di club provenienti da vari paesi d'Europa. Nel 2003 e nel 2008 si \u00e8 qui disputata la fase finale del campionato italiano della disciplina. Nel maggio 2010 si \u00e8 disputato il campionato europeo di rugby subacqueo a cui hanno partecipato le nazionali maschili e femminili di Germania, Norvegia, Italia, Austria, Svizzera, Repubblica Ceca e Danimarca."}
{"id": "2578710", "revid": "599013", "url": "https://it.wikipedia.org/wiki?curid=2578710", "title": "Agram 2000", "text": "L'Agram 2000 \u00e8 un mitra croato a fuoco selettivo \nStoria.\nL'Agram 2000 \u00e8 stato progettato da Mirko e Ivan Vugrek come mitra destinato alle forze di polizia croate e prodotto dal 1997 ma, allo scoppio della guerra in Kosovo, l'arma \u00e8 stata impiegata anche dagli eserciti delle varie fazioni in campo. La produzione \u00e8 terminata nel 2000 e al giorno d'oggi l'Agram risulta essere un'arma abbastanza rara al di fuori dei Balcani dato che la sua produzione \u00e8 sempre stata completamente locale.\nNel 2002 \u00e8 stata immessa nel mercato una variante aggiornata, l'Agram 2002, prodotta in numero limitato.\nCaratteristiche tecniche.\nL'arma, bastata sul Beretta M12, presenta un'impugnatura anteriore pi\u00f9 comoda (ad anello, cos\u00ec non si impiglia nei vestiti), una cadenza di fuoco aumentata rispetto all'M12 e lo stesso gruppo grilletto-selettore modalit\u00e0 di fuoco.\nLa versione 2002 \u00e8 dotata di una nuova impugnatura, un nuovo tipo di mirino con settaggio per 50, 100 e 150 metri e una nuova guaina filettata che ricopre la canna quando il silenziatore non \u00e8 in uso.\nUtilizzo.\nIl gran numero di Agram circolanti per la Croazia dopo la dismissione da parte delle forze speciali di polizia, unitamente alla disponibilit\u00e0 di silenziatore per essi, li hanno resi molto popolari fra i criminali."}
{"id": "2578713", "revid": "647919", "url": "https://it.wikipedia.org/wiki?curid=2578713", "title": "Agram 2002", "text": ""}
{"id": "2578718", "revid": "1543377", "url": "https://it.wikipedia.org/wiki?curid=2578718", "title": "USS Holland (SS-1)", "text": "Lo USS \"Holland\" (SS-1) fu il primo sommergibile commissionato ed entrato in servizio effettivo nella marina degli Stati Uniti, comunque non il primo ad essere utilizzato, che fu, invece l\"'Alligator\" del 1862. Deve il suo nome al suo inventore, John Philip Holland. Il sommergibile fu chiamato al momento \"Holland VI\", e varato il 17 maggio 1897.\nProgetto e costruzione.\nIl mezzo fu costruito presso il cantiere navale Crescent Shipyard dell'architetto Lewis Nixon presso Elizabeth (New Jersey) per conto della ditta di Holland, l'Holland Torpedo Boat Company.\nLa costruzione procedette sotto la diretta supervisione di John Holland che progett\u00f2 lo scafo ed i suoi dettagli insieme al capo architetto dei cantieri Crescent, Arthur Leopold Busch (1866 \u2013 1956).\nQuest'ultimo, immigrato dal Regno Unito, ebbe un ruolo cruciale nello sviluppo dei sottomarini statunitensi.\nIl sommergibile impiegava i numerosi brevetti sviluppati da Holland.\nTecnica.\nL'\"Holland\" anticipava molte delle caratteristiche tipiche dei sommergibili moderni. Aveva un motore a combustione interna per navigare in superficie e ricaricare le batterie abbinato ad un motore elettrico per avanzare in immersione.\nEra dotato di un tubo lanciasiluri ricaricabile e un lanciagranate pneumatico).\nEra dotato di una torretta e delle necessarie zavorre e serbatoi di assetto per regolare le varie fasi della navigazione sottomarina.\nImpiego operativo.\nL\"'Holland VI\" fu valutato positivamente dal governo americano come nave da guerra e acquistato per 150.000 dollari l'11 aprile 1900. Fu considerato il primo mezzo di questo tipo effettivamente efficiente. Il governo degli Stati Uniti ordin\u00f2 altre unit\u00e0 dello stesso tipo che andarono a formare la classe Plunger. Questi sottomarini diventarono la prima flotta statunitense di questo tipo.\nL\"'Holland VI\" fu modificato dopo il suo varo e gli fu cambiato il nome in USS \"Holland\" (SS-1) quando entr\u00f2 in servizio nella marina degli Stati Uniti il 12 ottobre 1900 presso Newport, Rhode Island sotto il comando del tenente Harry H. Caldwell, divent\u00f2 il primo sottomarino in servizio effettivo presso la marina degli Stati Uniti.\nL\"'Holland\", insieme ad altri sei sottomarini dello stesso tipo, furono dislocati, tra il 1899 ed il 1905, presso la base navale di New Suffolk, New York che divenne la prima base di sottomarini degli Stati Uniti.\nIl 16 ottobre del 1900, per permetterne l'uso per tutto l'inverno, l\"'Holland\" fu rimorchiato presso Annapolis, Maryland, dove fu usato per l'addestramento dei sottoufficiali e marinai dell'accademia navale.\nL\"'Holland\" rimase presso Annapolis fino il 17 luglio 1905 come sommergibile scuola, tranne per il periodo fra il 15 giugno ed il 1\u00ba ottobre 1901 dove fu impegnato con i cadetti presso la Naval Torpedo Station (base per la sperimentazione dei siluri) di Newport, Rhode Island.\nL\"'Holland\" fin\u00ec la sua carriera presso Norfolk, Virginia. Il suo nome fu tolto dal registro navale 21 novembre 1910. Fu venduto come rottame il 18 giugno 1913."}
{"id": "2578721", "revid": "1442080", "url": "https://it.wikipedia.org/wiki?curid=2578721", "title": "Open de Moselle 2009 - Singolare", "text": "Il singolare dell'Open de Moselle 2009 \u00e8 stato un torneo di tennis facente parte dell'ATP World Tour 2009.\nDmitrij Tursunov era il campione uscente ma ha scelto di non partecipare quest'anno.\nGa\u00ebl Monfils ha battuto in finale 7-6(1), 3-6, 6-2 Philipp Kohlschreiber."}
{"id": "2578723", "revid": "15756", "url": "https://it.wikipedia.org/wiki?curid=2578723", "title": "Matrioska (gruppo musicale)", "text": "I Matrioska sono una band formatasi nel dicembre del 1996 a Milano. Il sound proposto nasce da una fusione di vari generi musicali, spaziando dal pop al rock and roll al punk, senza dimenticare la matrice ritmica pi\u00f9 calda e sincopata tipica dei primi dischi, sulla quale si inseriscono le melodie e i testi del cantante Antonio Di Rocco. Sono una band rilevante nella scena alternativa italiana.\nStoria del gruppo.\n1996-2000: I primi passi e il primo album.\nI Matrioska nascono nel 1997 dall\u2019incontro tra Antonio Di Rocco (voce della band) e Matteo Spada (chitarrista), che da subito propongono, in un mix sonoro di pop, rock, punk rock e ska con testi in italiano. Il primo tape autoprodotto \"Matrioska e la Buz band\" diviene ben presto introvabile, cos\u00ec come il successivo cd singolo \"Can che abbaia divora\u201d. Nel 1998 il loro brano \"Scusacara\" fu inserito nella compilazione \"Italian Ska Invasion\" pubblicata dalla Lilium Produzioni e distribuita da Sony BMG al fianco di band seminali del genere come i Persiana Jones, i Klasse Kriminale, gli Stiliti, gli Shandon, i Vallanzaska, i Fahrenheit 451 e molti altri. In questo primo periodo moltissimi sono i concerti, che nel 1999 toccano gi\u00e0 le 200 date in tutta Italia. A maggio di quell'anno usc\u00ec per la Riot Records il disco d'esordio intitolato \"\"Passi se \u00e8 la prassi\u201d\", suscitando l\u2019attenzione della critica ed entrando nella classifica \u201cBorsa Indies\u201d del mensile \u201cMusica &amp; Dischi\u201d. Il brano \"Veritiero Giovatta\" fu poi inserito nella compilazione \"Rumore Di Fondo (The Ultimate Punk Experience)\" della Decibel Records.\nNel marzo del 2000 i Matrioska parteciparono alla trasmissione radiofonica \"Patchanka\" su Radio Popolare Network e al tour \"Canzoni e Cicogne\", come ospiti del cantautore Roberto Vecchioni, venendo successivamente prodotti dall\u2019etichetta Sonora. A fine anno, nel corso di una esibizione in Piazza Duomo a Milano, Antonio Di Rocco duetta con il premio Nobel Dario Fo.\n2001-2005: Tra Sonora ed Alternative Produzioni.\nNel 2001 esce il nuovo disco dal titolo \u201cStralunatica\u201d per la Sonora, presentato al Rolling Stones di Milano. La matrice pop e punk \u00e8 sempre pi\u00f9 consistente, anche se si intravede una pi\u00f9 matura convergenza verso sonorit\u00e0 pi\u00f9 eterogenee. Ad aprile 2002 viene pubblicato il video del singolo \"Che velocit\u00e0\", mentre nell'ottobre dello stesso anno segue la presentazione de \"\u201cLa domenica mattina\u201d\" (Alternative Produzioni), il terzo disco ufficiale dagli stessi Matrioska . Viene realizzato il videoclip che porta il nome dell'album e un tour nazionale che si prolunga per tutto il 2003.\nNel 2003 \u00e8 la volta della realizzazione del videoclip di \"\u201cNon voglio pi\u00f9\"\", estratto da \"\u201cLa domenica mattina\u201d\"; in estate i Matrioska partecipano al Tora Tora Festival.\n\"\u201cLa prima volta\u201d\" (Alternative Produzioni, 2004) \u00e8 il quarto disco dei Matrioska, anch'esso coronato da un lungo tour promozionale.\n2006-2014: Dopo la Alternative Produzioni.\nNel 2006 i Matrioska lasciano la Alternative Produzioni, firmando per La Matricula, con cui pubblicarono \"Lo strano effetto che fa\", il loro primo disco live al quale segu\u00ec un tour con partenza dall'Alcatraz di Milano. All'album segue l'uscita del singolo \"\"Partita di pallone\u201c\" del quale viene realizzato un videoclip, e nel 2007 il secondo singolo dell'album intitolato \"\u201cCielo di settembre\u201d\".\nNel novembre del 2010 dopo qualche anno di pausa, avviene l'incontro tra Antonio Di Rocco e Luca Nobile, batterista e futuro produttore artistico della band. Questo sodalizio musicale d\u00e0 il via alla formazione pi\u00f9 longeva della band e nell'autunno 2011 vengono pubblicati i singoli \"\u201cPer 2 persone\u201d\" e \"\u201cQualcosa dovr\u00e0 pur succedere\u201d\", prodotti dal Tam Tam Studio di Cesena. A giugno 2012 \u00e8 la volta del singolo \"\u201cCome mi vuoi\u201d\", che anticipa l'uscita del nuovo album e dell'omonimo videoclip. Il nuovo album, pi\u00f9 sperimentale rispetto ai precedenti, esce nel 2013, a ben sette anni di distanza dal precedente, con il titolo \"Cemento\".\nNel 2014 viene prodotto \"\u201cIl Bootleg\u201d\", un album registrato in parte live, con pubblico presente, nella sala di ripresa dei Deposito Zero Studios di Forl\u00ec. Il disco contiene diverse tracce della sessione dal vivo, oltre a un discreto numero di prov\u00ecni originali di canzoni contenute nei primi due album.\n2016-in poi: Maninalto! Records.\nNel 2016 viene distribuito digitalmente il singolo \u201cOcchi Mossi\u201d, che anticipa l'omonimo album stampato a maggio dello stesso anno al quale segue il videoclip di \"Storia di una storia mai nata\" nel 2017.\n\"\u201c14 Gradi\"\" \u00e8 il nuovo singolo del 2018. Ne viene realizzato un videoclip, che anticipa la pubblicazione dall'album \"Bugie\", pubblicato il 4 maggio dello stesso anno e presentato la sera seguente all'Alcatraz di Milano.\nNel novembre 2019 viene pubblicata \"\u201cProfumo\u201d\", canzone dalle tipiche sonorit\u00e0 Matrioska, in equilibrio tra melodie anni 60 e liriche finto-romantiche. Viene realizzato un videoclip, girato interamente nel paese di Cesenatico.\nNel 2020 il Covid-19 costringe gli italiani al lockdown nazionale. I Matrioska ne approfittano per una nuova produzione: ogni componente della band si impegna a registrare le proprie parti coi mezzi audio a disposizione. Nasce la canzone \"Specchio\", pubblicata nei primi giorni del mese di agosto."}
{"id": "2578727", "revid": "300363", "url": "https://it.wikipedia.org/wiki?curid=2578727", "title": "Integralismo cristiano", "text": ""}
{"id": "2578732", "revid": "1442080", "url": "https://it.wikipedia.org/wiki?curid=2578732", "title": "Open de Moselle 2009 - Doppio", "text": "Il doppio dell'Open de Moselle 2009 \u00e8 stato un torneo di tennis facente parte dell'ATP World Tour 2009.\nArnaud Cl\u00e9ment e Micha\u00ebl Llodra erano i detentori del titolo ma hanno perso in finale 6-2, 4-6, [5-10], contro Colin Fleming e Ken Skupski.\nCollegamenti esterni.\nTabellone principale"}
{"id": "2578736", "revid": "287204", "url": "https://it.wikipedia.org/wiki?curid=2578736", "title": "Serafino Germinario", "text": "Frate cappuccino pugliese profondamente impegnato nei primi decenni del XX secolo, in modo particolare nella vicenda del Partito Popolare Italiano (1919).\nNato a Santeramo in Colle (Ba), tra il 1887 e il 1900 svilupp\u00f2 la sua formazione umana e sacerdotale nelle Marche. Questa regione, a quell'epoca, era la terra di Romolo Murri e di Cesare Algranati detto Rocca d'Adria. Nella primavera del 1900 torn\u00f2 nella sua terra natale dove poi svolse la sua opera di predicatore, intellettuale, formatore, promotore di cooperative.\nIl 1924, a causa di una disposizione di sorveglianza emanata dal Governo Mussolini, rappresent\u00f2 il momento della scomparsa di padre Serafino Germinario dalla scena politica."}
{"id": "2578740", "revid": "791279", "url": "https://it.wikipedia.org/wiki?curid=2578740", "title": "Mitch Hedberg", "text": "I suoi spettacoli si basavano principalmente su una serie di battute brevi, spesso \"one-liner\", mentre gli argomenti che pi\u00f9 spesso trattava erano quelli della cosiddetta \"observational comedy\" (resa popolare da mostri sacri come Bill Cosby, George Carlin, Richard Pryor e Jerry Seinfeld) uniti ad elementi assurdi e \"non sequitur\".\nLa sua presenza scenica e il suo personaggio lo hanno reso un oggetto di culto al punto che ai suoi show i fan urlavano il finale delle sue battute prima ancora che potesse arrivarci.\nBiografia.\nMitch Hedberg nacque a Saint Paul, nel Minnesota, da Arnold e Mary Hedberg. Si laure\u00f2 alla Harding High School di Saint Paul e il 25 febbraio 1999 si spos\u00f2 con la comica canadese Lynn Shawcroft.\nCarriera.\nHedberg inizi\u00f2 la sua carriera nel 1989, subito dopo la scuola, esibendosi in occasione di serate a microfono aperto nel sud della Florida mentre lavorava come cuoco; due anni dopo si trasfer\u00ec a Seattle, dove la sua popolarit\u00e0 aument\u00f2 pur non permettendogli ancora di abbandonare il suo impiego ai fornelli.\nLa prima occasione di farsi conoscere a livello nazionale fu nel 1996, quando si esib\u00ec al prestigioso Just for Laughs International Comedy Festival di Montreal che and\u00f2 in onda su Comedy Central: dopo l'evento \"Time Magazine\" parl\u00f2 di lui come del nuovo Jerry Seinfeld, ma Hedberg non ebbe mai una sua sit-com anche se nel 1999 scrisse e diresse il film \"Los Enchiladas!\"; partecip\u00f2 inoltre al \"Late Show\" di David Letterman per ben dieci volte, diventando uno dei comici americani pi\u00f9 popolari del programma (tra i suoi ammiratori figurano George Carlin, Dave Chappelle e Lewis Black). Fu anche la voce degli spot radiofonici di Jimmy John's nei mesi precedenti e successivi alla sua morte e della campagna pubblicitaria \"Hockey Love\" per gli Atlanta Thrashers nel 2002\u20132003.\nDopo la sua morte, l'amico e collega Dave Attell concluse ogni tappa del suo tour \"Insomniac\" con un brindisi a Hedberg; gli venne dedicato anche il film \"Lords of Dogtown\", dove era apparso.\nMorte.\nHedberg era un noto consumatore di stupefacenti e toccava spesso l'argomento anche nelle proprie battute (la pi\u00f9 celebre a questo proposito recita: \"In passato mi drogavo. Lo faccio ancora, per\u00f2 lo facevo anche in passato.\"); nel maggio del 2003 fu arrestato ad Austin (Texas) per possesso di eroina, incidente in seguito al quale stette qualche mese lontano dal palco\nNato con un difetto cardiaco per il quale aveva ricevuto cure intensive da bambino, dopo la sua morte fu inizialmente ipotizzato che questa condizione potesse avere avuto un ruolo nel decesso finch\u00e9 il referto medico riport\u00f2 \"intossicazione da sostanze stupefacenti multiple nella forma di cocaina e speedball\" come causa ufficiale.\nIl suo funerale fu tenuto alla St. Ambrose of Woodbury Church in Minnesota.\nStile.\nHedberg aveva un look da \"stoner\" anni settanta che piaceva molto ai giovani dei college e anche il suo abuso di alcool e droga ha sicuramente contribuito alla sua immagine. In un articolo pubblicato dopo la sua morte l'autore ricorda un aneddoto in cui Mitch, accusato dal suo manager di usare l'alcool come una gruccia, pare abbia risposto: \"Come faccio ad usare l'alcool come gruccia? Una gruccia serve a tenermi in piedi. L'alcool mi fa cadere per terra.\"\nLa comicit\u00e0 di Hedberg si contraddistingueva per il suo linguaggio unico, che adott\u00f2 nella fase pi\u00f9 matura della propria carriera, l'oratoria brusca e la presenza scenica inconsueta: le sue performance consistevano sia in freddure fulminanti alla Steven Wright che in routine pi\u00f9 complesse contenenti comunque una battuta in ogni frase (\"Ho deciso di arrivare prima al punto, liberarmi del grasso\"). Gli argomenti erano i pi\u00f9 svariati, di solito riflessioni comicamente irrilevanti (\"L'interno di una bottiglia di detersivo dev'essere pulita di brutto!\") ed osservazioni sulla realt\u00e0, oltre ad un sacco di giochi di parole difficilmente traducibili in italiano. La mancanza di un filo sequenziale tra le sue battute e la natura stralunata delle sue osservazioni contribuivano ulteriormente alla sua immagine.\nNonostante il successo pare che Hedberg fosse estremamente timido sul palco: indossava sempre occhiali da sole e a volte si esibiva con gli occhi chiusi, la testa abbassata o i capelli sul viso per evitare di guardare direttamente il pubblico; spesso inoltre dava le spalle alla platea e si muoveva freneticamente sul posto, a volte scuotendo incontrollabilmente il microfono. Il tono un po' biascicato con cui consegnava le sue \"punchline\", un suo tratto distintivo, era anche il frutto dell'alcool che consumava sul palco, forse anche per darsi pi\u00f9 coraggio.\nA parte questo le sue capacit\u00e0 di interazione con gli spettatori erano notevoli: ogni tanto aggiungeva dei \"disclaimer\" alla fine di una battuta per far capire al pubblico che condivideva le loro eventuali critiche oppure ne commentava il cattivo esito (un atteggiamento che troviamo anche nel nostro Maurizio Milani); a volte invece li prendeva in giro, dando loro la colpa per non aver reagito nel modo giusto. Durante la registrazione dei CD diceva spesso che avrebbe trovato un modo di far sembrare che una gag fallita avesse invece avuto un grande successo, editando l'audio ed aggiungendo le risate (\"Va bene... quella battuta verr\u00e0 bene alla fine, tolgo tutte le parole e ce ne metto di nuove. La metto a posto.\"\nLa Comedy Central Records annunci\u00f2 l'uscita del primo album con il nuovo materiale di Mitch Hedberg il 10 giugno 2008: intitolato \"Do You Believe in Gosh?\" fu pubblicato il 9 settembre 2008 e contiene materiale registrato all'Improv di Ontario (California) nel gennaio del 2005. Lynn, sua moglie, scrisse un'introduzione in cui diceva che la performance sarebbe stata pronta per la registrazione su CD per la fine dell'anno."}
{"id": "2578742", "revid": "729019", "url": "https://it.wikipedia.org/wiki?curid=2578742", "title": "Heinkel He 343", "text": "L'Heinkel He 343 era un quadrigetto multiruolo ad ala alta pianificato dall'azienda tedesca Ernst Heinkel Flugzeugwerke negli anni quaranta ma rimasto allo stadio progettuale.\nSviluppato per offrire ai vari reparti della Luftwaffe un nuovo modello di velivolo dotato delle ultime innovazioni tecnologiche (le Wunderwaffen), tra i quali i motori a getto, adatti a ruoli diversificati, bombardiere, aereo da ricognizione e \"zerst\u00f6rer\" come previsto dalle specifiche emesse dal RLM, non raggiunse le ultime fasi a causa della necessit\u00e0 di convertire la produzione a caccia per la difesa aerea del territorio.\nStoria del progetto.\nNel 1943 la situazione bellica della Germania nazista nell'ambito della seconda guerra mondiale cominciava la sua fase di declino e per tentare di arginare la superiorit\u00e0 acquisita dagli Alleati venne esortata la ricerca verso nuove tecnologie che avrebbero potuto ribaltare nuovamente le sorti del conflitto, un programma che in seguito venne identificato come Wunderwaffen dalla propaganda tedesca su iniziativa di Joseph Goebbels.\nA tal fine i tedeschi smisero di sviluppare aerei a pistoni in favore di quelli a getto. Punto centrale dei nuovi progetti delle case produttrici tedesche - Arado, Blohm und Voss, Heinkel, Junkers, Messerschmitt - erano nuove macchine in grado di sfruttare il potenziale dei motori a getto. Le incursioni aeree alleate, sia diurne che notturne, stavano riducendo la macchina da guerra tedesca a livelli critici. Mentre molti di questi progetti rimasero allo sulla carta o si fermarono allo stadio di modelli in galleria del vento, alcuni iniziarono la produzione di serie prima della fine della guerra nel 1945. Alcuni erano in fase di prototipazione pronti a passare allo stadio successivo, se la situazione l'avesse permesso, mentre alcuni fecero passo ulteriore e vennero prodotti in centinaia di esemplari. Se la Germania avesse avuto abbastanza piloti esperti e il combustibile necessario gli aerei prodotti avrebbero potuto costituire una seria minaccia. Gli aerei di maggior successo furono il Messerschmitt Me 262 \"Schwalbe\", l'Heinkel He 162 \"Volksjager\" e il Messerschmitt razzo Me 163 \"Komet\". La competizione tra l'Heinkel He 280 contro il Me 262 cre\u00f2 diversi dissapori tra la ditta e il Ministero dell'Aeronautica tedesca. Da quel momento in poi ulteriori modelli vennero guardati con maggior diffidenza e dovettero risultare molto convincenti.\nSviluppo.\nIn quest'ambito, all'inizio del 1944 la Heinkel avvi\u00f2 il progetto di un nuovo velivolo multiruolo, designazione interna P.1068, caratterizzato dalla propulsione affidata a quattro motori a getto e destinato, in ottemperanza alle specifiche emesse dal Reichsluftfahrtministerium (RLM), il ministero del periodo hitleriano deputato alla gestione dell'intera aviazione tedesca.\nL'ufficio di progettazione, al fine di ridurre il tempo di sviluppo e per riutilizzare parti gi\u00e0 esistenti, bas\u00f2 il progetto su una versione ingrandita dell'Arado Ar 234 e per la motorizzazione venne deciso di utilizzare i turbogetto Junkers Jumo 004 o Heinkel HeS 011, anch'essi in fase di sviluppo in quello stesso periodo. L'RLM, una volta valutata positivamente la nuova proposta ed averle assegnata ufficialmente la sigla He 343, per la necessit\u00e0 impellente di poter disporre velocemente dei nuovi velivoli stipul\u00f2 un ordine per la fornitura di 20 esemplari. Nelle fasi di sviluppo venne contattata anche la Deutsche Forschungsanstalt f\u00fcr Segelflug (DFS) per sfruttare la loro esperienza acquisita nel campo del volo a vela e questa collaborazione verr\u00e0 sfruttata dall'ente tedesco per sviluppare il DFS 228, aereo da ricognizione equipaggiato con un motore a razzo.\nLa fusoliera potrebbe servire pi\u00f9 ruoli come misura di risparmio di costi e ottimizzazione della produzione e quattro distinte versioni del velivolo vennero pianificate. Il velivolo venne denominato \"Strabo 16\" e una volta esaminato dal RLM venne ridenominato come \"He 343\".\nLa costruzione inizi\u00f2 nel febbraio del 1944. Lo sviluppo del modello venne diversificato per ottimizzarne l'utilizzo nei diversi ruoli previsti in fase di progetto. Le quattro versioni pianificate avrebbero dovuto corrispondere al He 343 A-1, versione bombardiere, al He 343 A-2 da ricognizione ed ai He 343 A-3 e He 343 B-1, versione \"zerst\u00f6rer\", una tipologia di caccia pesante bimotore sviluppata in Germania nella seconda parte degli anni trenta. Le versioni bombardiere e ricognizione avrebbero dovuto effettuare rapide incursioni nei cieli nemici mentre i caccia pesanti avrebbero dovuto intercettare le orde di bombardieri alleati.\nL'Heinkel He 343 doveva essere motorizzato con i motori turbogetto Junkers Jumo modello Jumo 004B mentre questi erano ancora in fase di sviluppo tuttavia, per evitare ritardi legati alla disponibilit\u00e0 effettiva di quei motori, il disegno era stato reso abbastanza flessibile da permettere all'aeromobile di essere munito di un qualunque turboreattori allora disponibile al momento della produzione in serie. Secondo le specifiche la velocit\u00e0 massima stimata doveva essere di 565 miglia all'ora, con un raggio operativo di 1.730 miglia. Il peso a pieno carico doveva aggirarsi intorno ai 20.000\u00a0kg. Il carico bellico era di 3,000\u00a0kg. Nella versione da ricognizione 343A-2 il vano di bombe interno sarebbe stato sostituito da una coppia di macchine fotografiche Rb 75/30 e da carburante aggiuntivo.\nAlla fine del 1944, quando il lavoro di sviluppo era quasi concluso dagli ingegneri della Heinkel, l'RLM impart\u00ec l'ordine di cancellare il progetto ed abbandonare ogni suo sviluppo in favore del J\u00e4gernotprogramm, designazione adottata per la specifica emessa per il programma di sviluppo per un caccia d'emergenza.\nUlteriori sviluppi.\nDurante le ultime fasi del conflitto, nell'ambito della controffensiva che le forze armate dell'Unione Sovietica sferrarono dal fronte orientale, le truppe dell'Armata Rossa riuscirono a raggiungere gli stabilimenti dove si trovavano i progetti dell'He 343, confiscandoli per sottoporli alle autorit\u00e0 militari in patria. Una volta entratene in possesso, gli incartamenti vennero consegnati all'OKB 39 diretto da Sergej Vladimirovi\u010d Il'ju\u0161in che li studi\u00f2 e li utilizz\u00f2 nello sviluppo del bombardiere quadrigetto Ilyushin Il-22 portato in volo per la prima volta il 24 aprile 1947. Pur rimasto allo stadio di prototipo i risultati delle prove di volo vennero riutilizzati per lo sviluppo dell'Ilyushin Il-28, primo bombardiere a getto ad entrare in servizio in Unione Sovietica."}
{"id": "2578743", "revid": "348618", "url": "https://it.wikipedia.org/wiki?curid=2578743", "title": "Bert Marcelo", "text": "Soprannominato \"Tawa\", \u00e8 stato una delle pi\u00f9 note personalit\u00e0 televisive delle Filippine.\nMarcelo era all'apice della sua carriera quando, nel 1995, mor\u00ec per un fatale infarto, poco dopo aver perso nelle elezioni governative della provincia di Bulacan."}
{"id": "2578744", "revid": "122066220", "url": "https://it.wikipedia.org/wiki?curid=2578744", "title": "Roland JD-800", "text": "Il Roland JD-800 \u00e8 un sintetizzatore digitale messo in commercio dalla Roland nel 1991.\nStoria e funzionamento.\nIl \"JD-800\" si basa su una serie di manopole e cursori per modificare le patch e controllare l'esecuzione e comprende una serie di funzioni, incluse di norma nei sintetizzatori analogici, che gran parte delle case produttrici (tra cui appunto la Roland) aveva smesso di inserire nei prodotti dopo l'uscita del Yamaha DX-7, giustificando la mancanza con la necessit\u00e0 di ridurre le dimensioni degli strumenti e renderli pi\u00f9 maneggevoli. Il \"JD-800\" divent\u00f2 molto popolare fra i musicisti che desideravano un approccio \"manuale\" alla programmazione sonora.\nI suoni erano basati su quelli contenuti nel Roland D-50, ampliati tramite la presenza di filtri multifunzione; questi erano una sorta di novit\u00e0 per il tempo, ma vennero comunque accolti positivamente. La memoria interna era costituita da una ROM, le cui forme d'onda potevano essere sovrapposte o combinate. Il sintetizzatore era espandibile per la presenza di slot che davano la possibilit\u00e0 di utilizzare card di espansione. Questo aumentava il numero di forme d'onda disponibili ed il numero di patch utilizzabili per memorizzare i suoni. La Roland produsse una serie di kit d'espansione che comprendevano anche una card PCM contenente nuovi suoni campionabili ed una RAM con una serie di nuovi preset.\nNel 1993 la Roland produsse il JD-990 (o SuperJD), che consisteva in una versione espandibile e migliorata del \"JD-800\", costruita su montaggio rack."}
{"id": "2578745", "revid": "298171", "url": "https://it.wikipedia.org/wiki?curid=2578745", "title": "Yamaha DX-7", "text": ""}
{"id": "2578746", "revid": "743200", "url": "https://it.wikipedia.org/wiki?curid=2578746", "title": "BCR Open Romania 2009", "text": "Il BCR Open Romania 2009 \u00e8 stato un torneo di tennis giocato sulla terra rossa.\n\u00c8 stata la 17\u00aa edizione del BCR Open Romania,\nche fa parte della categoria ATP World Tour 250 series nell'ambito dell'ATP World Tour 2009.\nSi \u00e8 giocato all'Arenele BNR di Bucarest in Romania,\ndal 21 settembre al 27 settembre 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Albert Monta\u00f1\u00e9s ha battuto in finale Juan M\u00f3naco, 7-6(2), 7-6(6)\nDoppio.\n Franti\u0161ek \u010cerm\u00e1k / Michal Merti\u0148\u00e1k hanno battuto in finale Johan Brunstr\u00f6m / Jean-Julien Rojer, 6-2, 6-4"}
{"id": "2578753", "revid": "547034", "url": "https://it.wikipedia.org/wiki?curid=2578753", "title": "Storia di Agiaria", "text": "Questa pagina si riferisce alla storia della provincia autonoma georgiana di Agiaria.\nAgiaria antica e medievale.\nSecondo gli archeologi, la regione \u00e8 stata abitata fin dal neolitico, occupata fin dall'antichit\u00e0 da una trib\u00f9 georgiana di Moskhs; il territorio di Agiaria fu una provincia della Colchide nel VII-III secolo a.C. Nel tardo IV secolo a.C., parte della regione formava una contea (saeristavo) del Regno di Iberia. Colonizzata da mercanti greci nel V e IV secolo a.C., l'Agiaria costiera successivamente cadde sotto il dominio romano. Bathus (Bathys, l'attuale Batumi) e Apsaros (Apsaruntos, l'odierna Gonio) erano a quel tempo citt\u00e0 chiave e fortezze. Gli scavi archeologici hanno portato alla luce le rovine di un'antica e ricca citt\u00e0 a Pichvnari, nei pressi dell'odierna cittadina di Kobuleti. Nel II secolo d.C., Bathus fu un'importante base militare per le legioni romane. Apsaros era famosa per il suo teatro.\nL'inizio dell'era cristiana in Agiaria veniva collegato con i nomi di Sant'Andrea, San Simone il Cananeo e Matata. San Mattia si \u00e8 pensato fosse sepolto nella fortezza di Gonio, vicino a Batumi.\nNel II secolo d.C., l'Agiaria venne incorporata nel regno di Lazica. La fortezza chiave della provincia di Petra (Tsikhisdziri) serv\u00ec nel 542-562 come campo di battaglia durante la guerra lazica tra bizantini e persiani.\nNel IX secolo, la regione fu divisa tra due stati georgiani, Tao-Klarjeti e il Regno di Abcasia.\nNell'XI secolo, l'Agiaria divenne parte del regno georgiano unificato, governato dai regnanti di Samtskhe-Saatabago. La regione venne devastata dai selgiuchidi nell'XI secolo e dai mongoli nel XIII secolo. Dopo la disintegrazione della monarchia georgiana e le successive guerre interne, l'Agiaria pass\u00f2 di mano in mano fino a diventare nel 1535 una parte del principato di Guria. I genovesi vi fondarono a quel tempo una delle loro \"filiali\" commerciali, sul Mar Nero, nella citt\u00e0 fortificata di Gonio.\nL'Agiaria sotto il governo ottomano.\nNel 1547 gli ottomani invasero la provincia impossessandosi di Batumi. Liberata dal principe Rostom Gurieli di Guria nel 1564, la regione cadde nel 1582 di nuovo sotto il dominio turco. Nel 1609, il principe Mamia Gurieli liber\u00f2 temporaneamente Batumi. Tuttavia, nel 1614, Guria perse la provincia per mano degli gli ottomani. La regione venne divisa in due sangiak e sottomessa al pasci\u00e0 di Childir (Akhaltsikhe). Parte degli agiari fuggirono in altre regioni georgiane, mentre quelli che rimasero vennero costretti a convertirsi all'Islam. Nonostante tutto, fino al 1770-1780, la maggior parte dei contadini agiari erano cristiani. Il governo ottomano divenne pi\u00f9 compatto nel tardo XVIII secolo e il processo di islamizzazione venne ad accelerarsi specialmente dopo il 1820-1830. Durante la Guerra di Crimea del 1853-1856 e la guerra russo-turca del 1877-1878, migliaia di agiari vennero reclutati nell'armata ottomana.\nL'Agiaria sotto il governo russo.\nGli ottomani cedettero l'Agiaria (chiamata Agiaristan sotto il dominio turco) all'impero russo il 3 marzo 1878. Sotto l'oppressione russa dell'Islam, migliaia di musulmani abbandonarono la regione in cerca di asilo in Turchia in un processo di immigrazione chiamato Muhajiroba (vedi Muh\u00e0jir). Finanziata dagli ottomani, un'organizzazione terroristica, nota come i Vendicatori, tentava di uccidere funzionari e ufficiali russi, insieme agli agiari che collaboravano con la presenza imperiale. Ciononostante, molti agiari furono fedeli alla Russia poich\u00e9 trovavano migliore opportunit\u00e0 di essere riunificati con gli altri georgiani.\nIl congresso di Berlino del 1878 dichiarava la capoluogo regionale di Batum un porto franco o porto libero. La citt\u00e0 divenne un importante scalo marittimo e industriale verso la fine del decennio del 1880. All'inizio del XX secolo, Batumi venne ad essere collegata ai campi petroliferi di Baku da uno dei pi\u00f9 antichi oleodotti (oleodotto di Baku-Batumi) e una ferrovia, diventando cos\u00ec uno dei porti pi\u00f9 importanti del mondo. Il 22 giugno 1892 la \"Markus\", una grande nave cisterna, partita da Batumi per Bangkok, Thailandia, divent\u00f2 la prima petroliera a transitare per il Canale di Suez.\nLa regione (chiamata Oblast di Batum sotto l'amministrazione russa) fu testimone di numerosi scioperi e repressioni cruenti durante la rivoluzione russa del 1905-1907.\nNel corso della prima guerra mondiale, i muh\u00e0jir agiariani (emigranti in Turchia) formarono una divisione dentro l'esercito turco. Con l'evacuazione delle forze russe in seguito al cessate il fuoco del 18 dicembre 1917, la 37\u00aa divisione caucasica ottomana entr\u00f2 a Batum, il 14 aprile 1918.\nNel 1915, l'amministrazione russa iniziava un processo di deportazione dei \u201crefrattari\u201d musulmani, sudditi russi, dalla regione di Batumi verso le province interne russe, sollevando proteste da parte degli intellettuali georgiani. Subito dopo, i deputati georgiani della Duma russa dichiararono i musulmani che stavano deportando non turchi ma agiari, ovvero \u201cgeorgiani, nonostante la religione musulmana, e dunque russi fedeli\u201d. Come risultato delle loro proteste, il granduca Georgij Michajlovi\u010d fu a capo di un'indagine terminata con i suoi voluminosi rapporti e con la conclusione che non risultava ci fossero agiari ostili al regime russo. Venivano biasimati i cosacchi e gli armeni per le insinuazioni di infedelt\u00e0 verso gli agiari, accusando loro invece di istigare confronti violenti con i musulmani locali. Alla fine, il granduca Nikolaj Nikolaevi\u010d venne persuaso a incontrare i leader agiari, riconoscendone appieno la fedelt\u00e0. Fu solo dopo la rivoluzione russa del 1917, il 26 gennaio del 1918, che l'indagine riguardo al presunto tradimento agiaro venne chiusa.\nOccupazione britannica.\nIl 12 gennaio del 1919 le forze di spedizione britanniche sbarcarono a Batumi per rimpiazzare le truppe turche. Il Consiglio per la Regione di Batum - presieduto dal cadetto russo P. Maslov - venne designato per governare l'Agiaria come un'autorit\u00e0 provvisoria, dal 21 dicembre 1918 al 28 aprile 1919. Il Comitato di Liberazione dei Musulmani della Georgia, guidato da Memed Abashidze durante gli anni 1918\u20131919, aveva ripetutamente parlato della creazione di autonomia riguardo ai principi religiosi dentro i confini della Georgia. Per fare ci\u00f2, il 13 settembre 1919, un prototipo di parlamento, il Mejlis, venne convocato a Batum. Sebbene la fazione di Abashidze difendesse strenuamente l'unione con la Georgia, la strada verso l'autonomia era difficile, anche tra gli agiari pro-georgiani. Un altro gruppo, meno numeroso, noto come Seday Mileth (turco: la \"voce del popolo\") diffondeva idee a favore e a sfavore dei turchi.\nIl 15 agosto 1919, iniziava dal Caucaso la ritirata delle truppe britanniche. Il comando di divisione stanziato a Batum part\u00ec per Costantinopoli, dando le consegne al governatore militare di Batum \u2013 Br. Gen. W. J. N. Cooke-Collis. Il 4 marzo del 1920 questi, come stabilito, era stato designato al comando della forza inter-alleata stanziata a Batum, che si ritir\u00f2 il 14 luglio del 1920.\nL'Agiaria nella Repubblica Democratica di Georgia.\nL'amministrazione britannica cedette la regione alla Georgia il 20 luglio 1920. I bolscevichi e gli agenti russi organizzarono una serie di sabotaggi e atti terroristici. L'amministrazione della Georgia democratica accett\u00f2 l'idea dell'autonomia di Agiaria , sebbene fosse stata realizzata soltanto sotto il governo sovietico.\nDurante l'invasione sovietica della Georgia, le forze turche occuparono Batumi l'11 marzo 1921 e tennero la citt\u00e0 fino a quando non furono scacciate dalle truppe georgiane comandate dal generale Giorgi Mazniashvili il 18 marzo 1921. Il giorno successivo venne dichiarato il governo sovietico a Batumi. La Turchia riconobbe la regione come parte della RSS Georgiana come stabilito nel trattato di Kars turco-sovietico (16 marzo 1921).\nL'Agiaria sotto il governo sovietico.\nIl 16 luglio 1921, il governo sovietico dichiar\u00f2 costituita la Repubblica Socialista Sovietica Autonoma di Agiaria. La Turchia cedette la regione ai bolscevichi a condizione che le fosse concessa autonomia, motivata dal fatto che ci fossero musulmani tra la popolazione mista dell'Agiaria. Si \u00e8 anche ipotizzato che Mosca cercasse di evitare di concedere il completo controllo alla Georgia sull'importante porto del Mar Nero di Batumi sostenendo le inclinazioni comuniste tra i musulmani etnici rimasti in Turchia. Sotto Stalin, l'Islam, come il Cristianesimo, venne represso.\nNell'aprile del 1929, gli abitanti dei villaggi musulmani della regione montana di Agiaria insorsero in armi contro la forzata collettivizzazione e la persecuzione religiosa. Con l'intervento delle truppe sovietiche la rivolta fu rapidamente domata e migliaia di agiari vennero deportati.\nL'Agiaria sotto Aslan Abashidze.\nIn seguito alle prime elezioni democratiche parlamentari e presidenziali della Georgia, il presidente Zviad Gamsakhurdia nomin\u00f2 (15 marzo 1991) Aslan Abashidze come capo del Consiglio Supremo di Agiaria, sperando che quest'ultimo favorisse l'annullamento dello stato autonomo della regione. Tuttavia, quando Gamsakhurdia propose di abolire l'autonomia agiara, Abashidze radun\u00f2 gli agiari, specialmente i musulmani della regione, sollevando proteste e creando tensioni con le autorit\u00e0 centrali georgiane. Il 22 aprile del 1991, i dimostranti favorevoli ad Abashidze infuriavano davanti ai palazzi amministrativi nel centro di Batumi chiedendo le immediate dimissioni di molti funzionari. Le proteste vennero effettivamente sfruttate da Abashidze per stabilire la sua propria base di potere nella regione. Gamsakhurdia, gi\u00e0 fronteggiando seri problemi interni a Tbilisi, prefer\u00ec non interferire negli eventi agiari. Nel disordine, Nodar Imnadze, presidente della camera di Abashidze del Soviet Supremo e il pi\u00f9 grande sostenitore di Gamsakhurdia ad Adjara, venne ucciso i circostanze alquanto oscure. La versione fornita da Batumi informava che le guardie spararono su Imnadze mentre questi tentava di far saltare l'ufficio di Abashidze con una pistola in mano. I media controllati da Tbilisi diedero semplicemente alle stampe dei necrologi senza specificare altro. Tuttavia molte asserzioni furono fatte sul fatto che Imnadze fosse stato ucciso dallo stesso Abashidze durante una discussione nel suo ufficio.\nSotto lo stretto controllo di Abashidze sull'autonomia, l'Agiaria godette di una relativa stabilit\u00e0 politica e prosperit\u00e0 economica durante la guerra civile georgiana. Ad ogni modo, la maggioranza degli agiari rimase in condizioni di povert\u00e0, nonostante i numerosi progetti economici e gli investimenti stranieri. Il 24 ottobre 1997, l'Agiaria divenne un membro effettivo dell'Assemblea delle Regioni Europee (ARE).\nLe relazioni tra le autorit\u00e0 centrali e regionali furono tese. La leadership agiara spesso rifiutava di pagare le tasse all'amministrazione centrale. Abashidze prese il controllo sulla dogana, lo scalo portuale di Batumi e altri luoghi strategici, creando le sue proprie unit\u00e0 armate semi-ufficiali e prendendo pieno controllo della 25\u00aa brigata stanziata a Batumi del Ministero della Difesa della Georgia.\nIl governo centrale dichiarava che l'unit\u00e0 militare russa stanziata a Batumi fosse la base del potere del potente uomo agiaro e criticava Abashidze per il suo orientamento filo-russo.\nL'ex-presidente georgiano Eduard Shevardnadze visit\u00f2 la regione molte volte durante il suo governo (1992-2003) per tentare di riconciliarsi con Abashidze. Essi pervennero cos\u00ec a un tipo di compromesso in base al quale l'Agiaria otteneva uno stato di autonomia pi\u00f9 ampia, mentre Abashidze evitava di candidarsi alla presidenza della Georgia, e Shevardnadze permetteva ad Abashidze di mantenere il potere sull'Agiaria. Il partito di quest'ultimo, l'Unione per la Rinascita Democratica della Georgia, cooper\u00f2 con il partito dell'Unione dei Cittadini Georgiani di Shevardnadze nelle elezioni parlamentari del 1995, ma ruppe i rapporti con Shevardnadze dopo le elezioni.\nIl Partito della Rinascita di Abashidze ottenne trenta seggi nel parlamento georgiano, e venne visto come un'opposizione moderata verso il governo centrale di Tbilisi. Dopo le elezioni manipolate del 2003 e la conseguente cosiddetta \"rivoluzione delle rose\" nella Georgia, Abashidze descrisse l'estromissione di Shevardnadze, del novembre del 2003, come un \"violento colpo di stato\".\nCrisi agiara.\nIl 23 novembre 2003, immediatamente dopo la caduta di Shevardnadze, Aslan Abashidze dichiarava lo stato di emergenza nella regione. Nonostante questo, l'Agiaria prese parte alle elezioni presidenziali georgiane del 4 gennaio 2004, vinte da Mikheil Saaka\u0161vili, il quale ordin\u00f2 al leader agiaro di conformarsi alla costituzione georgiana e iniziare il disarmo. Nel maggio del 2004, Abashidze dichiar\u00f2 che le forze georgiane si stavano preparando per invadere l'Agiaria, per cui ordin\u00f2 di far saltare i ponti che collegavano la regione con il resto della Georgia. Lo stato di emergenza fu seguito dalle dispersione dei manifestanti dell'opposizione locale, come quella del 4 maggio. Ci\u00f2 si dimostr\u00f2 un catalizzatore anche per le successive dimostrazioni pi\u00f9 grandi avvenute nello stesso giorno. Decine di migliaia di manifestanti provenienti da tutta l'Agiaria si riversarono a Batumi per chiedere le dimissioni di Abashidze. Il 6 maggio, l'opposizione di Abashidze divenne insostenibile, quando i contestatori locali presero il controllo del centro di Batumi e le forze speciali georgiane entrarono nella regione iniziando a disarmare i gruppi favorevoli ad Abashidze. Dopo i colloqui avvenuti nella notte con il funzionario russo Igor Ivanov, Abashidze diede le dimissioni e part\u00ec per Mosca.\nEpoca post-abashidze.\nIl 7 maggio 2004 all'Agiaria venne imposto il governo presidenziale diretto, istituendo un Consiglio Interim di 20 membri, presieduto da Levan Varshalomidze, per agevolare la Repubblica Autonoma prima delle imminenti elezioni locali.\nLe elezioni parlamentari regionali si tennero il 20 giugno. Il partito avallato dal presidente Saaka\u0161vili prese 28 seggi su 30 nel corpo legislativo locale. I rimanenti due seggi vennero occupati da i precedenti alleati di Saaka\u0161vili, membri del Partito Repubblicano. Da parte dei Repubblicani, che avevano preso meno del 15 per cento dei voti, ci furono accuse non comprovate riguardo a brogli elettorali. Il 20 luglio, il Consiglio Supremo Agiaro ratifica Levan Varshalomidze come presidente del Governo della Repubblica Autonoma.\nLa politica regionale del governo, sia centrale che locale, venne a focalizzarsi intorno agli investimenti stranieri nella regione. A questo proposito venne lanciata una campagna di privatizzazione su larga scala.\nL'opposizione georgiana e alcuni osservatori europei criticano lo stato attuale dell'Agiaria, dicendo che il governo centrale georgiano ha portato lo stato di autonomia a un livello nominale. Alcune reclami sono stati fatti riguardo alla violazione dei diritti umani, particolarmente tramite i mass media.\nLa presenza militare russa ha rappresentato un'altra sfida per la regione. La Russia aveva promesso, al summit OSCE del 1999 svoltosi a Istanbul, di togliere la sua base militare; il processo in corso protratto dei successivi negoziati rimasero una fonte di grande tensione con la Georgia fino a che la base non venne smantellata verso il 2008."}
{"id": "2578755", "revid": "767487", "url": "https://it.wikipedia.org/wiki?curid=2578755", "title": "Zeitgeber", "text": " \nIl termine zeitgeber (dal tedesco \"che d\u00e0 il tempo\") \u00e8 usato in etologia, per indicare un fattore, esterno a un organismo (cio\u00e8 esogeno), capace di sincronizzare l'orologio biologico di quest'ultimo (cio\u00e8 un fattore endogeno) con una mutata situazione ambientale. Un esempio di zeitgeber pu\u00f2 essere quindi dato dalla luce.\nMeccanismo di azione.\nLa sincronizzazione avviene alterando il \"free-running\" (ovvero la durata di un evento endogeno) di un'attivit\u00e0, aumentandolo o riducendolo a seconda della convenienza.\nUn esempio consiste nell'alterazione del ritmo circadiano (con periodo di 24 ore) del sonno. Molti esseri viventi, infatti, regolano le proprie attivit\u00e0 sulla base dell'alternarsi di luce e ombra (fototropismo). Al sopraggiungere del tramonto l'orologio biologico circadiano modifica l'omeostasi corporea verso il riposo, essendo ambientalmente impedite le attivit\u00e0 che si basano sulla vista (che in questo caso \u00e8 il senso prediletto).\nAltri animali i cui comportamenti si basano su sistemi di rilevazione differenti, saranno sincronizzati per mezzo di altri fattori esogeni.\nUn esempio pu\u00f2 essere l'attivit\u00e0 predatoria dei serpenti: questi, infatti, prediligendo l'olfatto e la vista (sensibile alle radiazioni infrarosse) per localizzare la preda, avranno una sincronizzazione circadiana diversa che li porta a una maggiore attivit\u00e0 notturna. Lo zeitgeber (in questo caso il buio) modificher\u00e0 l'oscillatore endogeno e far\u00e0 dunque in modo che l'animale diventi pi\u00f9 attivo durante le ore notturne, ovvero quando gli altri animali sono svantaggiati dall'assenza di luce e la maggior parte dei predatori \u00e8 inattiva."}
{"id": "2578758", "revid": "385321", "url": "https://it.wikipedia.org/wiki?curid=2578758", "title": "Jacknife", "text": ""}
{"id": "2578759", "revid": "352448", "url": "https://it.wikipedia.org/wiki?curid=2578759", "title": "Storia di Adjara", "text": ""}
{"id": "2578762", "revid": "765341", "url": "https://it.wikipedia.org/wiki?curid=2578762", "title": "BCR Open Romania 2009 - Singolare", "text": "Il singolare del BCR Open Romania 2009 \u00e8 stato un torneo di tennis facente parte dell'ATP World Tour 2009.\nGilles Simon era il campione uscente, ma ha scelto di non partecipare.\nAlbert Monta\u00f1\u00e9s ha battuto in finale 7-6(2), 7-6(6) Juan M\u00f3naco."}
{"id": "2578770", "revid": "339392", "url": "https://it.wikipedia.org/wiki?curid=2578770", "title": "Potsdam-Babelsberg", "text": ""}
{"id": "2578771", "revid": "640277", "url": "https://it.wikipedia.org/wiki?curid=2578771", "title": "Io no (Vasco Rossi)", "text": "Io no... \u00e8 un singolo di Vasco Rossi uscito nell'estate del 1998, primo singolo proveniente dall'album \"Canzoni per me\" il 27 gennaio 1998; \u00e8 stato pubblicato su 45 giri, inciso solo su un lato, con una foto in bianco e nero di Vasco Rossi in copertina.\nCon questa canzone Vasco Rossi vince il Festivalbar per la seconda volta in carriera.\nVideo musicale.\nIl videoclip della canzone \u00e8 stato girato per gran parte a Londra, diverse scene sono state girate al Centergross di Bologna e riprende il cantante in primo piano mentre pedina una sua ex, guidando un'automobile per le strade della citt\u00e0 e intanto osserva altre coppie che cantano le parole del ritornello."}
{"id": "2578772", "revid": "1494169", "url": "https://it.wikipedia.org/wiki?curid=2578772", "title": "BCR Open Romania 2009 - Doppio", "text": "Il doppio del BCR Open Romania 2009 \u00e8 stato un torneo di tennis facente parte dell'ATP World Tour 2009.\nNicolas Devilder e Paul-Henri Mathieu erano i detentori del titolo, ma hanno scelto di non partecipare.\nFranti\u0161ek \u010cerm\u00e1k e Michal Merti\u0148\u00e1k hanno battuto in finale Johan Brunstr\u00f6m e Jean-Julien Rojer con il punteggio di 6-2, 6-4"}
{"id": "2578775", "revid": "599013", "url": "https://it.wikipedia.org/wiki?curid=2578775", "title": "Battaglia di San Gottardo", "text": "Al guado della Raab dove sorgeva l'Abbazia di San Gottardo furono combattute due battaglie"}
{"id": "2578779", "revid": "536103", "url": "https://it.wikipedia.org/wiki?curid=2578779", "title": "Coroideremia", "text": "La coroideremia (CHM) \u00e8 una malattia genetica rara con modalit\u00e0 di trasmissione X-linked recessiva e caratterizzata da degenerazione progressiva dell'epitelio pigmentato retinico (RPE) e dei capillari coroidei. Analogamente all'atrofia girata della coriode, rappresenta una forma diffusa di distrofia coroideale.\nEpidemiologia.\nIn virt\u00f9 della modalit\u00e0 di trasmissione X-linked recessiva si presenta quasi esclusivamente nei maschi. \u00c8 una malattia rara che si presenta precocemente (prima decade di vita) e si aggrava progressivamente.\nEziologia e patogenesi.\nLa CHM \u00e8 associata a mutazioni a carico dei geni REP-1 e REP-2 (\"Rab-Escort Protein\") presenti a livello del cromosoma X. I prodotti genici di REP-1 e REP-2 sono implicati nell'attivazione della famiglia di proteine \"Rab\" che legano ed idrolizzano il guanosintrifosfato. Per motivi ancora non conosciuti, tale alterazione molecolare si traduce in un'alterazione della struttura e della funzione dei coroide, una porzione dell'uvea riccamente vascolarizzata e deputata all'irrorazione delle strutture retiniche. La disfunzione coroidea porta ad un inadeguato apporto ematico alla retina, con conseguente diffusa atrofia retinica e progressiva perdita della funzione visiva.\nAnatomia patologica.\nLa coroideremia \u00e8 caratterizzata da una diffusa atrofia corioretinica. Nelle fasi avanzate l'entit\u00e0 dell'atrofia \u00e8 tale da rendere visibile la sclera sottostante all'esame oftalmoscopico. Le lesioni focali tendono a confluire fino a diffondersi lungo l'intera superficie retinica; tuttavia la regione maculare \u00e8 compromessa solo molto tardivamente, permettendo la diagnosi differenziale con i gravi casi di distrofia retinica.\nProfilo clinico.\nLa coroideremia si manifesta frequentemente prima nei 10 anni, con deficit di visione notturna. Con il tempo \u00e8 possibile la comparsa di scotomi periferici ad evoluzione progressiva con limitazione del campo visivo fino alla cecit\u00e0 totale. Con l'avanzamento della patologia si possono manifestare anomali pi\u00f9 o meno gravi nella visione dei colori.\nProfilo diagnostico.\nLa coroideremia presenta notevoli problematiche di diagnosi differenziale con l'altra forma diffusa di distrofia coroideali, l'atrofia girata della coroide. Tuttavia in quest'ultimo caso \u00e8 possibile riscontrare elevati livelli di ornitina nel sangue e nell'urina dei pazienti a causa delle mutazioni del gene che codifica per l\"'ornitina aminotransferasi\". Il reperto oftalmoscopico mostra una macula preservata (eccezion fatta dello stadio avanzato), atrofia diffusa corioretinica (prima focale poi tende a confluire) e depositi di pigmento nella aree atrofiche.\nTerapia.\nNon esiste una terapia in grado di arrestare la progressione della coroideremia. Deve essere tuttavia impostata consulenza genetica al fine di valutare il rischio di ricorrenza."}
{"id": "2578784", "revid": "173469", "url": "https://it.wikipedia.org/wiki?curid=2578784", "title": "P\u00e9ronnes-lez-Binche", "text": "P\u00e9ronnes-lez-Binche (\"P\u00e8rone\" in vallone) \u00e8 un quartiere della citt\u00e0 belga di Binche, situato nella Regione vallona nella provincia dell'Hainaut.\nFu un comune autonomo fino al 1977, quando fu annesso a Binche insieme a Bray, Buvrinnes, \u00c9pinois, Leval-Trahegnies, Ressaix e Waudrez.\nStoria.\nP\u00e9ronnes conobbe un grande sviluppo industriale grazie al suo suolo ricco di carbone che permise la creazione di diversi sfruttamenti cos\u00ec come l'installazione del Triage-Lavoir (smistamento-lavatoio). Gli abitanti di P\u00e9ronnes, Bray, \u00c9pinois e Ressaix beneficiarono dell'apporto demografico di popolazioni italiane, polacche e turche, che un tempo popolarono i \"corons\" (modeste casette a schiera).\nI \"terrils\" (alte colline di detriti del sottosuolo carbonifero) oggi sono diventate delle piccole montagne che, vere riserve di fauna e di flora, fanno la felicit\u00e0 dei naturalisti.\nDa allora, una zonizzazione industriale \u00e8 stata attuata a P\u00e9ronnes-Bray e numerose imprese vi hanno eletto il loro domicilio, specie sui grandi assi viari.\nGeografia antropica.\n\u00c8 composto da tre quartieri:"}
{"id": "2578786", "revid": "204391", "url": "https://it.wikipedia.org/wiki?curid=2578786", "title": "Corioideremia", "text": ""}
{"id": "2578788", "revid": "585241", "url": "https://it.wikipedia.org/wiki?curid=2578788", "title": "Rob Derbyshire", "text": ""}
{"id": "2578789", "revid": "806448", "url": "https://it.wikipedia.org/wiki?curid=2578789", "title": "World Cup Starting List", "text": "La World Cup Starting List (WCSL) \u00e8, in pratica, la classifica mondiale dello sci alpino della Federazione Internazionale Sci (FIS). Esiste una classifica WCSL per ognuna delle cinque discipline dello sci alpino (slalom speciale, slalom gigante, supergigante, discesa libera, supercombinata) ed una generale (comprendente quindi la somma dei punti delle cinque discipline).\nA che cosa serve la WCSL.\nLa funzione principale delle classifiche WCSL di disciplina \u00e8 quella di stabilire un ordine gerarchico con cui assegnare i numeri di partenza. Nello sci alpino infatti, a differenza di altri sport, gli atleti non possono gareggiare tutti con le stesse condizioni di pista. La neve a ridosso delle porte, a causa del passaggio degli atleti e dell'azione degli spigoli degli sci, si segna e si formano perci\u00f2 delle buche. Questo fenomeno avviene soprattutto nelle discipline pi\u00f9 tecniche (slalom e gigante), dove le curve sono molte di pi\u00f9 e i raggi di curva ridotti, ed in presenza di nevi molli e non ghiacciate. Gli atleti che riescono ad arrivare nelle prime posizioni della classifica WCSL acquisiscono il vantaggio di poter avere i numeri di partenza migliori. Oltre all'assegnazione dei pettorali di gara, la classifica WCSL \u00e8 utilizzata anche per stabilire il numero di posti disponibili per ogni nazione nelle gare di Coppa del Mondo. Ogni nazione ha, di partenza, un solo posto base (sfruttabile con un requisito minimo di 120 punti FIS). Gli ulteriori posti sono stabiliti in base al numero di atleti classificati entro i primi 60 della WCSL. Ad esempio, una nazione che ha cinque atleti entro i primi sessanta pu\u00f2 schierare 1+5 = 6 atleti. In ogni caso comunque nessuna nazione pu\u00f2 schierare pi\u00f9 di nove atleti in totale e non pi\u00f9 di un atleta oltre la centesima posizione nelle liste FIS. La classifica WCSL \u201coverall\u201d invece ha un'unica applicazione pratica: gli atleti che raggiungono 500 punti o pi\u00f9 possono prendere il via in tutte le discipline senza intaccare i posti disponibili per la propria nazione (\u00e8 quindi un posto che va a sommarsi a quelli assegnati al proprio paese). Questi atleti inoltre per regolamento acquisiscono il diritto a partire in gara: subito dopo i primi quindici se sono tra la sedicesima e la trentesima posizione della WCSL di disciplina; oppure subito dopo il n\u00ba30 se sono fuori dalle prime trenta posizioni.\nL'ordine di partenza.\nNelle discipline tecniche, ovvero slalom speciale e slalom gigante, e in supercombinata l'ordine di partenza \u00e8 determinato nel seguente modo: i partenti con pettorale tra il numero 1 e il 7 sono estratti tra i primi sette classificati nella WCSL e i pettorali tra l'8 e il 15 sono a loro volta estratti per gli atleti classificati tra l'ottava e la quindicesima posizione WCSL. Dalla sedicesima posizione in poi possono partire gli atleti con almeno 500 punti WCSL totali e classificati tra la sedicesima e trentesima posizione nella WCSL di specialit\u00e0; subito dopo questi atleti, partono seguendo l'ordine WCSL tutti gli atleti classificati fino alla trentesima posizione di questa classifica. Oltre questo pettorale possono partire gli atleti con pi\u00f9 di 500 punti totali WCLS ma oltre la trentesima posizione WCSL di specialit\u00e0 e, esauriti questi atleti, ai restanti viene assegnato un pettorale concordemente al proprio punteggio FIS in quella determinata specialit\u00e0; cos\u00ec facendo un atleta fuori dai primi trenta nella WCSL e con punteggio maggiore di un altro, ma nello stesso tempo con punteggio FIS minore, \u00e8 costretto da regolamento a partire con numero di pettorale pi\u00f9 alto.\nNelle discipline veloci, supergigante e discesa libera l'ordine di partenza \u00e8 determinato nel modo seguente: i primi dieci classificati nella WCSL di specialit\u00e0 possono scegliere i pettorali dispari dall'1 al 19. Agli atleti che occupano dall'undicesima alla ventesima posizione WCSL di specialit\u00e0 sono invece assegnati per sorteggio i pettorali pari dal 2 al 20. Gli sciatori classificati dalla ventunesima alla trentesima posizione nella WCSL di specialit\u00e0 partono con i pettorali dal 21 al 30, assegnati per sorteggio. Dopo il pettorale numero 30 possono partire gli atleti con pi\u00f9 di 500 punti WCSL nella classifica generale e che non sono tra i primi trenta della classifica WCSL di specialit\u00e0. Successivamente partono i restanti atleti in ordine crescente di punteggio FIS.\nQuali gare assegnano punti WCSL.\nMentre il Punteggio FIS viene assegnato in tutte le gare del calendario FIS (Coppa del Mondo, Continental Cups, gare FIS etc.), le gare che hanno validit\u00e0 per l'assegnazione dei punti WCSL sono soltanto quelle del circuito massimo della FIS, e cio\u00e8 la Coppa del Mondo. Inoltre assegnano punti anche le gare dei Campionati Mondiali di sci alpino e delle Olimpiadi Invernali negli anni in cui si svolgono questi eventi.\nI punti vengono assegnati secondo la scala sotto riportata:\nAlle finali di Coppa del Mondo, ai Mondiali e ai Giochi Olimpici i punti vengono assegnati solamente ai primi quindici (secondo la stessa scala riportata sopra). Questo perch\u00e9 i criteri di ammissione per queste gare sono molto pi\u00f9 restrittivi di quelli spiegati prima per tutte le altre gare di Coppa del Mondo e si vuole evitare quindi che, grazie al numero limitato di partecipanti, prendano punti anche atleti che normalmente non dovrebbero ottenerne. Va detto che per prendere il punteggio non basta essere classificati entro i primi trenta, ma occorre anche terminare la gara in un tempo inferiore o uguale al 108% del tempo del vincitore.\nCome si forma la classifica.\nAll'inizio di ogni stagione, nella classifica figurano per ogni atleta i punti ottenuti in tutte le gare della stagione precedente in quella determinata disciplina. Dividendo questo totale per il numero di gare in calendario della stagione corrente, ed arrotondando il risultato ottenuto al numero intero pi\u00f9 vicino, si ottiene un coefficiente punti/gara. Dopo la conclusione di ogni gara, al punteggio dell'atleta viene sottratto questo coefficiente, e vengono sommati i punti ottenuti nella gara in questione.\nRegole in caso di infortunio.\nNel caso un atleta sia costretto a saltare la totalit\u00e0 o una parte della stagione a causa di infortunio, esistono dei provvedimenti particolari per evitare che sia troppo penalizzato. Nel caso sia riconosciuto dalla FIS lo status di atleta infortunato, vengono applicate, per la stagione successiva, delle penalizzazioni rispetto alla posizione in classifica prima dell'infortunio. Si utilizza la seguente scala:"}
{"id": "2578792", "revid": "838137", "url": "https://it.wikipedia.org/wiki?curid=2578792", "title": "John Derbyshire", "text": "Carriera.\nRobertson \u00e8 accreditato dal CIO come vincitore del torneo di pallanuoto ai Giochi della II Olimpiade con l'Osborne Swimming Club #1, in rappresentanza della Gran Bretagna. La squadra britannica prevalse nettamente su tutte le altre squadre, terminando il torneo imbattuta e con ventinove reti realizzate in tre partite, subendone solo tre. Caddero sotto la potenza bretone i francesi del Tritons Lillois, battuti 12-0, i francesi dei Pupilles de Neptune de Lille #2, per 10-1, e i belgi del Brussels Swimming and Water Polo Club, battuti in finale per 7-2. Tuttavia \u00e8 poco probabile che abbia veramente disputato il torneo, poich\u00e9 due giorni dopo la finale olimpica, prese parte insieme a Eric Robinson ad un incontro a Manchester.\nPartecip\u00f2 alle gare di nuoto dei Olimpiadi estive di Atene del 1906; gareggi\u00f2 nei 400m stile libero, arrivando in finale, nei 100 metri stile libero, arrivando quinto in finale, e nella staffetta 4x250m stile libero, dove, con la squadra inglese, composta anche da Henry Taylor, William Henry e John Arthur Jarvis, vinse la medaglia di bronzo.\nDue anni dopo, gareggi\u00f2 nelle gare di nuoto delle Olimpiadi estive di Londra del 1908; prese parte alla staffetta 4x200m stile libero, dove, con la squadra inglese, vinse la medaglia d'oro olimpica, con un tempo totale di 10'55\"6. Partecip\u00f2 anche ai 100m stile libero, venendo eliminato al primo turno, nuotando in 1'12\"6. Prese parte alla gara dei 100m stile libero alle Olimpiadi estive di Stoccolma del 1912, venendo eliminato in finale, nuotando in 1'09\"2."}
{"id": "2578805", "revid": "767487", "url": "https://it.wikipedia.org/wiki?curid=2578805", "title": "Pasqualino Borsellino", "text": "Carriera.\nGiocatore.\nInizi\u00f2 l'attivit\u00e0 nelle giovanili del Ribera, dopo un passaggio al Bologna, fu ingaggiato dal Palermo, nel 1973, assieme al compagno Salvatore Vullo. \nFu lanciato in prima squadra dall'allora allenatore Corrado Viciani, e rimase coi siciliani, salvo una parentesi di una stagione in prestito all', fino al 1981. Nel 1979 fu titolare nella finale di Coppa Italia che il Palermo di Veneranda perse a Napoli contro la Juventus (2-1).\nSuccessivamente gioc\u00f2 in Serie C1 con , Francavilla e e poi in Interregionale con Mazara e Termitana. In carriera ha totalizzato complessivamente 120 presenze e 8 reti in Serie B.\nAllenatore.\nLa carriera di allenatore inizia con le giovanili del Palermo, per poi essere secondo di Gianni Di Marzio nella stagione 1991-1992. Successivamente ha allenato squadre siciliane di serie inferiori.\nDopo aver vissuto tanti anni a Palermo, \u00e8 ritornato a vivere a Ribera dove attualmente dirige una scuola calcio e ha svolto l'attivit\u00e0 di osservatore per la .\nA partire dalla stagione 2010-2011 \u00e8 osservatore del ."}
{"id": "2578807", "revid": "1005847", "url": "https://it.wikipedia.org/wiki?curid=2578807", "title": "D\u012bm\u012btrios Gounar\u012bs", "text": "Esponente del Partito dei Nazionalisti, assunse successivamente la guida del Partito Populista (\"\u039b\u03b1\u03ca\u03ba\u1f78\u03bd \u039a\u03cc\u03bc\u03bc\u03b1\").\nRitenuto uno dei responsabili della catastrofe dell'Asia Minore, ossia della sconfitta della Grecia nella guerra turco-ellenica del 1922, venne sottoposto al processo dei Sei, condannato a morte e giustiziato.\nFu membro della Massoneria. "}
{"id": "2578812", "revid": "99454872", "url": "https://it.wikipedia.org/wiki?curid=2578812", "title": "Albert Bouguin", "text": "Prese parte alle gare di nuoto dei Olimpiadi estive di Atene del 1906; gareggi\u00f2 nei 100m stile libero, arrivando quinto al primo turno (fu il primo degli esclusi) e nel miglio stile libero, partecipando alla finale, senza vincere alcuna medaglia."}
{"id": "2578813", "revid": "1782831", "url": "https://it.wikipedia.org/wiki?curid=2578813", "title": "Antonio Maria Gabellone", "text": "Dal 2009 al 31 ottobre 2018 \u00e8 stato presidente della provincia di Lecce.\nBiografia.\nFarmacista, \u00e8 sposato con una collega ed ha due figli. Ha iniziato la carriera politica giovanissimo nelle file della Democrazia Cristiana a Tuglie.\nEletto consigliere comunale nel 1985, assessore ai servizi sociali anche nel mandato successivo, dal 1992 al 1995 \u00e8 componente il consiglio d'amministrazione dell'Accademia di belle arti di Lecce, in rappresentanza del Ministero della pubblica istruzione.\nSindaco di Tuglie dal 1995 al 2004, diviene successivamente assessore comunale al bilancio e alle politiche comunitarie e approda alla provincia di Lecce come presidente del gruppo consiliare di Forza Italia.\nNel 2009, candidato dal Popolo della Libert\u00e0 alla presidenza della provincia, viene eletto al ballottaggio con il 51% dei voti, dopo aver ottenuto il 41,4% dei consensi al primo turno battendo la vicepresidente della regione Puglia Loredana Capone (48% mentre 36% al primo turno) e l'ex An Adriana Poli Bortone sostenuta dall'Udc con il 22%.\nIl 30 giugno 2014 presiede l'ultima riunione del consiglio provinciale di Lecce direttamente eletto dai cittadini.\nSi candida alle elezioni regionali in Puglia del 2020 nella lista Fratelli d'Italia, risultando eletto consigliere regionale con 11.737 preferenze raccolte nella circoscrizione di Lecce."}
{"id": "2578814", "revid": "1305772", "url": "https://it.wikipedia.org/wiki?curid=2578814", "title": "Laringite", "text": ""}
{"id": "2578822", "revid": "287204", "url": "https://it.wikipedia.org/wiki?curid=2578822", "title": "Calcio ai Giochi del sud Pacifico 2007", "text": "Il torneo di calcio ai Giochi del sud Pacifico 2007, di cui quello maschile era valido anche come prima fase delle qualificazioni al campionato mondiale di calcio 2010 (le prime tre classificate a detto torneo sono state infatti ammesse alla seconda fase delle qualificazioni) si \u00e8 tenuto ad Apia dal 25 agosto 2007 al 7 settembre 2007.\nTorneo maschile.\nFormula.\nLe dieci squadre si affrontano in due gironi all'italiana con partite di sola andata. Le prime due classificate di ogni girone si qualificano per le semifinali.\nTorneo femminile.\nFormula.\nLe nove squadre si affrontano in due gironi all'italiana con partite di sola andata. Le prime due classificate di ogni girone si qualificano per le semifinali."}
{"id": "2578827", "revid": "767487", "url": "https://it.wikipedia.org/wiki?curid=2578827", "title": "The Chantels", "text": "The Chantels sono un girl group di colore degli Stati Uniti, di genere doo-wop e rhythm and blues. Fondato nella seconda met\u00e0 degli anni cinquanta fra le studentesse della St. Anthony of Padua school del Bronx (New York City), ha preso ispirazione per il nome da quello di una scuola rivale, la St. Frances de Chantal. Sono uno dei \"girl group\" pi\u00f9 longevi dell'era doo-wop degli anni cinquanta.\nSono state inserite nel 2002 nella Vocal Group Hall of Fame. Nel 2001, erano state in ballottaggio per l'inserimento della Rock and Roll Hall of Fame, pur senza raggiungere i voti necessari.\nStoria.\nIl gruppo vocale fu scoperto da Richard Barrett, voce guida dei The Valentines e scritturato dalla End Records. Il loro primo singolo fu \"He's Gone\", che si classific\u00f2 al 71.mo posto nella classifica dei brani pop nell'agosto 1957. Nel gennaio successivo venne distribuito il secondo singolo \"Maybe\" (15.mo nella classifica \"Billboard Hot 100\"; n. 2 in quella dei brani R &amp; B). Numerosi altri singoli sono stati poi pubblicati dalla stessa etichetta discografica senza per\u00f2 raggiungere la notoriet\u00e0 di \"Maybe\".\nIl gruppo cambi\u00f2 formazione dopo soli due anni di attivit\u00e0, nel 1959, quando Arlene Smith decise di intraprendere una carriera solista. Anche Lois Harris lasci\u00f2 per proseguire gli studi al college. Nel 1960, Annette Smith (nessuna parentela con l'altra Smith) rimpiazz\u00f2 Arlene Smith e il gruppo pass\u00f2 all Carlton Records. Qui, le Chantels poterono incidere il loro secondo successo, \"Look in My Eyes\" (n. 14 pop, n. 6 r&amp;b). Il gruppo storico ferm\u00f2 l\u00ec la sua corsa, mentre altri singoli furono incisi in seguito per altre etichette da ulteriori formazioni che si sono esibite con il nome di Chantels per tutti gli anni sessanta fino all'ultimo disco registrato nel 1970.\nArlene Smith e le restanti componenti della formazione originale delle Chantels, con Noemi (Ami) Ortiz come voce guida, si sono riunite per uno speciale televisivo della Public Broadcasting Service intitolato \"Doo Wop 50\", dedicando il brano maggiormente conosciuto - \"Maybe\" - alla memoria di Jackie Landry, morta nel 1997."}
{"id": "2578830", "revid": "124848661", "url": "https://it.wikipedia.org/wiki?curid=2578830", "title": "Secessio plebis", "text": "La Secessio plebis o secessione della plebe, fu una forma di lotta politica adottata dalla plebe romana, tra il V ed il III secolo a.C., per ottenere una parificazione di diritti con i patrizi. La secessione consisteva nel fatto che la plebe abbandonava in massa la citt\u00e0. In questo modo tutti i negozi e le botteghe artigiane restavano chiuse ed inoltre non era possibile convocare le leve militari che in quel periodo facevano sempre pi\u00f9 ricorso anche ai plebei.\nLa prima secessione avvenne nel 494 a.C. e l'ultima nel 287 a.C. Sul numero esatto di secessioni non vi \u00e8 accordo unanime fra gli storici. Quelle certe sono tre, ma secondo alcuni ve ne furono di pi\u00f9. Ad esempio secondo Floro le secessioni furono quattro (494-493; 451-449; 445; 376-371) La distruzione dell'archivio di stato avvenuta in occasione del sacco di Roma del 390 a.C. ha sicuramente contribuito a far s\u00ec che gli eventi avvenuti prima di quella data venissero ricordati con un misto di fatti reali e tradizioni popolari.\nSecessione del 494.\nLa secessione del 494 a.C. pu\u00f2 essere considerata come l'inizio di quella Guerra degli Ordini che contrappose i patrizi ai plebei per la prima met\u00e0 dell'era repubblicana. Le cause che portarono a questa secessione sono da ricercarsi in due fattori concomitanti, da un lato la situazione legislativa dell'epoca, che derivava in modo determinante dall'abolizione della monarchia in favore della repubblica (509 a.C.), dall'altro gli eventi militari connessi con l'espansione romana nel centro Italia dei primi decenni del V secolo a.C.\nNei primi anni della repubblica tutte le cariche pubbliche erano in mano ai patrizi, forti del loro ruolo nella cacciata della monarchia ed i plebei non erano di fatto rappresentati. Inoltre le leggi sul debito, e l'uso del Nexum che consentivano di ridurre i debitori alla schiavit\u00f9, favorivano di fatto i patrizi, che approfittavano di questa situazione per prevalere nei confronti dei plebei.\nSul fronte militare Roma era allora impegnata nella sua conquista dell'Italia centrale e quindi pi\u00f9 o meno costantemente in guerra contro i vari popoli della regione: Equi, Volsci, Etruschi, Ernici. Conseguentemente l'esercito, composto in buona parte da contadini e artigiani plebei, era in costante mobilitazione, rendendo quindi assai difficile ai soldati plebei curare le attivit\u00e0 e gli interessi relativi ai loro mestieri.\nL'insieme delle condizioni su esposte avevano determinato una situazione piuttosto tesa fra i debitori plebei ed i loro creditori in generale patrizi e spesso senatori. Questa situazione esplose in una sommossa nel 495 a.C. in cui un folto gruppo di debitori, sia schiavi che liberi, si presentarono al Senato per chiedere di intervenire in loro favore. In quell'anno erano consoli Publio Servilio Prisco Strutto e Appio Claudio Sabino Inregillense. Appio Claudio era propenso a sedare la rivolta con le armi, mentre Publio Servilio era orientato a trovare delle soluzioni di compromesso.\nMentre in senato si discuteva senza arrivare ad una soluzione giunse a Roma la notizia che i Volsci avevano approntato un esercito che stava marciando contro la citt\u00e0. I senatori volevano quindi allestire un esercito per contrastare i nemici, ma la popolazione in sintonia con i plebei in rivolta rifiut\u00f2 di rispondere alla chiamata alle armi. Il senato incaric\u00f2 quindi il console Servilio di convincere il popolo ad arruolarsi. Servilio fece quindi delle promesse che corred\u00f2 con un editto in favore dei debitori secondo il quale:L'esercito fu quindi condotto dai consoli contro i Volsci che vennero sconfitti e conquistata la citt\u00e0 di Suessa Pometia. Nei giorni successivi ci furono altri scontri sempre vittoriosi contro Sabini e Aurunci.\nAl termine di questi combattimenti il popolo si attendeva che fosse rispettato quanto promesso dal senato, ma cos\u00ec non fu, con i due consoli in aperto contrasto fra loro: Appio Claudio che proseguiva imperterrito nel vessare i debitori e Servilio che si barcamenava tra il popolo e la nobilt\u00e0 senza riuscire a prendere una posizione chiara. La situazione si trascin\u00f2 quindi, non senza inquietudini e malumori, fino alla fine del mandato consolare.\nA inizio 494 a.C. furono eletti consoli Aulo Verginio Tricosto Celiomontano e Tito Veturio Gemino Cicurino. Appena eletti, i consoli si trovarono a fronteggiare il problema di indire una leva per contrastare Volsci, Equi e Sabini in armi. Non riuscendovi chiesero consiglio al senato, ma ricevettero come risposta critiche per la loro mancanza di polso. Si arriv\u00f2 quindi ad una situazione di stallo e fu necessario nominare un dittatore. I possibili candidati erano due: Appio Claudio e Manio Valerio Massimo. Alla fine fu scelto quest'ultimo poich\u00e9 come membro della Gens Valeria godeva di grande considerazione fra la popolazione ed aveva inoltre una personalit\u00e0 meno aggressiva e pi\u00f9 duttile rispetto ad Appio Claudio.\nManio Valerio riusc\u00ec a mobilitare un esercito ed a muovere contro i nemici sconfiggendoli e conquistando la citt\u00e0 volsca di Velitrae. Rientrato a Roma dopo queste vittorie, Manio Valerio che non aveva dimenticato le questioni interne relative ai problemi dei debitori, port\u00f2 il tema all'attenzione del senato chiedendo un pronunciamento definitivo sulla insolvenza per debiti. Visto che la richiesta non fu approvata, Manio Valerio si dimise da Dittatore.\nA questo punto i senatori temendo che l'esercito potesse sciogliersi, e da questo generarsi nuovi disordini, diedero ordine, con la scusa di una ripresa di ostilit\u00e0 da parte degli Equi, di portare l'esercito fuori citt\u00e0. I soldati tuttavia si rifiutarono e per protesta si ritirano sul Monte Sacro, tre miglia fuori Roma sulla destra dell'Aniene dove fortificarono un campo. Il senato, temendo che la situazione potesse ulteriormente peggiorare, invi\u00f2 ai secessionisti come portavoce Menenio Agrippa, uomo dotato di grande dialettica e ben visto dalla plebe. Secondo la tradizione, raccontata anche da Tito Livio, Agrippa riusc\u00ec a convincere i secessionisti a rientrare in citt\u00e0, sembra raccontando loro il famoso apologo delle membra e dello stomaco.\nSi giunse quindi finalmente a cercare una soluzione e venne trovato un compromesso in base al quale venne istituita una carica magistrale a difesa della plebe: il Tribuno della plebe. Questa carica era interdetta ai patrizi e venne sancito con una legge (la \"Lex Sacrata\") il carattere di assoluta inviolabilit\u00e0 e sacralit\u00e0 (\"sacrosancti\") della carica stessa. Vennero quindi eletti i primi due tribuni della plebe, che furono Gaio Licinio e Lucio Albino. A loro volta essi scelsero tre colleghi fra cui un certo Sicinio che aveva avuto un ruolo importante nella rivolta iniziale.\nSi era nel frattempo giunti alla fine del mandato consolare e vennero eletti due nuovi consoli per il 493 a.C.: Spurio Cassio Vecellino e Postumio Cominio Aurunco, entrambi alla seconda nomina.\nSecessione del 449.\nNel periodo arcaico, dalla fondazione di Roma fino a circa la met\u00e0 del IV secolo, non esistevano leggi scritte. I diritti dei cittadini erano garantiti dallo \"Ius Quiritium:\" un insieme di riti e regole giuridici e religiosi tramandati oralmente la cui interpretazione era affidata al collegio sacerdotale dei pontefici, che era di composizione patrizia. Questa situazione era vista dai plebei come un elemento a loro svantaggio nella lotta per la loro emancipazione nei confronti dei patrizi.\nNel 462 a.C. il tribuno della plebe Gaio Terentilio Arsa present\u00f2 una legge che dal suo nome fu chiamata appunto Lex Terentilia, che proponeva la formazione di un comitato di cinque cittadini al quale doveva essere affidato l'incarico di stendere definitivamente le norme che vincolassero il potere dei consoli, allora praticamente senza limiti.\nNaturalmente questa proposta si scontr\u00f2 con l'opposizione del Senato e, anche se venne ripresentata l'anno successivo e poi ancora in seguito, non riusc\u00ec mai ad essere approvata. Questo fallimento non fu comunque totale in quanto cre\u00f2 i presupposti affinch\u00e9 nel 452 a.C. si pot\u00e9 trovare un accordo fra patrizi e plebei per istituire una commissione di decemviri che dovevano preparare un codice di leggi che definisse i principii dell'ordinamento romano. Si stabil\u00ec anche che durante la permanenza dei decemviri nel loro ufficio, tutte le altre magistrature dello Stato sarebbero state sospese e le loro decisioni non sarebbero state soggette ad appello.\nIl primo decemvirato assunse la carica nel 451 a.C. e al termine del mandato present\u00f2 un codice di leggi scritte in dieci tavole che fu approvato dai Comizi centuriati.\nVisto il positivo risultato ottenuto, e non essendo ancora del tutto completato il lavoro, si decise la nomina di un secondo collegio di decemviri per l'anno 450 a.C. Questo secondo decemvirato non fu per\u00f2 all'altezza del primo; infatti se da un lato produsse due nuove leggi, che si aggiunsero alle precedenti per formare le cosiddette \"Lex Duodecim Tabularum\" che formeranno il nucleo della legislazione romana per parecchi secoli, dall'altro, cio\u00e8 per quanto riguarda la gestione del governo, fu caratterizzato da un comportamento che divenne via via pi\u00f9 violento e dispotico soprattutto nei confronti della plebe.\nLa situazione si aggrav\u00f2 quando, giunti alle idi di maggio, cio\u00e8 al termine del loro mandato annuale, i decemviri non si dimisero dal loro incarico creando una situazione di grande tensione sia fra la plebe sia fra i patrizi. La necessit\u00e0 di indire una leva per rispondere alle scorrerie operate da Equi e Sabini costrinse ad accantonare momentaneamente la questione, ma due crimini commessi dai decemviri riportarono in evidenza il problema. Il primo di questi crimini fu l'uccisione di Lucio Siccio Dentato un valoroso soldato, ex tribuno della plebe, che non aveva fatto mistero delle sue critiche verso i decemviri. Il secondo evento ebbe per protagonista Appio Claudio Crasso, l'unico decemviro ad essere stato eletto sia nella prima che nella seconda magistratura. Secondo il racconto di Livio, Appio Claudio si era invaghito di una bella giovane plebea, Virginia, figlia di Lucio Verginio, un ufficiale dell'esercito, e promessa in sposa a Lucio Icilio, tribuno della plebe. Respinto dalla ragazza Appio decise di ottenerla con l'inganno ed allo scopo ord\u00ec una sordida trama con l'aiuto di un suo cliente. Quando, anche grazie alla sua posizione di decemviro, stava per ottenere ci\u00f2 che voleva, il padre della ragazza, pur di non lasciarla cadere nelle mani di Appio la uccise con un coltello e maledisse Appio per questa morte. Questo evento scaten\u00f2 gravi tumulti, dapprima fra la folla presente. In seguito questi si estesero all'esercito accampato fuori Roma, che marci\u00f2 quindi sulla citt\u00e0 prendendo possesso dell'Aventino.\nIntanto in citt\u00e0 il Senato convocato da uno dei decemviri cercava una soluzione. Vennero inviati tre ex-consoli come ambasciatori sull'Aventino per chiedere alla popolazione quali fossero le loro richieste, ma questi risposero che avrebbero comunicato le loro richieste solo a dei loro rappresentanti. Allora il Senato fece pressione contro i decemviri affinch\u00e9 si dimettessero, ma questi resistettero.\nVisto che non si giungeva a nessuna soluzione, la popolazione sull'Aventino elesse dei propri rappresentanti e decise di uscire dalla citt\u00e0 e ritirarsi sul Mons Sacer a ricordare al Senato gli eventi di alcuni anni prima. Conosciuta questa decisione i senatori rimproverarono i decemviri di essere responsabili di questa grave situazione e ne chiesero con forza le dimissioni. Particolarmente attivi in questa azione di pressione verso i decemviri furono i senatori Lucio Valerio Potito e Marco Orazio Barbato. Alle fine i decemviri cedettero chiedendo che fosse loro garantita la protezione dalla rabbia della folla. Il Senato invi\u00f2 quindi Lucio Valerio e Marco Orazio sul Mons Sacer con l'obiettivo di concordare le condizioni per la cessazione della rivolta.\nFu concordato che sarebbero stati ripristinati il potere dei tribuni della plebe e il diritto d'appello, entrambi sospesi con l'elezione del primo decemvirato. La plebe torn\u00f2 quindi in citt\u00e0 dove sul colle Aventino, con l'ausilio del Pontefice massimo Quinto Furio, elesse i propri tribuni, fra cui Lucio Verginio, Lucio Icilio e Publio Numitorio, rispettivamente, padre, fidanzato e zio materno di Virginia. Furono poi eletti consoli Lucio Valerio e Marco Orazio. Durante il loro consolato furono emanate diverse legge che confermarono e rafforzarono i diritti della plebe. Fra questa le \"Leges Valeriae Horatiae\" che riguardavano fra l'altro il diritto di appello, l'inviolabilit\u00e0 dei tribuni della plebe e le modalit\u00e0 delle loro elezioni.\nSecondo alcuni storici, gli eventi relativi a Lucio Siccio Dentato e Virginia, anche se riportati da Livio e altri autori, non sono da considerarsi completamente storici. Infatti gli autori dell'epoca dovettero basarsi su notizie tramandate secondo una tradizione orale in quanto, a causa del sacco di Roma del 390 a.C., la documentazione scritta antecedente quel periodo and\u00f2 dispersa. \u00c8 pertanto probabile che nei fatti raccontati ci sia un base di verit\u00e0 che poi si \u00e8 andata arricchendo nella tradizione orale con elementi tesi a darle dei connotati pi\u00f9 eroici.\nSecessione del 287.\nNel 290 l'esercito romano, guidato dai consoli Manio Curio Dentato e Publio Cornelio Rufino ebbe ragione degli ultimi Sanniti che si erano ritirati a Bovianum, dopo la pesante sconfitta subita ad Aquilonia. Subito dopo Curio Dentato si rivolse con il suo esercito verso i Sabini, per portare a termine il suo disegno di espansione dello Stato romano verso la costa adriatica, al fine di impedire per il futuro i collegamenti fra i popoli a nord della penisola e quelli al sud, che avevano consentito alla lega gallo-etrusco-italica di formarsi e di creare non pochi problemi a Roma.\nCurio Dentato si spinse in profondit\u00e0 nel territorio dei Sabini fra la Nera, l'Aniene e le fonti del Velino giungendo fino al Mare Adriatico. Ampi territori nella pianura di Reate e Amiternum furono confiscati e distribuiti a romani, mentre alle popolazioni locali fu offerto la cittadinanza romana senza diritti civili, la \"civitas sine suffragio\".\nTre anni pi\u00f9 tardi (287 a.C.), sotto i consoli Marco Claudio Marcello e Gaio Nauzio Rutilo, ci fu quella che \u00e8 da tutti gli storici indicata come l'ultima secessione della plebe. Non \u00e8 chiaro se la causa scatenante sia stata proprio la distribuzione delle terre confiscate ai Sabini, (allora queste erano riservate solo ai patrizi), oppure una ennesima situazione di criticit\u00e0 in cui si vennero a trovare i ceti pi\u00f9 deboli, per lo pi\u00f9 agricoltori, che al ritorno dalla guerra erano in difficolt\u00e0 per restituire i debiti contratti con i pi\u00f9 facoltosi patrizi. Questa volta per protesta la plebe si ritir\u00f2 sull'Aventino. Per risolvere la questione venne nominato un dittatore nella persona di Quinto Ortensio.\nNon \u00e8 noto come Ortensio convinse la folla a interrompere la secessione, ma vi riusc\u00ec. Sicuramente poco dopo egli, con il supporto di Curio Dentato, promulg\u00f2 una legge, la \"Lex Hortensia de plebiscitiis\", che stabiliva che le decisioni, e quindi le leggi, decise delle assemblee plebee (\"plebiscita\") valevano per tutti i cittadini romani, quindi anche per i patrizi.\nQuesta legge elimin\u00f2 quella che era oramai l'unica disparit\u00e0 politica rimasta fra le due classi, chiudendo, dopo circa duecento anni di lotte, il Conflitto degli Ordini. Questo evento, anche se \u00e8 ben lungi dal risolvere tutte le disuguaglianze economiche e sociali fra patrizi e plebei, segn\u00f2 comunque una svolta importante nella storia della democrazia romana in quanto diede luogo al formarsi di un nuovo tipo di nobilt\u00e0 (\"nobilitas\") patrizio-plebea che, consentendo una continuit\u00e0 nel governo della repubblica, ne costituir\u00e0 uno dei principali elementi di forza nella sua espansione economica e militare."}
{"id": "2578831", "revid": "110157", "url": "https://it.wikipedia.org/wiki?curid=2578831", "title": "In Love (Lura)", "text": "In Love \u00e8 il secondo album in studio della cantante Lura. L'album, pubblicato nel 2002, \u00e8 il primo inciso dalla cantante di origini capoverdiane con l'etichetta Lusafrica."}
{"id": "2578832", "revid": "287204", "url": "https://it.wikipedia.org/wiki?curid=2578832", "title": "Georgios Theotokis", "text": "Biografia.\nFu il terzo figlio di Nikolaos Andreas Theotokis di Corf\u00f9. Dopo essersi diplomato al liceo ionico, frequent\u00f2 il corso di giurisprudenza all'Universit\u00e0 ionica. Nel 1861, si laure\u00f2 e si trasfer\u00ec alla Sorbonne di Parigi per continuare gli studi.\nDopo il suo ritorn\u00f2 a Corf\u00f9, cominci\u00f2 a lavorare come avvocato. Nel 1879 vinse le elezioni comunali e divenne sindaco con una percentuale di consensi pari al 65%. Nel 1883 venne rieletto, salvo abbandonare questa carica nel 1885, quando Charilaos Trikoupis lo invit\u00f2 a diventare membro del Parlamento Ellenico, nelle file del Neoteristikon Komma (NK) o Partito Nuovo. Come sindaco, decise la costruzione del Teatro comunale di Corf\u00f9 nel 1885.\nNel maggio 1886, Trikoupis lo nomin\u00f2 \"Ministro degli affari navali\"; durante questa carica, Theotokis commission\u00f2 la realizzazione di tre navi da battaglia, la \"Spetsai\", l\"'Hydra\" e la \"Psara\". Inoltre miglior\u00f2 le condizioni della Marina greca, promuovendo un migliore allenamento e istituendo numerose accademie e scuole navali. In seguito, gli venne affidata la carica di \"Ministro degli affari ecclesiastici e della pubblica istruzione\". Con l'aiuto del professor Papamarkos, Theotokis propose al Parlamento una progressiva legislazione per incrementare l'istruzione in Grecia. La proposta di legge non pass\u00f2, a causa dell'opposizione di Theod\u014dros D\u012bligiann\u012bs.\nTra il 1903 e il 1909, Theotokis divenne per tre volte Primo Ministro della Grecia. Durante questo periodo, modernizz\u00f2 e rafforz\u00f2 l'esercito, forn\u00ec alleanza ai macedoni, facendosi notare per la sua calma e la sua attenta politica estera, subito prima delle Guerre balcaniche.\nSuo nipote, Giorgio Rallis lo critic\u00f2, a suo parere, per due gravi errori; sia per non essersi opposto all'invio delle truppe greche a Creta nel 1897, dove l'esercito ellenico sub\u00ec una decisa sconfitta. Il secondo errore, secondo Rallis, fu il rifiuto di Theotokis di fungere da mediatore tra il principe Giorgio di Grecia e Eleutherios Venizelos durante il loro conflitto, evento che crebbe fino a portare allo scisma nazionale."}
{"id": "2578835", "revid": "104458", "url": "https://it.wikipedia.org/wiki?curid=2578835", "title": "Valentyna \u0160ev\u010denko (sciatrice)", "text": "Biografia.\nSpecialista delle lunghe distanze, ha debuttato in campo internazionale ai Mondiali juniores di Breitenwang nel 1994, senza conseguire risultati di rilievo. In Coppa del Mondo ha esordito il 14 gennaio 1995 nella 15\u00a0km a tecnica classica di Nov\u00e9 M\u011bsto na Morav\u011b vinta da Elena V\u00e4lbe (60\u00aa), ha ottenuto il primo podio il 22 novembre 2003 nella 10\u00a0km a tecnica libera di Beitost\u00f8len cinta da Kristina \u0160migun-V\u00e4hi (2\u00aa) e la prima vittoria il 28 novembre successivo nella 10\u00a0km a tecnica classica di Kuusamo. Ha vinto, nella stagione 2003-2004, la Coppa del Mondo di distanza e si \u00e8 piazzata al terzo posto in classifica generale.\nIn carriera ha preso parte a cinque edizioni dei Giochi olimpici invernali, (19\u00aa nella 5\u00a0km, 11\u00aa nella 15\u00a0km, 14\u00aa nella 30\u00a0km, 20\u00aa nell'inseguimento, 9\u00aa nella staffetta), (12\u00aa nella 10\u00a0km, 21\u00aa nella 15\u00a0km, 5\u00aa nella 30\u00a0km, 21\u00aa nell'inseguimento), (21\u00aa nella 10\u00a0km, 7\u00aa nella 30\u00a0km, 14\u00aa nell'inseguimento, 8\u00aa nella staffetta), (9\u00aa nella 10 km, non conclude la 30 km, 14\u00aa nell'inseguimento, 13\u00aa nella staffetta) e -occasione in cui ha avuto l'onore di sfilare quale portabandiera della delegazione ucraina durante la cerimonia inaugurale- (24\u00aa nella 10 km, 14\u00aa nella 30 km, 27\u00aa nell'inseguimento, 12\u00aa nella staffetta), e a undici dei Campionati mondiali, vincendo una medaglia.\nVive a Brovary, nelle vicinanze di Kiev, \u00e8 sposata e ha un figlio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nPU = inseguimento\nTC = tecnica classica\nTL = tecnica libera\nMarathon Cup.\nMarathon Cup - vittorie.\nLegenda:\nMS = partenza in linea\nTL = tecnica libera"}
{"id": "2578838", "revid": "119758117", "url": "https://it.wikipedia.org/wiki?curid=2578838", "title": "Ludvig Dam", "text": "Partecip\u00f2 alle gare di nuoto dei Olimpiadi estive di Atene del 1906, gareggiando solo nei 100m stile libero, dove arriv\u00f2 sesto in semifinale.\nDue anni dopo, partecip\u00f2 alle Olimpiadi estive di Londra nel 1908. Arriv\u00f2 secondo, conquistando la medaglia d'argento, nella gara dei 100m dorso, nuotando in 1'26\"6, dietro solo al tedesco Arno Bieberstein. Prese parte anche alla staffetta 4x200m stile libero, con la squadra danese, arrivando secondi in semifinale, con un tempo totale di 12'53\"0, senza qualificarsi per la finale."}
{"id": "2578843", "revid": "149485", "url": "https://it.wikipedia.org/wiki?curid=2578843", "title": "Campionati mondiali militari di atletica leggera", "text": "I Campionati mondiali militari di atletica leggera (\"World Military Track &amp; Field Championship\") sono una competizione mondiale per atleti appartenenti ai gruppi sportivi delle varie forze armate, organizzata dal CISM (\"Conseil International du Sport Militaire\") che si tengono periodicamente con cadenza non costante. Nel 2009 sono giunti alla 43\u00aa edizione."}
{"id": "2578846", "revid": "2166030", "url": "https://it.wikipedia.org/wiki?curid=2578846", "title": "Charilaos Trikoupis", "text": "Biografia.\nDatosi alla carriera diplomatica, fu dapprima segretario dell'ambasciata greca a Londra e in seguito venne eletto presidente dell'Assemblea nazionale. Nominato ambasciatore nella capitale britannica, Trikoupis negozi\u00f2 abilmente con il governo britannico la cessione delle isole Ionie alla Grecia, che con il trattato di Londra, firmato dal diplomatico greco il 29 marzo 1864, divennero tre province elleniche. In compenso, gli inglesi ebbero l'usufrutto del porto di Corf\u00f9.\nNel 1865 fu eletto deputato di Missolungi, mentre nel 1866 divenne ministro degli Esteri nel governo di Mpenizelos Rouf\u014ds, dovendo affrontare in questa veste la Rivolta di Creta, scoppiata quello stesso anno contro il dominio dell'Impero ottomano. Entrato in contrasto con la politica retriva della corte, Trikoupis fu momentaneamente incarcerato, ma, una volta rimesso in libert\u00e0, continu\u00f2 la carriera politica, fino a divenire Primo ministro della Grecia l'8 maggio 1875.\nDurante il suo primo mandato, introdusse in Parlamento il principio della maggioranza parlamentare e combatt\u00e9 con qualche successo la piaga del brigantaggio, mentre in politica estera, in seguito alla guerra russo-turca scoppiata quello stesso anno, il primo ministro greco ordin\u00f2 la mobilitazione dell'esercito per l'acquisizione della Tessaglia, ancora sotto il dominio ottomano.\nDimessosi in seguito ad una crisi ministeriale, il politico greco ritorn\u00f2 pi\u00f9 volte alla guida del governo (2 novembre - 7 novembre 1878; 22 marzo - 25 ottobre 1880; 15 marzo 1882 - 1\u00ba maggio 1885; 21 maggio 1886 - 5 novembre 1890; 22 giugno 1892 - 15 maggio 1893; 11 novembre 1893 - 24 gennaio 1895), cercando di dare al Paese un assetto moderno e affrontando crisi gravissime. Nel 1885 infatti il governo greco dovette subire dalle grandi potenze l'umiliazione del disarmo e del blocco navale, per prevenire una possibile guerra con la Turchia, fatto per cui si dimise, mentre nel 1893 Trikoupis dovette dichiarare la bancarotta dello Stato, in seguito al fallimento di un prestito statale, e dimettersi dalla carica. Al suo ultimo mandato gli succedette Nikolaos Deligiannis, espressione del movimento irredentista greco."}
{"id": "2578848", "revid": "287204", "url": "https://it.wikipedia.org/wiki?curid=2578848", "title": "Artemis Fowl - L'incidente artico", "text": "Artemis Fowl - L'incidente artico (\"Artemis Fowl: The Artic Incident\") \u00e8 un romanzo fantasy per ragazzi scritto da Eoin Colfer nel 2002, secondo della serie di \"Artemis Fowl\".\nTrama.\nSpinella Tappo e Cicca Verbil stanno vigilando un accesso alla superficie per sventare eventuali emersioni illegali. Durante un sopralluogo, scoprono dei Goblin con delle tute speciali anti-calore, armati di Nasomolle, fucili laser illegali banditi perch\u00e9 potenzialmente mortali. Una scaramuccia tra gli agenti e i goblin si risolve con un tuffo dei goblin stessi verso il vulcano in eruzione - si sa che i goblin non brillano per intelligenza.\nUna successiva perlustrazione del navettiporto porta alla scoperta di una navetta clandestina, carica di Nasomolle adattati a funzionare con pile umane, proibite dal Popolo perch\u00e9 inquinanti.\nIl legame tra i goblin e le pile dev'essere per forza un umano e il primo pensiero va alla vecchia conoscenza Artemis Fowl II. Rapito e portato a Cantuccio, viene sottoposto alla \"retimmagine\", che permette di leggere le immagini impresse sulle retine. Scagionato da questa prova, Artemis decide di aiutare la LEP a trovare l'umano colpevole e i suoi collaboratori elfici. In cambio, chiede di essere aiutato nel salvataggio del padre, che si \u00e8 scoperto essere vivo ma nelle mani della mafia russa.\nMentre Spinella, Julius Tubero, Artemis e Leale sono impegnati trattenuti in superficie da un agguato di goblin, negli Stati Inferiori gruppi di goblin armati attaccano la LEP. Le armi della LEP sono fuori uso e questo obbliga a una ritirata strategica all'interno del comando. Dietro all'assalto e al malfunzionamento delle armi c'\u00e8 Opal Koboi, folletta megalomane in eterna rivalit\u00e0 con Polledro, in combutta con Briar Brontauro, ex-comandante LEP.\nSopravvissuti all'imboscata dei goblin, Julius Tubero e Spinella Tappo reclutano Bombarda Sterro, il nano cleptomane, per penetrare all'interno dei \"LabKob\" e mettere k.o. Opal e colleghi.\nLa missione di salvataggio di Artemis Fowl senior viene ripresa e portata alla conclusione con successo.\nIl messaggio in codice.\nIl messaggio, scritto in Centauriano, \u00e8 facilmente traducibile grazie a un estratto dal libro \"Le Profezie di Capalla\" (unico manoscritto miniato centauriano superstite)."}
{"id": "2578851", "revid": "125282750", "url": "https://it.wikipedia.org/wiki?curid=2578851", "title": "Artemis Fowl (romanzo)", "text": "Artemis Fowl \u00e8 un romanzo fantasy del 2001 scritto da Eoin Colfer, primo libro della serie di \"Artemis Fowl\".\n\u00c8 stato pubblicato in italiano nel 2001 dalla Arnoldo Mondadori Editore.\nTrama.\nArtemis Fowl, quattordicenne genio del male, nella sua prima avventura vuole impossessarsi dell'oro del Piccolo Popolo. Per farlo, per\u00f2, deve prima scoprire dove il Popolo si nasconde. Per questo va, insieme alla sua guardia del corpo Leale, nella cittadina di Ho Chi Min, dove abita una fata che, per\u00f2 ha ormai perso quasi tutti i poteri, perch\u00e9 \u00e8 entrata nelle case dei Fangosi, cio\u00e8 gli umani, senza \u201cinvito\u201d ossia senza permesso. Ad Artemis interessa perch\u00e9 tutti gli esseri fatati hanno con loro una copia del Libro, la Bibbia del Popolo, che indica dove si nascondono e come vivono. Lui le offre, in cambio di vedere il Libro, una purga per l'alcool che la fata aveva bevuto durante tutti gli anni in cui era stata bandita. Artemis riesce a decifrare il libro. Intanto, nel sottosuolo, Spinella Tappo stava mettendosi in uniforme per andare alla centrale LEP, dove lei era l'unica agente donna, e quindi presa sempre di mira dai suoi compagni e soprattutto dal suo comandante, Julius Tubero, che per\u00f2 in fondo la vuole aiutare. Nella sua prima missione Tubero manda Spinella ad intercettare un troll in Puglia. Il fatto \u00e8 che Spinella aveva finito la sua carica magica e non faceva il rito per ricaricarsi da circa quattro anni, cio\u00e8 da molto tempo, e che quindi poteva contare solo sull'equipaggiamento LEP. Spinella sconfigge il troll e parte per ricaricarsi, per\u00f2 viene catturata da Artemis e portata a casa Fowl. Appena saputa la notizia, Tubero chiama subito a s\u00e9 Polledro, centauro genio informatico al servizio della LEP che attiva subito le procedure per iniziare una stasi temporale, cio\u00e8 fermare il tempo per un tot di ore. Tubero sale subito in superficie e Polledro attiva la stasi. Insieme a tutta la Squadra Recupero e a Tubero sale in superficie Briar Brontauro, che propone subito un'idea: un blusciacquo, cio\u00e8 una bomba che uccide tutti gli esseri viventi presenti in un determinato punto, che non lascia residui. L'idea viene scartata subito da Tubero che vuole salvare Spinella e che manda la Squadra Recupero che viene annientata da Leale, dotato da Artemis di un elmetto anti-schermatura, rubato a Spinella, che permette di vedere un essere fatato anche se schermato. Per liberare Spinella, Artemis vuole l'oro del Popolo, molto oro del Popolo, ma commette un grave errore: pensa che nessuno, neanche un nano, possa entrare in casa sua. Tubero chiama a s\u00e9 Bombarda Sterro, nano cleptomane che pu\u00f2 entrare in qualsiasi casa. Sterro riesce ad entrare nella casa ma non a salvare Spinella. A Tubero non rimane altra scelta che pagare il riscatto, ma ha un'idea: pagare il riscatto, liberare Spinella ed eseguire poi un blusciacquo, eliminando cos\u00ec tutti nella casa e poter riprendere tutto il denaro. Il piano riesce fino a quando non esce Spinella, portando con s\u00e9 met\u00e0 del denaro avendo esaudito il desiderio di Artemis: guarire sua madre. Tubero esegue comunque il blusciacquo ma Artemis riesce a sfuggirgli con un trucco, salvando anche gli altri nella casa.\nLa profezia di Ohm.\nAll'interno del libro, a fondo pagina, scorre un testo scritto con l'alfabeto segreto del Popolo, caratteri simili ai geroglifici egizi: la \"Profezia di Ohm\".\nAdattamento cinematografico.\nDa questo libro \u00e8 stata tratta una versione cinematografica diretta da Kenneth Branagh che \u00e8 uscito il 12 giugno 2020 esclusivamente sulla piattaforma Disney+. Il protagonista \u00e8 interpretato da Ferdia Shaw."}
{"id": "2578852", "revid": "287204", "url": "https://it.wikipedia.org/wiki?curid=2578852", "title": "Nha Vida", "text": "Nha Vida \u00e8 l'album di debutto della cantante Lura, pubblicato nel 1996."}
{"id": "2578855", "revid": "123400173", "url": "https://it.wikipedia.org/wiki?curid=2578855", "title": "Artemis Fowl - Il codice Eternity", "text": "Artemis Fowl - Il codice Eternity (\"Artemis Fowl: The Eternity Code\") \u00e8 un romanzo fantasy per ragazzi del 2003 scritto da Eoin Colfer. \u00c8 il terzo libro del ciclo di \"Artemis Fowl\".\nTrama.\nArtemis Fowl, grazie alle armi della LEP e alla loro tecnologia avanzatissima, crea il Cubo, un \"supercomputer\" che unisce tecnologia umana ed elfica. Il Cubo non ha prezzo, ma viene usato per ricattare il magnate statunitense dei computer Jon Spiro: Artemis gli propone di tenerlo fuori dal mercato per dodici mesi, tempo pi\u00f9 che sufficiente a Spiro per svendere le sue azioni e acquistare quelle delle future \"Industrie Fowl\". Questa volta Artemis ha sbagliato i conti: Spiro riesce a sottrargli il Cubo e la sua guardia del corpo, Arno Tozz, ferisce mortalmente Leale.\nGrazie al sangue freddo di Artemis e all'intervento provvidenziale di Spinella Tappo, Leale sopravvive, anche se con qualche capello bianco in pi\u00f9. Il Cubo \u00e8 un pericolo per il Popolo: pur se protetto dal Codice Eternity, creato appositamente da Fowl jr, nelle mani sbagliate potrebbe trasformarsi in una catastrofe per gli Strati Inferiori. \nNel frattempo, Spiro, accortosi di non poter usare il Cubo, chiede alla mafia di Chicago di inviare qualcuno in Irlanda per prelevare il giovane Fowl. Carla Frazetti, la figlioccia del boss locale, invia due uomini, un \"ferraiolo\" (chi maneggia le armi) e una \"scimmia\" (che apre le porte): quest'ultimo \u00e8 un tale Lance Escava, gi\u00e0 noto come Bombarda Sterro, nano cleptomane in incognito. Saputo l'obiettivo della missione, Bombarda accetta l'incarico con l'intenzione di boicottare l'operazione e salvare l'amico. \nParte cos\u00ec la missione di recupero del Cubo, che coinvolge anche Juliet Leale, sorella della guardia del corpo, con la regia del centauro Polledro.\nA missione compiuta, Polledro fa uno spazzamente ad Artemis, Juliet e Leale, per evitare che il ragazzo s'immischi ancora con la vita del Popolo.\nMessaggio segreto.\nCome in ogni libro della serie Artemis Fowl sotto ogni pagina vi sono scritte delle parole; in questo libro sono scritte con il Codice Eternity, pi\u00f9 complicato e difficile da decifrare degli altri, perch\u00e9 si basa su delle barre messe sopra e sotto una linea immaginaria. Per decifrare il codice bisogna partire dagli indizi lasciati da Eoin, come la dedica alla Famiglia Power, la scritta sulla copertina e il lato del libro con copertina dura, dove \u00e8 scritto Eoin Colfer Artemis Fowl in codice Eternity."}
{"id": "2578857", "revid": "287204", "url": "https://it.wikipedia.org/wiki?curid=2578857", "title": "Artemis Fowl - La cassaforte segreta", "text": "Artemis Fowl - La cassaforte segreta (\"The Artemis Fowl Files\") \u00e8 una raccolta di racconti fantasy per ragazzi e materiale vario scritto dallo scrittore irlandese Eoin Colfer, relativo alla serie di romanzi di \"Artemis Fowl\". \nContenuti.\nIl libro contiene varie interviste ai personaggi: Artemis Fowl II, il genio criminale protagonista; Domovoi Leale, la guardia del corpo del giovane; Spinella Tappo, agente della LEP elfica; Julius Tubero, superiore di Spinella e capo della LEP; Polledro, il centauro capotecnico e inventore degli armamenti e delle tecnologie della LEP; Bombarda Sterro, nano cleptomane ricercato dalla LEP, coinvolto nelle avventure di Artemis. \nQuesto libro svela anche alcuni \"punti oscuri\" fra i vari libri e anche eventi precedenti il primo libro. Contiene anche un brano che descrive l'iniziazione di Spinella Tappo e un'avventura inedita di Bombarda Sterro e di Artemis che cercano di rubare assieme una tiara molto preziosa.\nNel libro c'\u00e8 un antico saggio consiglio in gnomico, come nei romanzi precedenti."}
{"id": "2578859", "revid": "1437722", "url": "https://it.wikipedia.org/wiki?curid=2578859", "title": "Rewind (singolo Vasco Rossi)", "text": "Rewind \u00e8 un singolo di Vasco Rossi, il quarto ed ultimo singolo estratto dall'album \"Canzoni per me\" uscito nel 1998. La canzone, pubblicata come singolo nel 1999 accompagna il \"Rewind tour\", che segue il successo dell'album \"Canzoni per me\", album di inediti pubblicato un anno prima. In seguito al singolo viene pubblicato l'album live \"Rewind\" che immortala alcune tappe del \"Rewind tour\" eseguito nel 1999.\nLa FIAT scelse questa canzone per pubblicizzare un suo prodotto, volendone citare la frase \u00abperch\u00e9 tu vai, vai veloce come il vento\u00bb, ma Vasco rifiut\u00f2 perch\u00e9 gli sarebbe stato dato un significato diverso.\nVideo musicale.\nIl video della canzone contiene alcuni spezzoni della tourn\u00e9e del 1999, la ragazza che balla \u00e8 l'attrice Marjo Berasategui."}
{"id": "2578862", "revid": "121366669", "url": "https://it.wikipedia.org/wiki?curid=2578862", "title": "Artemis Fowl - La colonia perduta", "text": "Artemis Fowl - La colonia perduta (\"Artemis Fowl: The Lost Colony\") \u00e8 un romanzo fantasy per ragazzi del 2006 dello scrittore irlandese Eoin Colfer, quinto libro del ciclo di \"Artemis Fowl\". \u00c8 stato pubblicato in inglese il 7 settembre 2006; in Italia \u00e8 stato pubblicato nel novembre 2007.\nTrama.\nDiecimila anni fa la Terra fu luogo di una tremenda battaglia per la conquista della magica terra irlandese fra umani ed esseri fatati. Questi ultimi, resisi conto dell'impossibilit\u00e0 della vittoria, decisero di ritirarsi sottoterra e condurre una vita nascosta agli occhi della specie rivale. Fra tutti gli esseri soprannaturali i demoni vollero per\u00f2 fare eccezione e decisero, piuttosto, di trasferire la loro piccola isola (l'isola di Hybras) in una dimensione atemporale, in modo da prepararsi ad una futura guerra contro gli umani. Qualcosa, nell'incantesimo, and\u00f2 per il verso sbagliato e i demoni finirono imprigionati in una sorta di Limbo, una dimensione intermedia.\nAi giorni nostri quell'incantesimo-prigione mostra segni di cedimento. Da un momento all'altro le malvagie creature potrebbero materializzarsi nuovamente sulla Terra, libere di devastarla, oppure sulla Luna, che esercita sui demoni una fortissima attrazione.\nIl popolo fatato non \u00e8 in grado di predire il momento esatto in cui si verificher\u00e0 l'incombente catastrofe. Ma c'\u00e8 chi \u00e8 sempre un passo avanti a loro: Artemis Fowl, che \u00e8 stato in grado di risolvere l'equazione temporale dove si cela la risposta al quesito. Nei suoi tentativi di intercettare un demone, Artemis si scontra con una misteriosa ragazza, Minerva Paradizo, che riesce a catturare per prima un demone.\nUna corsa contro il tempo vedr\u00e0 Artemis impegnato a rintracciare il demone rapito prima che il sortilegio del Limbo si dissolva completamente, liberando il flagello che racchiude. La situazione si capovolge, con Minerva dalla parte del \"bene\" e il demone rapito trasformato in stregone.\nCapitolo 1 - Ritorno al passato.\nArtemis Fowl II si trova a Barcellona con Domovoi Leale, davanti a \"Casa Mil\u00e0\". Artemis pensa ad alta voce ai diversi modi di entrare nell'edificio, o di dove potrebbero posizionarsi dei cecchini; ma confida anche a Leale che \u00e8 spesso distratto da una ragazza bionda seduta ad un tavolino con due uomini. Improvvisamente, mentre attraversano la strada, appare una creatura che lo trascina in un viaggio nello spazio-tempo: negli abissi, nell'universo, nel tempo. Infine Artemis torna a Barcellona, ma nel passato: l'architetto Antoni Gaud\u00ed sta progettando Casa Mil\u00e0, e Artemis gli d\u00e0 un consiglio sulla struttura del progetto. Intanto, Leale, a Barcellona, nel presente, sta assistendo a una scena di panico puro: l'arrivo del mostro non \u00e8 certo passato inosservato. Mentre tutti fuggono, per\u00f2, la ragazza in precedenza notata da Artemis rimane ferma, coi suoi due compagni, al proprio tavolo. Leale si accorge che la sua mano, che aveva cercato di afferrare Artemis, \u00e8 rimasta col ragazzo: Leale riesce a salvarlo e lo riporta nel presente. I due salgono a bordo di una limousine e si dirigono verso l'aeroporto. Leale spiega a Artemis che \u00e8 stato un braccialetto regalatogli da Juliet a salvarlo. Ma Artemis si accorge che il suo indice sinistro e il suo dito medio sinistro si sono scambiati di posto.\nCapitolo 2 - Bibbidi Buh.\nNel secondo capitolo, troviamo Spinella Tappo e Bombarda Sterro, nella loro nuova attivit\u00e0 di cacciatori di fuorilegge. I due sono all'inseguimento di Bibbidi buh, un \"pericoloso\" ladro di pesce. Durante l'inseguimento, Spinella riflette sulla diversit\u00e0 della sua situazione prima e dopo il congedo dalla LEP; infatti, si era licenziata nel . Mentre prima Spinella si occupava di pericolosi inseguimenti, missioni top-secret e aveva al suo comando abbastanza uomini da guidare una buona azione, ora si ritrova disarmata, con la sola compagnia di Bombarda. Dopo una particolare mossa di Bibbidi Buh, Spinella rimane quasi uccisa, ma salvatasi riesce, con l'aiuto di Bombarda, a bloccare Bibbidi Buh. Ritornando indietro per consegnare il ladro alla LEP, la compagnia incontra un gruppo di agenti, presumibilmente della LEP, capeggiati dal Comandante Vinyaya. Il comandante ordina di seguirla, e si dirige verso il Quartier Generale della Sezione Otto. Qui Spinella e Bombarda ritrovano Polledro, che nel frattempo si \u00e8 licenziato dalla LEP ed \u00e8 stato assunto dalla Sezione Otto, comandata da Vinyaya. Polledro spiega che un demone \u00e8 riuscito a fuggire dall'isola in cui i Demoni erano stati rinchiusi secoli prima, e che pensano che Artemis Fowl II sia coinvolto nella faccenda. Per questo chiedono a Spinella di andare a Casa Fowl per ottenere delle informazioni da Artemis. Spinella accetta di aiutare la Sezione Otto solo dopo aver saputo di che colore erano le uniformi.\nCapitolo 3.\nNel terzo capitolo ci troviamo a Hybras, la terra dei demoni. Conosciamo un giovane demone, N\u00b01, che, nonostante sia il pi\u00f9 anziano del gruppo, non ha ancora subito la metamorfosi completa. Un giorno, conosce Leon Abbot, che secoli prima ha concluso vittoriosamente la battaglia contro gli uomini. Nel tentativo di completare la propria evoluzione, N\u00b01 compie una magia: i demoni non dovrebbero essere in grado di fare magie. Abbot mette a tacere subito l'accaduto, ma N\u00b01 decide di raggiungere il vulcano dell'isola, l'unico contatto rimasto col mondo degli umani per salvare l isola di hybras.\nNuovi personaggi.\nN\u00b01.\nNel libro si apprende che in una dimensione separata da quella degli umani vivono i demoni, l'ottava e ultima famiglia del popolo, scomparsa una decina di millenni prima degli avvenimenti narrati nella storia. In particolare, fra questi si evidenzia il comportamento di N\u00b01: \u00e8 un diavoletto, ovvero un diavolo giovane non ancora \"schizzato\", cio\u00e8 non in piena maturit\u00e0. N\u00b01 sembra essere uno stregone, dato che, unico tra i demoni, \u00e8 in grado di fare magie. Recatosi verso il cratere del vulcano, unico tramite con la Terra, verr\u00e0 sbalzato nel nostro mondo e qui sar\u00e0 rapito da Minerva Paradizo. Grazie ad Artemis riuscir\u00e0 a salvare dall'incantesimo chiamato \"tocco della medusa\" il capo degli stregoni che diecimila anni prima aveva eseguito il tempincanto. \"Qwan\", il demone redivivo, gli mostrer\u00e0 i rudimenti per iniziare a conoscere e sfruttare i suoi poteri. Alla fine della storia il N\u00b01 scoprir\u00e0 di essere lo stregone pi\u00f9 potente che si sia mai visto fra le file del popolo. \nMinerva Paradizo.\n\u00c8 una ragazza di dodici anni nata a Cagnes-sur-Mer, nel sud della Francia, figlia di Gaspard Paradizo, chirurgo plastico di origine brasiliana. Artemis Fowl la incontra per la prima volta a Barcellona presso Casa Mil\u00e0; la giovane, accompagnata dal padre e da una guardia del corpo con una stampella -che in realt\u00e0 \u00e8 un fucile a dardi- attira l'attenzione di Artemis grazie alla sua riccioluta chioma bionda. La distrazione infastidisce non poco il ragazzo che disprezza questo genere di sensazioni dovute alla pubert\u00e0. Viene anche notata da Domovoi Leale al teatro Bellini, dove lui e Artemis stanno cercando di intercettare un demone in arrivo dal Limbo. Non \u00e8 una coincidenza; la giovane ha ideato un piano per catturale il magico essere e Artemis rimane abbastanza colpito dall'intelligenza della ragazza. Il piano riesce alla perfezione: Minerva riesce a catturare il piccolo demone e il giovane irlandese si complimenta da lontano con un applauso. La ragazza lo ringrazia con un inchino e prima di uscire dal teatro pronuncia due parole: \"Artemis Fowl\". \u00c8 l'inizio di una sfida tra i due giovani geni che li porter\u00e0 a scontrarsi e ad allearsi per la salvare l'Ottava Specie e non solo.\nQwan.\nQwan \u00e8 uno stregone, un tipo di demone. Gli stregoni nella serie di Artemis Fowl sono gli unici demoni che sanno usare la magia. La loro magia e pi\u00f9 forte di ogni altro essere magico. Gli stregoni sono anche gli unici demoni buoni.\nQwan era uno degli stregoni pi\u00f9 potenti dal tempo del teletrasporto di Hybras. Mentre tentava di effettuare questo trasporto nel Limbo con gli altri stregoni, il cerchio magico fu spezzato da Leon Abbot, che pietrific\u00f2 il resto degli stregoni. Qwan viene ritrovato da Artemis Fowl in una galleria d'arte a Taipei mille anni dopo. Grazie all'aiuto del demone Numero 1, stregone anche lui, riesce a rompere l'incantesimo, ma lui \u00e8 l'unico dei sette stregoni ad essere sopravvissuto. \nQwan accompagna Artemis Fowl, Spinella Tappo e Numero 1 fino a Hybras, dove scopre che il settimo stregone, Qweffor, \u00e8 imprigionato nel corpo di Leon Abbot. Quando hanno formato il cerchio magico finalmente Qweffor si riesce a liberare e riescono a salvare Hybras. Quando tornano sulla terra Qwan diventa l'istruttore di Numero 1.\nQweffor.\n\u00c8 il primo apprendista del demone-stregone Qwan. Ritenuto morto, in realt\u00e0 era stato fagocitato dalla coscienza del demone N'zall, nel quale era rimasto latente fino all'arrivo di Qwan ad Hybras, momento in cui si manifester\u00e0 prendendo possesso del corpo che condivideva.\nSezione Otto.\nLa Sezione Otto \u00e8 un reparto segreto della LEP, acronimo di Libera Eroica Polizia creata appositamente per il controllo dei demoni, appartenenti all'ottava famiglia del popolo; da qui il nome sezione Otto. Il capitano Spinella Tappo viene assunta in questa organizzazione per aiutare a far fronte a un'emergenza riguardante i demoni alla quale parteciper\u00e0 con Artemis Fowl.\nCodice Gnomico.\nAll'interno del libro, a fondo pagina, scorre un testo stampato in gnomico, l'alfabeto del Popolo, e trascritto risulta essere un antico consiglio."}
{"id": "2578863", "revid": "30445", "url": "https://it.wikipedia.org/wiki?curid=2578863", "title": "Secessione della plebe", "text": ""}
{"id": "2578864", "revid": "125830592", "url": "https://it.wikipedia.org/wiki?curid=2578864", "title": "Fabio Borini", "text": "Biografia.\nDal 2015 \u00e8 sposato con la modella britannica di origini irlandesi Erin O'Neill. Da lei ha avuto (nel settembre 2019) una figlia di nome Stella.\nIl 13 settembre 2020 consegue il diploma da geometra.\nCaratteristiche tecniche.\nIndicato, in giovane et\u00e0, come promessa del calcio internazionale, Borini \u00e8 abile nella lettura dell'azione e dotato di notevoli propriet\u00e0 balistiche sfoggiabili nel ruolo di esterno offensivo o punta centrale; solito procacciarsi il pallone anche in zone del campo non aderenti alla sua posizione, si distingue per visione di gioco, tecnica individuale, controllo della sfera e lucidit\u00e0 in area di rigore. Nel Milan, nella stagione 2017-2018, con l'allenatore Montella, viene spesso impiegato come laterale destro in un centrocampo a 4 o anche a 5. Successivamente, con il subentro di Gennaro Gattuso, viene utilizzato talvolta anche come terzino su entrambe le fasce.\nCarriera.\nClub.\nEsordi, Chelsea e Swansea City.\nMuove i suoi primi passi da giocatore nelle giovanili del Bologna nel 2001, per poi passare a quelle del Chelsea nel 2007. Nella stagione 2008-2009 diventa il capocannoniere della squadra delle riserve dei \"Blues\", con 10 gol in 11 partite, tra i quali uno contro il Manchester United nella FA Youth Cup. Il 1\u00ba settembre 2009 \u00e8 inserito dal manager connazionale Carlo Ancelotti nella lista per la partita di Champions League contro il Porto. Fa il suo esordio ufficiale con la prima squadra del club londinese pochi giorni dopo, il 20 settembre, nella partita di Premier League vinta per 3-0 contro il Tottenham.\nIl 17 marzo 2011 viene ceduto in prestito allo Swansea City, club gallese militante nella Football League Championship, fino al termine della stagione 2010-2011. Il 19 marzo segna una doppietta all'esordio contro il Nottingham Forest, risultando cos\u00ec decisivo per il definitivo 3-2. Realizza sei reti in campionato, determinanti per il 3\u00ba posto raggiunto dalla Swansea e la conseguente qualificazione ai play-off. Gioca da titolare le semifinali e la finale di Wembley, vinta 4-2 contro il Reading, che sancisce la prima promozione dello Swansea in Premier League.\nParma e Roma.\nArrivato a scadenza di contratto con il club londinese, nel mercato estivo approda al . Il 21 agosto 2011 disputa la sua unica gara ufficiale con i ducali, la partita Parma- (4-1) di Coppa Italia.\nIl 31 agosto passa alla Roma in prestito oneroso a 1,25 milioni con diritto di riscatto fissato a 7 milioni di euro. Disputa la sua prima gara con la maglia della Roma l'11 settembre 2011, esordendo in Serie A nella partita Roma-Cagliari (1-2), dove subentra nel secondo tempo a Osvaldo. Realizza la prima segnatura con la maglia giallorossa il 26 ottobre in Genoa-Roma (2-1). L'11 gennaio del 2012 segna il suo primo gol in Coppa Italia, siglando il 3-0 finale nella partita casalinga contro la Fiorentina. Il 23 gennaio la Roma lo acquista in compartecipazione per 2,3 milioni di euro, nell'operazione che porta Okaka in prestito al Parma. Il 5 febbraio sigla la sua prima doppietta nella gara casalinga contro l'Inter (4-0). Nelle gare successive i suoi gol risultano decisivi per le vittorie su e Palermo.\nIl 22 giugno Roma e Parma non trovano un accordo per decidere le sorti del giocatore e cos\u00ec tutto viene deciso alle buste. Il giorno seguente la Roma si aggiudica il giocatore offrendo 5,3 milioni alle buste e battendo l'offerta del Parma, di circa 4,2 milioni di euro.\nLiverpool e Sunderland.\nIl 13 luglio 2012 viene ufficializzata la sua cessione al , guidato dal suo ex allenatore allo Swansea, Brendan Rodgers, per 13,3 milioni di euro pi\u00f9 un bonus aggiuntivo di un milione legato ad alcuni obiettivi. Il 2 agosto seguente esordisce con la nuova maglia, nella partita di andata del 3\u00ba turno preliminare di Europa League contro il Gomel (1-0). Nella gara di ritorno, ad Anfield, realizza il suo primo gol con i \"Reds\". Il 18 agosto disputa la sua prima partita di campionato, nella sconfitta esterna per 0-3 contro il West Bromwich Albion. A causa di un infortunio al metatarso del piede, e in seguito ad un problema alla spalla, \u00e8 pero costretto a saltare gran parte della stagione. Al rientro dal secondo infortunio sigla il primo gol in Premier League con la maglia del Liverpool, nella partita vinta per 6-0 contro il Newcastle. Chiude la stagione con 20 partite tra campionato e coppe, realizzando due gol.\nIl 2 settembre 2013 viene ceduto al con la formula del prestito. Debutta nella sconfitta casalinga contro l'Arsenal (1-3) e segna il suo primo gol con la nuova maglia nella vittoria per 2-1 contro il Newcastle. Si ripete il 17 dicembre, nel match di Carling Cup vinto per 2-1 contro il Chelsea. Il 7 gennaio 2014, durante la semifinale di andata di Carling Cup, segna una rete decisiva dal dischetto nella vittoria casalinga per 2-1 contro il Manchester United, contribuendo al raggiungimento della finale, persa contro il .\nA fine stagione non viene riscattato e fa quindi ritorno al Liverpool, con cui resta per un anno (totalizzando 18 presenze e una rete) prima di fare ritorno al Sunderland, che lo acquista a titolo definitivo per 10,7 milioni di euro. Nella stagione 2015-2016 colleziona 26 presenze e 5 gol, contribuendo alla salvezza dei \"Black Cats\", ottenuta con una giornata d'anticipo.\nMilan.\nIl 30 giugno 2017 si trasferisce al in prestito con obbligo di riscatto fissato a 6 milioni di euro. Esordisce con la maglia rossonera il 27 luglio seguente, durante la partita -Milan (0-1), mentre segna il suo primo gol con il club milanese nel match di andata dei play-off di Europa League vinto per 6-0 a San Siro contro i macedoni dello . La prima rete in A con i nuovi colori arriva contro la , il 10 febbraio 2018, sigillando il 4-0 finale del match.\nDopo i primi due anni in cui trova abbastanza spazio, al terzo viene messo ai margini della rosa. Lascia il club nel gennaio 2020, dopo due anni e mezzo in cui ha giocato in molti ruoli.\nVerona.\nIl 14 gennaio 2020 si trasferisce al Verona. Il 19 gennaio trova la prima rete in giallobl\u00f9, all'esordio, nell'1-1 contro il Bologna. Nonostante qualche problema fisico, i 6 mesi all'Hellas sono positivi, con lui che realizza 3 reti, di cui una nel successo per 2-1 contro la Juventus futura campione d'Italia.\nFatih Karag\u00fcmr\u00fck.\nIl 14 dicembre seguente, dopo aver trascorso tre mesi da svincolato, viene tesserato dal , militante in S\u00fcper Lig, dove ritrova l'ex compagno di squadra Lucas Biglia.\nNazionale.\nEsordisce in nazionale Under-21 nel 2009. Segna il suo primo goal contro l'Ungheria in occasione della partita di qualificazione agli Europei del 2011 persa per 2-0. Il 29 marzo 2011, nel giorno del suo ventesimo compleanno, segna il suo primo gol in Under-21, firmando la rete del definitivo 2-2 nell'amichevole Germania-Italia disputata a Kassel.\nIl 26 febbraio 2012 riceve la sua prima convocazione in nazionale, da parte del CT Cesare Prandelli. Esordisce in Nazionale il 29 febbraio, a 20 anni, entrando in campo al posto di Alessandro Matri al 59' della partita amichevole Italia-Stati Uniti (0-1) disputata a Genova. Viene quindi inserito nella lista dei 23 convocati per l'Europeo 2012, durante il quale tuttavia non viene mai impiegato.\nPartecipa all'Europeo Under-21 in Israele nel 2013. Il 15 giugno segna il gol decisivo nella semifinale contro l'Olanda (1-0) che porta l'Italia in finale. Segna anche nella finale contro la Spagna il 4-2 finale nella sconfitta che consegna il trofeo alla nazionale iberica.\nNel maggio del 2016 \u00e8 stato convocato allo stage della nazionale maggiore dal CT Antonio Conte, che in seguito lo ha per\u00f2 escluso dai 23 giocatori che hanno partecipato all'Europeo 2016 in Francia.\nStatistiche.\nPresenze e reti nei club.\n\"Statistiche aggiornate al 20 febbraio 2022.\""}
{"id": "2578875", "revid": "287204", "url": "https://it.wikipedia.org/wiki?curid=2578875", "title": "Conde Nast Building", "text": ""}
{"id": "2578884", "revid": "729019", "url": "https://it.wikipedia.org/wiki?curid=2578884", "title": "Urquinaona (metropolitana di Barcellona)", "text": "Urquinaona \u00e8 una stazione delle linee L1 e L4 della metropolitana di Barcellona situata sotto Via Laietana.\nStoria.\nNel 1926 furono inaugurate le banchine della L4, la stazione faceva parte di un tratto diramazione del \"Gran Metro de Barcelona\". Pi\u00f9 tardi nel 1932 furono inaugurate le banchine della L1 con il primo prolungamento del \"Metro Trasversal\".\nNel 1972 con la chiusura della diramazione del Gran Metro (allora Linea III) si chiusero le banchine della L4, che furono riaperte un anno dopo come parte dell'allora Linea IV, che dal 1982 mut\u00f2 il nome in Linea 4."}
{"id": "2578886", "revid": "339392", "url": "https://it.wikipedia.org/wiki?curid=2578886", "title": "Televideo Regionale", "text": ""}
{"id": "2578888", "revid": "599013", "url": "https://it.wikipedia.org/wiki?curid=2578888", "title": "Vitalij Reva", "text": "Carriera.\nComincia nel settore giovanile del Dnipro Dnipropetrovs'k, poi dal 1995 al 2001 gioca 127 partite nell'Arsenal Kiev. Viene acquistato dalla nella quale tra il 2001 ed il 2005 gioca 50 volte e raggiunge la Nazionale ucraina. Passa al Tavrija Simferopol' e successivamente alla Dinamo-2 Kiev.\nNel 2007 torna all'Arsenal Kiev dove diventa anche capitano, prima di lasciare la squadra nel 2011 per passare all'Obolon'.\nNel 2012 passa al Kryvbas, a fine anno viene ceduto nuovamente all'Arsenal Kiev dove trascorre sei mesi prima di ritirarsi dal calcio giocato."}
{"id": "2578897", "revid": "767487", "url": "https://it.wikipedia.org/wiki?curid=2578897", "title": "Gascoyne (Dakota del Nord)", "text": "Gascoyne \u00e8 un centro abitato (\"city\") degli Stati Uniti, situato nella Contea di Bowman nello Stato del Dakota del Nord. Nel censimento del 2000 la popolazione era di 23 abitanti. L'abitato \u00e8 stato fondato nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Gascoyne si estende su una superficie di 2,60\u00a0km\u00b2, tutti occupati da terre.\nPopolazione.\nSecondo il censimento del 2000, a Gascoyne vivevano 23 persone, ed erano presenti 8 gruppi familiari. La densit\u00e0 di popolazione era di 9 ab./km\u00b2. Nel territorio comunale si trovavano 15 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 30,4% era al di sotto dei 18, l'8,4% fra i 25 e i 44, il 26,1% fra i 45 e i 64, mentre infine il 34,8% era al di sopra dei 65 anni di et\u00e0. L'et\u00e0 media della popolazione era di 60 anni. Per ogni 100 donne residenti vivevano 130,0 maschi."}
{"id": "2578899", "revid": "767487", "url": "https://it.wikipedia.org/wiki?curid=2578899", "title": "Giancarlo Onorato", "text": " Dopo gli esordi a capo degli Underground Life, da lui guidati dal 1977 al 1995, e dopo aver cofondato l'etichetta discografica Lilium Produzioni e La Mantide Edizioni Musicali, ha dato il via alle attivit\u00e0 di musicista solista e di romanziere, che lo hanno portato a pubblicare vari dischi e racconti.\nBiografia.\nEsordisce nel 1977, a soli diciassette anni, alla guida del gruppo Underground Life, scrivendo testi e musica. Dopo lo scioglimento del gruppo nel 1993, Onorato intraprende una carriera solista, pubblicando dischi con la sua etichetta discografica Lilium Produzioni, cofondata nel 1990, in compagnia dei fratelli Sandro ed Enzo Onorato.\nIl suo primo disco da solista, \"Il velluto interiore\", esce nel 1996, seguito da un tour senza l'ausilio di promozione. In seguito a un periodo di residenza a Basilea, pubblica nel 1998 \"Io sono l'angelo\", con la collaborazione della poetessa Anna Lamberti Bocconi ed ospitava diversi musicisti: Egle Sommacal ed Emidio Clementi dei Massimo Volume, Romina Salvadori e Massimo Lupo degli EstAsia, Lilith dei Not Moving ed Andrea Chimenti.\nDel 2001 \u00e8 invece \"Come fiori in mare - Luigi Tenco riletto\", un album di cover del cantante piemontese, mentre \"Falene\" risale al 2004: per l'ultimo disco, il cantante ha tenuto un solo concerto nel 2006. Nel 2010 esce \"Sangue Bianco\", registrato in cinque diverse sale di registrazione. Nel 2014 pubblica con Cristiano Godano l'album \"Ex Live\" registrato a Brescia nel dicembre 2013.\nNel 2017 esce un nuovo lavoro da solista intitolato \"Quantum\"\nParallelamente alla sua attivit\u00e0 musicale, Onorato scrive nel 1988 il romanzo \"Filosofia dell'aria\" e dal 1990 intraprende la carriera di pittore, che prosegue fino al 1999. Nel 1993 viene pubblicato in edizione limitata, per Stampa Alternativa, il racconto \"L'officina dei gemiti\". Nel 2007 esce \"Il pi\u00f9 dolce delitto\", pubblicato da Sironi Editore e nel 2013 \"Ex. Semi di musica vivifica\"."}
{"id": "2578901", "revid": "1957733", "url": "https://it.wikipedia.org/wiki?curid=2578901", "title": "Taxman (brano musicale)", "text": "Taxman \u00e8 una canzone dei Beatles scritta da George Harrison e pubblicata sul loro album del 1966 \"Revolver\".\nIl brano.\nIl testo del brano \u00e8 un sarcastico attacco al fisco e alle alte sfere del governo britannico dell'epoca. \"Revolver\" \u00e8 il disco in cui Harrison inizia a mettersi pi\u00f9 in luce, non solo componendo tre pezzi dell'LP, ma anche ricevendo l'onore del brano d'apertura. La canzone inizia con un colpo di tosse sul quale si sovrappongono il basso pulsante di Paul McCartney e la chitarra di Harrison.\nComposizione.\nQuando Harrison si rese conto che la maggior parte dei soldi guadagnati dai Beatles se ne andava in tasse, decise di scrivere una canzone per denunciare e prendere in giro l'assurdit\u00e0 del sistema fiscale britannico. I lauti guadagni dei Beatles li avevano fatti balzare in cima alla lista degli obiettivi degli esattori del fisco in Gran Bretagna, con la band costretta a pagare una \"supertassa\" del 95% sulle entrate totali, introdotta dal governo laburista di Harold Wilson.\nHarrison ricevette aiuto per il testo da parte di John Lennon, che scrisse qualche strofa per lui. Nel 1980, Lennon ricord\u00f2 in una intervista alla rivista \"Playboy\": \u00abMi ricordo quando [George] mi chiam\u00f2 per chiedermi di aiutarlo con \"Taxman\", una delle sue migliori canzoni. [...] Buttai gi\u00f9 qualche strofa per aiutarlo a fare andare avanti la canzone. Venne da me perch\u00e9 sapeva che Paul all'epoca non lo avrebbe aiutato. Neanche io avrei voluto farlo. [...] ma siccome gli volevo bene e non volevo ferirlo, mi morsi la lingua e dissi OK\u00bb.\nRegistrazione.\nIl secondo dei tre giorni che i Beatles impiegarono per la registrazione vedeva la composizione completa nella sua ossatura; mancavano per\u00f2 ancora il conteggio introduttivo, i cori di sottofondo e l'assolo finale di chitarra a opera di Paul McCartney.\nI cori in sottofondo citano \"Mr. Wilson\" e \"Mr. Heath\", rispettivamente il Primo Ministro inglese dell'epoca Harold Wilson (che aveva consegnato loro l'onorificenza Members of the Order of the British Empire appena l'anno prima) e Edward Heath il leader dell'opposizione, in seguito anche lui diventato Primo Ministro. Wilson e Heath erano i leader dei due maggiori partiti politici britannici, i Laburisti e i Conservatori.\nI versi \"\u00abHa, Ha, Mr. Wilson; Ha, ha, Mr. Heath\u00bb\", opera di Lennon, rimpiazzarono il ritornello velocizzato \u00abAnybody got a bit of money?\u00bb presente nella take 11, come si pu\u00f2 evincere dalla versione iniziale della canzone che venne pubblicata in seguito sull'Anthology 2 nel 1996.\nLa strofa che recita: \u00abNow my advice for those who die / Declare the pennies on your eyes\u00bb (\"Dunque un consiglio per chi muore / Dichiarate le monetine sui vostri occhi\") \u00e8 un riferimento alla curiosa tradizione anglofona, ormai in disuso, di posizionare due monetine sulle palpebre del defunto prima di seppellirlo.\nNel 1987, Harrison disse che era rimasto compiaciuto dal fatto che McCartney avesse voluto suonare l'assolo di chitarra in \"Taxman\". Riferendosi al celebre assolo di McCartney, Harrison disse: \u00abMi fece piacere che Paul abbia suonato in \"Taxman\". Se ci fate caso, gli ha dato un piccolo tocco indiano in mio onore\u00bb.\nCover.\nLa canzone \u00e8 stata eseguita e incisa su disco da svariati altri artisti, tra i quali Junior Parker, Black Oak Arkansas, Bill Wyman, The Music Machine, Stevie Ray Vaughan, Nickel Creek, Les Fradkin, Garrison Starr, Rockwell, i Mutual Admiration Society e i The Power Station.\nI Tom Petty and the Heartbreakers eseguirono la canzone durante il concerto tributo del 2002 a George Harrison, il \"Concert for George\", organizzato dopo la scomparsa del musicista.\nNel film parodia della storia dei Beatles \"All You Need Is Cash\" prodotto da Eric Idle dei Monty Python, tra l'altro grande amico di Harrison, George interpreta ironicamente proprio un esattore delle tasse, un \"taxman\"."}
{"id": "2578909", "revid": "110157", "url": "https://it.wikipedia.org/wiki?curid=2578909", "title": "Rhame", "text": "Rhame \u00e8 un centro abitato (\"city\") degli Stati Uniti, situato nella Contea di Bowman nello Stato del Dakota del Nord. Nel censimento del 2000 la popolazione era di 189 abitanti. La citt\u00e0 \u00e8 stata fondata nel 1908.\nGeografia fisica.\nSecondo i rilevamenti dell'United States Census Bureau, la localit\u00e0 di Rhame si estende su una superficie di 3,90\u00a0km\u00b2, tutti occupati da terre.\nPopolazione.\nSecondo il censimento del 2000, a Rhame vivevano 189 persone, ed erano presenti 47 gruppi familiari. La densit\u00e0 di popolazione era di 48,6 ab./km\u00b2. Nel territorio comunale si trovavano 117 unit\u00e0 edificate. Per quanto riguarda la composizione etnica degli abitanti, il 98,41% era bianco, e l'1,59% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 23,8% era al di sotto dei 18, il 7,9 fra i 18 e i 24, il 30,2% fra i 25 e i 44, il 19,0% fra i 45 e i 64, mentre infine il 19,0% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 92,9 maschi."}
{"id": "2578915", "revid": "767487", "url": "https://it.wikipedia.org/wiki?curid=2578915", "title": "Il vangelo secondo Precario", "text": "Il vangelo secondo Precario - Storie di ordinaria flessibilit\u00e0 \u00e8 un film del 2005 diretto da Stefano Obino e interpretato dagli attori dell'associazione culturale ARCI \"I Mostri\". Il film \u00e8 stato prodotto con il patrocinio dell'Assessorato al Lavoro e dell'Assessorato alle Politiche Giovanili della Provincia di Milano ed ha avuto un costo di soli 40.000 euro.\nReazioni.\nIl film \u00e8 stato oggetto di attenzione in ambito politico e sindacale, affrontando in tema del precariato e della legge Biagi. Il segretario della CGIL Guglielmo Epifani ha commentato cos\u00ec il film: \u00abIn questo titolo c'\u00e8 un'assonanza con \"Il Vangelo secondo Matteo\" di Pasolini. Perch\u00e9 intanto un santo? \u00c8 una metafora della sacralit\u00e0, perch\u00e9 la condizione di precario \u00e8 considerata la condizione degli ultimi, nei quali per\u00f2 non c'\u00e8 rassegnazione, piuttosto ansia di riscatto\u00bb. Di segno opposto l'opinione di Forza Italia, che tramite il sito Ragionpolitica.it ha definito il film \u00abdisinformazione allo stato puro per fini squisitamente politici\u00bb."}
{"id": "2578916", "revid": "1305772", "url": "https://it.wikipedia.org/wiki?curid=2578916", "title": "Scranton", "text": ""}
{"id": "2578919", "revid": "220256", "url": "https://it.wikipedia.org/wiki?curid=2578919", "title": "Aut-aut (rivista)", "text": ""}
{"id": "2578925", "revid": "819238", "url": "https://it.wikipedia.org/wiki?curid=2578925", "title": "Grado di prestazione", "text": "L'espressione grado di prestazione, nel linguaggio ferroviario, definisce quel numero attribuito alle singole tratte ferroviarie omogenee in cui viene divisa ogni linea ferroviaria in funzione della pendenza e della tortuosit\u00e0; esso definisce in pratica la maggiore o minore resistenza al moto di un treno e in base a esso viene calcolata la prestazione delle locomotive cio\u00e8 la massa rimorchiabile su quel determinato tratto di linea.\nIl grado di prestazione della linea \u00e8 quindi, praticamente, l'indicazione immediata della resistenza che la linea offre, in base alle sue caratteristiche altimetriche e planimetriche, cio\u00e8 salite, discese e curve, a un qualsiasi tipo di mezzo di trazione che spinga o traini carri o carrozze.\nSi ricorre all'uso del \"grado di prestazione\" per l'esigenza di attribuire ad un numero reale l'indicazione dell'andamento planoaltimetrico della tratta in oggetto intendendo con tale semplice numero sia il valore percentuale di pendenza che l'indice di tortuosit\u00e0. I gradi di prestazione, nelle linee ferroviarie italiane, sono 31 e sono indicati in apposita colonna delle fiancate principali dell'Orario di Servizio in corrispondenza dell'inizio dei singoli tratti; Il grado 1 si riferisce alle linee o tratti di linea pianeggianti o in discesa. Gli altri gradi, in ordine progressivo, sono attribuiti alle linee o tratti di linea con resistenza alla trazione via via crescente in relazione alle livellette in salita ed alle curve. \nPer determinati tratti di linea con brevi livellette di acclivit\u00e0 superiore a quella caratteristica del tratto stesso, il grado di prestazione \u00e8 rappresentato da un numero ed un indice, in basso a destra (esempio 38) il numero definisce il grado di prestazione principale caratteristico del tratto pi\u00f9 esteso, mentre l'indice definisce il grado di prestazione sussidiario relativo ai tratti pi\u00f9 acclivi e di breve estensione.\nNel caso di ferrovie secondarie o brevi nelle quali si svolgano solo servizi con mezzi automotori il sistema non viene applicato."}
{"id": "2578927", "revid": "767487", "url": "https://it.wikipedia.org/wiki?curid=2578927", "title": "Scranton (Dakota del Nord)", "text": "Scranton \u00e8 un centro abitato (\"city\") degli Stati Uniti, situato nella Contea di Bowman nello Stato del Dakota del Nord. Nel censimento del 2000 la popolazione era di 304 abitanti. La citt\u00e0 \u00e8 stata fondata nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Scranton si estende su una superficie di 2,30\u00a0km\u00b2, tutti occupati da terre.\nPopolazione.\nSecondo il censimento del 2000, a Scranton vivevano 304 persone, ed erano presenti 86 gruppi familiari. La densit\u00e0 di popolazione era di 132,7 ab./km\u00b2. Nel territorio comunale si trovavano 139 unit\u00e0 edificate. Per quanto riguarda la composizione etnica degli abitanti, il 99,01% era bianco, lo 0,33% era nativo e lo 0,66% apparteneva ad altre razze. La popolazione di ogni razza ispanica corrispondeva allo 0,66% degli abitanti.\nPer quanto riguarda la suddivisione della popolazione in fasce d'et\u00e0, il 26,0% era al di sotto dei 18, il 3,9 fra i 18 e i 24, il 24,0% fra i 25 e i 44, il 28,3% fra i 45 e i 64, mentre infine il 17,8% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 96,1 maschi."}
{"id": "2578930", "revid": "838137", "url": "https://it.wikipedia.org/wiki?curid=2578930", "title": "Hjalmar Johansson", "text": "Biografia.\nPartecip\u00f2 alle gare di nuoto, di tuffi e di atletica leggera delle Olimpiadi estive di Atene del 1906; gareggi\u00f2 nei 100m stile libero, arrivando ottavo in finale, nel salto in lungo da fermo, piazzandosi diciannovesimo, saltando 2,69 metri. Prese parte anche alla gara della piattaforma, dove si piazz\u00f2 sesto, con 143,4.\nDue anni dopo, partecip\u00f2 alle gare di nuoto e di tuffi delle Olimpiadi estive di Londra nel 1908. Vinse la gara dei piattaforma, conquistando la medaglia d'oro con un punteggio di 83,75. Prese parte anche alla gara dei 200 metri rana, classificandosi secondo al primo turno, nuotando in 3'21\"2.\nQuattro anni pi\u00f9 tardi, gareggi\u00f2 nelle gare di tuffi delle Olimpiadi estive di Stoccolma nel 1912, gareggiando nella piattaforma alta semplice, vincendo la medaglia d'argento con il punteggio di 39,3. Partecip\u00f2 anche alla gara della piattaforma 10 metri maschile, arrivando quarto con 67,80 punti."}
{"id": "2578935", "revid": "2039709", "url": "https://it.wikipedia.org/wiki?curid=2578935", "title": "Titolo di citt\u00e0 in Ungheria", "text": "L'Ungheria, al 1\u00ba gennaio 2008, conta 3152 comuni, di cui 298 possono fregiarsi del titolo di citt\u00e0 (in ungherese \"v\u00e1ros\" al singolare, \"v\u00e1rosok\" al plurale).\nIl numero delle citt\u00e0 non \u00e8 fisso, dal momento che frequentemente alcuni comuni assumono il titolo di citt\u00e0 attraverso un atto ufficiale del presidente della repubblica.\nLa capitale, Budapest, non appartiene ad alcuna contea e possiede un proprio territorio ed un proprio \"status\", mentre altre 23 citt\u00e0 vengono chiamate \"contee urbane\" (in ungherese \"megyei jog\u00fa v\u00e1ros\", traducibile come citt\u00e0 con diritto di contea).\nA 3 citt\u00e0 vengono riconosciute le caratteristiche di agglomerato: Budapest, Miskolc, P\u00e9cs e Gy\u0151r sta per diventare la quarta.\nLa citt\u00e0 pi\u00f9 popolosa \u00e8 Budapest, la meno popolosa \u00e8 P\u00e1lh\u00e1za con 1114 abitanti (censimento del 2001).\nPer quanto riguarda i comuni, il pi\u00f9 popoloso \u00e8 Solym\u00e1r (10.123 abitanti, dato 2010), mentre pi\u00f9 di 100 comuni hanno una popolazione inferiore ai 100 abitanti e in alcuni casi il numero degli abitanti \u00e8 meno di 20."}
{"id": "2578945", "revid": "921573", "url": "https://it.wikipedia.org/wiki?curid=2578945", "title": "Tony Denman", "text": "Fa il suo esordio cinematografico a 15 anni, nel film \"Little Big League\". Lavora sia nel cinema che nella televisione. Nel 1996, Joel Coen lo sceglie per interpretare Scotty Lundegard nel film premio Oscar \"Fargo\"."}
{"id": "2578946", "revid": "767487", "url": "https://it.wikipedia.org/wiki?curid=2578946", "title": "Andreas Embirikos", "text": "Nato in Romania da una famiglia greca, Embririkos si trasfer\u00ec con i genitori in Grecia quando aveva ancora sette anni e inizi\u00f2 a studiare facolt\u00e0 di filosofia all'Universit\u00e0 di Atene. Terminati gli studi cominci\u00f2 a scrivere le prime poesie ed in seguit\u00f2 comp\u00ec numerosi viaggi in Francia e in Inghilterra dove intraprese anche l'attivit\u00e0 di fotografo."}
{"id": "2578947", "revid": "385999", "url": "https://it.wikipedia.org/wiki?curid=2578947", "title": "SUSE", "text": ""}
{"id": "2578949", "revid": "120491592", "url": "https://it.wikipedia.org/wiki?curid=2578949", "title": "Lucia Tumiati Barbieri", "text": "Biografia.\nNasce a Venezia da Corrado Tumiati, medico scrittore antifascista, e Maria Luzzatto, ebrea. Trascorre una giovinezza brevemente serena perch\u00e9 le leggi razziali costringono madre e figlia a vivere nascoste. Maria e Lucia entrano a far parte delle staffette partigiane per Giustizia e Libert\u00e0, a Padova e a Venezia. Finita la guerra, nel 1945, Maria muore e Lucia torna a Firenze dove viveva il padre.\nSi laurea in lettere con una tesi su Collodi, e inizia a scrivere, per adulti, ma soprattutto per ragazzi e bambini. Dal 1970 entra a far parte del gruppo della Biblioteca di Lavoro, diretto da Mario Lodi, che pubblicher\u00e0, con l'editore Manzuoli di Firenze, 127 libretti (letture, guide, documenti) per la riforma in senso attivo della Scuola. Sempre al fianco di Lodi, dal 1983 scrive sul periodico AeB, un giornale interamente scritto e illustrato dai bambini. Ha collaborato alla rivista La Vita Scolastica, edita da Giunti editore. Scrive romanzi, racconti, fiabe, testimonianze. Nelle sue opere la Storia si mescola alla fantasia e la fantasia trova le sue radici nella realt\u00e0, senza mai abbandonare l'impegno sociale. La fantasia e l'esperienza di vita e di madre (\u00e8 sposata e ha due figli), oltre alla preziosa amicizia con Gianni Rodari, costituiscono la base di ci\u00f2 che scrive, e di come lo scrive.\nA proposito della sua opera e del concetto di libert\u00e0, la scrittrice afferma in una intervista concessa in forma privata:\nPremi.\nPremio Internazionale letterario Il Ceppo, Pistoia, 2011.\nPremio alla carriera dal Convegno Nazionale \"A scuola si legge\" organizzato da Giunti Scuola, Firenze, 2015.\nCronologia delle opere.\nLucia Tumiati ha donato nel 2013 le sue carte all'Archivio di Stato di Firenze, attraverso l'Associazione archivio per la scrittura femminile Alessandra Contini Bonacossi. Sui documenti \u00e8 attualmente in corso l'opera di inventario e catalogazione."}
{"id": "2578952", "revid": "984922", "url": "https://it.wikipedia.org/wiki?curid=2578952", "title": "Rio Grosso", "text": "Il Rio Grosso \u00e8 un fiume che scorre nel Frignano, nel comune di Pievepelago, ed \u00e8 affluente del Torrente Scoltenna.\nIl corso del Rio Grosso.\nIl Rio Grosso pone le sue sorgenti a 1500 metri circa, sulle pendici del Monte Cagapicchio. Inizialmente viene denominato col nome di Fosso del Pontaccio, e solo dopo la confluenza con il \"Fosso Pelosino\" dai Casoni viene chiamato Rio Grosso. In prossimit\u00e0 di Pievepelago riceve il Rio Piccolo, e si getta nello Scoltenna poche centinaia di metri dopo, poco prima del Rio Asinari.\n\u00c8 possibile seguire il basso corso del torrente col breve sentiero, realizzato nel 2007 dal CAI di Modena, che dal piazzale della Pieve del paese si congiunge alla zona sportiva."}
{"id": "2578955", "revid": "1543377", "url": "https://it.wikipedia.org/wiki?curid=2578955", "title": "Bavet", "text": "Bavet \u00e8 un posto di confine internazionale nella provincia di Svay Rieng, in Cambogia. La localit\u00e0 omologa oltreconfine \u00e8 Moc Bai, in Vietnam.\nBavet fa parte di una delle province pi\u00f9 povere della Cambogia. In effetti la sua vera risorsa economica \u00e8 la posizione geografica sulla Strada Nazionale N.1, lungo il tragitto di terra pi\u00f9 diretto tra Ho Chi Minh City e Phnom Penh.\nBavet \u00e8 una delle \"zone economiche speciali\" (SEZ - Special Economic Zones) della Cambogia e vi si sono perci\u00f2 insediate diverse industrie tessili e fabbriche di biciclette. L'attivit\u00e0 economica che pi\u00f9 salta all'occhio a Bavet resta comunque il gioco d'azzardo, praticato nei casin\u00f2 frequentati in prevalenza da vietnamiti.\nIn conformit\u00e0 alle politiche di decentralizzazione che il governo cambogiano sta attuando, il comune di Bavet \u00e8 diventato una municipalit\u00e0 tramite un sottodecreto del dicembre 2008."}
{"id": "2578957", "revid": "57872", "url": "https://it.wikipedia.org/wiki?curid=2578957", "title": "Clemente Promontorio", "text": "Biografia.\nNacque a Genova intorno al 1340 da una famiglia le cui origini sarebbero da ricercare nella val Polcevera. Benestante, forse impiegato nei commerci, venne scelto in giovane et\u00e0 come uno dei membri del Consiglio degli anziani.\nLa sua nomina avvenne in un periodo di caos istituzionale che vide in pochi giorni l'alternarsi di dogi nell'estate del 1393. Il 15 luglio 1393 Pietro Fregoso costrinse all'abdicazione il predecessore Antonio Montaldo e venne nominato doge (o si autonomin\u00f2 come descritto in altri testi storici). La carica dur\u00f2 solamente poche ore poich\u00e9 lo stesso Fregoso cedette il potere, con la forza, a Clemente Promontorio che assunse la carica il giorno stesso ma che a sua volta il giorno seguente dovette rinunciarvi in seguito a un compromesso tra le parti nobiliari e popolari che port\u00f2 alla massima carica della repubblica Francesco Giustiniani Garibaldo, considerato pi\u00f9 moderato e ben voluto da tutte le fazioni.\nClemente Promontorio, conclusa questa breve esperienza dogale, torn\u00f2 alla gestione dei suoi traffici e attivit\u00e0 commerciali, pur restando membro del Consiglio degli anziani. Anche con la dedizione a Carlo VI di Francia ricopr\u00ec diversi incarichi pubblici sotto i governatorati del gi\u00e0 doge Antoniotto Adorno e del marchese Teodoro II del Monferrato.\nMor\u00ec a Genova intorno al 1415 dove venne sepolto nell'antica chiesa di Santa Maria dei Servi, che sorgeva nel rione di via Madre di Dio."}
{"id": "2578961", "revid": "729019", "url": "https://it.wikipedia.org/wiki?curid=2578961", "title": "Schioppo a vento Gilardoni", "text": "Lo Schioppo a vento Gilardoni, noto anche col suo nome dialettale S\u0107i\u00f2po a vento Gilardoni, \u00e8 un'arma ad aria compressa individuale in dotazione all'esercito imperiale austriaco verso la fine del XVIII secolo. \u00c8 il primo fucile che sfrutta l'aria compressa ad essere stato utilizzato in operazioni militari.\nPrese il nome da Bartolomeo Gilardoni, talvolta scritto anche \"Girandoni\" (1729\u20131799), orologiaio e fabbro di Cortina d'Ampezzo.\nCaratteristiche.\nL'arma pesava 4,23\u00a0kg carica mentre da scarica 4,1\u00a0kg. In toto, senza baionetta misurava 1,227 m e la sola canna in acciaio brunito di forma ottagonale misurava 934,06\u00a0mm, ed era rigata con 12 solchi che permettevano al proiettile di eseguire una torsione completa prima di uscire dalla canna. Il calcio era fatto in legno di noce, mentre nella parte posteriore c'era il serbatoio dell'aria compressa a circa 200 atmosfere, fatto in lamiera martellata in due parti riunite con undici rivetti e saldate per la tenuta. Il tutto era ricoperto in cuoio. Mirino e tacca erano fissi (non permettevano dunque la regolazione) ed il castello del fucile era costruito in ottone e ottenuto per fusione.\nQuesto fucile era molto apprezzato poich\u00e9 non produceva n\u00e9 fumo n\u00e9 troppo rumore, aveva un rinculo piuttosto debole rispetto alle altre armi del tempo e la capacit\u00e0 di sparare anche venti colpi senza mai ricaricare era un vantaggio notevole. Il problema maggiore era che si trattava di un'arma delicata e spesso si rompeva, inoltre non aveva una grande gittata.\nStoria.\nFu adottato dall'esercito austroungarico nel 1799, su esplicita richiesta dell'imperatore Francesco II che ordin\u00f2 al generale Johann Albert von Shroeder di farli sperimentare. In quell'occasione se ne costruirono 274.\nIn tutto ne vennero prodotti circa 1300 esemplari, alcuni dotati perfino di tre serbatoi ed utilizzati in gran parte contro i turchi ottomani. L'imperatore fece costituire dei reparti speciali dotati di queste armi, che si rivelarono molto efficaci, ma anche molto dispendiose a causa delle lunghe e artigianali fasi di costruzione. L'efficacia \u00e8 documentata tra l'altro dall'ordine napoleonico di fucilare chiunque fosse stato trovato in possesso di quest'arma.\nProbabilmente un esemplare di quest'arma faceva parte dell'equipaggiamento della famosa spedizione di Lewis e Clark.\nIl fucile fu rimpiazzato nel 1801 dal fucile Stutzen ad avancarica.\nAlcuni esemplari giunti fino a noi sono custoditi ed esposti all'arsenale di Torino ed a Castel Sant'Angelo a Roma."}
{"id": "2578962", "revid": "1369234", "url": "https://it.wikipedia.org/wiki?curid=2578962", "title": "Tales Tlaija de Souza", "text": "Carriera.\nClub.\nIl 29 gennaio 2011 scende in campo nella partita di Coppa di Lega persa per 2-1 contro l'Estoril. Nel 2012 gioca 11 partite con il Joane in seconda serie portoghese.\nNel 2013 si trasferisce in Thailandia giocando per il Suphanburi.\nNazionale.\nHa giocato con la Nazionale brasiliana Under-17 e con la Nazionale brasiliana Under-20, con cui ha vinto il campionato sudamericano Under-17 del 2007 e il campionato sudamericano Under-20 del 2009; in quest'ultima competizione gioca 4 partite segnando un gol all'esordio al 51', dopo il suo ingresso in campo all'inizio del secondo tempo."}
{"id": "2578965", "revid": "1543377", "url": "https://it.wikipedia.org/wiki?curid=2578965", "title": "Get like Me", "text": "Get like Me \u00e8 il secondo singolo del rapper statunitense David Banner estratto dal quinto album \"The Greatest Story Ever Told\". Prodotto dallo stesso David Banner, reca la partecipazione del cantante R&amp;B Chris Brown e campiona \"It's Goin' Down\" di Yung Joc, il quale, nonostante appaia nel videoclip del singolo e canti anche il ritornello, non \u00e8 ufficialmente accreditato al di fuori dell'album.\nInformazioni.\n\"Get like Me\" era stata inizialmente pubblicata coi featuring di Chris Brown, Yung Joc e anche Jim Jones; la versione con Jim Jones \u00e8 poi diventata quella remix, lasciando spazio appunto a quella ufficiale con Chris Brown accreditato e Yung Joc non accreditato.\nLa canzone risulta essere il secondo singolo pi\u00f9 di successo di David Banner, dopo il precedente \"Play\": \"Get like Me\" ha infatti raggiunto la posizione n.16 nella \"Billboard Hot 100\", mentre \"Play\" aveva raggiunto nel 2005 la posizione n.7 nella stessa classifica.\nRemix e freestyle.\nIl remix del singolo \u00e8 in collaborazione con Jim Jones.\nDa segnalare che Lil' Wayne ha fatto un freestyle sulla base della canzone intitolato \"Stuntin\", in collaborazione con Drake e contenuto nel mixtape \"Dedication 3\".\nVideoclip.\nIl videoclip \u00e8 stato girato a Los Angeles da Ulysses Terrero. Ha debuttato il 13 maggio 2008 su BET a \"106 &amp; Park\" ed include i cameo di Barry Bonds, Gabrielle Union e dei fratelli Maloof Gavin e Joe. Sia Chris Brown, sia Yung Joc appaiono nel video. Il videoclip \u00e8 disponibile su siti come YouTube."}
{"id": "2578971", "revid": "57872", "url": "https://it.wikipedia.org/wiki?curid=2578971", "title": "Francesco Giustiniani Garibaldo", "text": "Biografia.\nDi professione mercante, nacque nel capoluogo genovese intorno al 1336. Francesco Giustiniani Garibaldo leg\u00f2 la sua vita principalmente ai traffici e alle attivit\u00e0 commerciali della famiglia, queste ultime molto ben radicate e distribuite nei territori della Maona di Scio e d'Oriente.\nLa sua nomina avvenne in un periodo di caos istituzionale che vide in pochi giorni l'alternarsi di dogi nell'estate del 1393. Il 15 luglio 1393 Pietro Fregoso costrinse all'abdicazione il predecessore Antonio Montaldo e venne nominato doge (o si autonomin\u00f2 come descritto in altri testi storici). La carica dur\u00f2 solamente poche ore poich\u00e9 lo stesso Fregoso cedette il potere, con la forza, a Clemente Promontorio che assunse la carica il giorno stesso ma che a sua volta il giorno seguente dovette rinunciarvi in seguito a un compromesso tra le parti nobiliari e popolari che port\u00f2 alla massima carica della repubblica Francesco Giustiniani Garibaldo, considerato pi\u00f9 moderato e ben voluto da tutte le fazioni.\nMa anch'egli mantenne la massima carica per soli quattordici giorni, fino al 30 luglio quando con il ritorno della fazione dei Montaldo in una Genova divisa tra fazioni e famiglie nobiliari, si riappropri\u00f2 della nomina dogale Antonio Montaldo, gi\u00e0 doge nel 1392.\nLasciato senza porre rimostranze il palazzo Ducale, accreditando l'ipotesi degli storici che la sua nomina non fosse dovuta ad ambizioni personali, ritorn\u00f2 alla gestione degli affari di famiglia. Tuttavia, il nome compar\u00ec ancora come podest\u00e0 di Savona e poi come procuratore del Banco di San Giorgio.\nMor\u00ec a Genova intorno al 1408 e venne sepolto nella chiesa di San Francesco di Castelletto."}
{"id": "2578974", "revid": "599013", "url": "https://it.wikipedia.org/wiki?curid=2578974", "title": "Ernesto Crocco", "text": "Era conosciuto come \"Crocco III\", per distinguerlo dai fratelli Felice e Giulio anch'essi calciatori.\nCarriera.\nNato in Per\u00f9 e cresciuto calcisticamente tra le file del esord\u00ec in prima squadra nella stagione 1913-1914 giocando con i suoi fratelli, reggiungendo con i \"rossoblu\" il secondo posto della classifica finale alle spalle del .\nDopo la guerra, prest\u00f2 i suoi servigi al , club di seconda fascia, con il quale per\u00f2 partecip\u00f2 alla Prima Categoria 1921-1922 organizzato dalla FIGC ottenendo il quarto ed ultimo posto del girone C della Lombardia.\nNel 1926 pass\u00f2 al Football Club Vado che militava in Seconda Divisione, e con il club ligure si piazz\u00f2 al quinto posto del Girone A Nord.\nAl termine della sua carriera calcistica torn\u00f2 in Per\u00f9 dove mor\u00ec nel 1955."}
{"id": "2578976", "revid": "547992", "url": "https://it.wikipedia.org/wiki?curid=2578976", "title": "Sergio Di Pinto", "text": "Biografia.\nSergio Di Pinto, inizia la carriera di attore nel 1974 nel film \"Il colonnello Buttiglione diventa generale\" con la regia di Mino Guerrini. Volto noto in una filmografia che va dagli anni \u201870, \u201880 ed anche \u201890 \u00e8 stato diretto da Dino Risi, Steno, Salvatore Samperi, Marco Risi, Carlo Vanzina e Sergio Rubini. Nella sua carriera vi sono anche alcune partecipazioni ai film della serie di Nico Giraldi, diretti da Bruno Corbucci. \nNel 2019 torna a recitare in teatro nel ruolo di Ricciotto il domestico del \"Marchese del Grillo\" con la regia di Valentino Fanelli."}
{"id": "2578977", "revid": "486946", "url": "https://it.wikipedia.org/wiki?curid=2578977", "title": "Libri gialli", "text": ""}
{"id": "2578978", "revid": "339392", "url": "https://it.wikipedia.org/wiki?curid=2578978", "title": "Libro giallo", "text": ""}
{"id": "2578979", "revid": "1543377", "url": "https://it.wikipedia.org/wiki?curid=2578979", "title": "Molefi Kete Asante", "text": "Attualmente insegna nel Dipartimento di studi afroamericani alla Temple University,\ndove ha istituito il primo\ndottorato di ricerca in studi afroamericani.\nAsante \u00e8 noto per la sua concezione filosofica afrocentristica e i suoi studi di comunicazione tra nazioni, etnie e culture diverse.\nHa fondato e dirige il \"Journal of Black Studies\"\ned \u00e8 autore di pi\u00f9 di 65 libri.\nBiografia.\nMolefi Kete Asante nacque col nome di Arthur Lee Smith Jr. a Valdosta (nello stato della Georgia), uno dei sedici figli degli operai Arthur e Lillie Smith.\nSuo padre lavorava prima in un magazzino di arachidi e poi nella compagnia ferroviaria Georgia-Southern Railways. Nei primi anni settanta Asante cambi\u00f2 il suo nome perch\u00e9 lo riteneva un nome da schiavo.\nPrimo membro della sua famiglia a diplomarsi, Asante consegu\u00ec la laurea alla Oklahoma Christian University nel 1964, la laurea magistrale alla Pepperdine University nel 1965 e il \"Doctor of Philosophy\" alla Universit\u00e0 della California, Los Angeles (nota anche come UCLA) nel 1968, tutti in Scienze della comunicazione.\n\u00c8 stato nominato professore ordinario all'et\u00e0 di 30 anni, alla State University of New York at Buffalo (nota anche come SUNY Buffalo).\nAlla UCLA, con un altro ex-studente di quella universit\u00e0, Robert Singleton, fondarono il \"Journal of Black Studies\", nel 1968. Per la pubblicazione si rivolsero a Sara Miller McCune, filantropa, una delle fondatrici e presidente della Sage Publications. La pubblicazione della rivista, bimensile, avvenne l'anno dopo con la Sage. All'inizio degli anni ottanta si trasfer\u00ec temporaneamente in Africa, dove tenne un corso di giornalismo allo Zimbabwe Institute of Mass Communication\nAd Harare, la capitale dello Zimbabwe, nasce uno dei suoi tre figli, M. K. Asante Jr. (1982), autore e regista cinematografico. La madre \u00e8 la coreografa Kariamu Welsh. Nel 1995 \u00e8 stato nominato re di Tafo (Akyem, Ghana).\nVive a Elkins Park in Pennsylvania con la moglie, Ana Yenenga, (entrambi coniugi in seconde nozze) originaria della Costa Rica e studiosa della cultura africana. Asante ha una visione afrocentrica e ritiene l'Africa e in particolare l'Egitto il luogo di nascita della civilt\u00e0.\n\u00c8 stato criticato per questi punti di vista e per il suo atteggiamento estremo \"circa il diritto dei professori bianchi di insegnare la storia dei neri americani\".\nIl suo pensiero \u00e8 stato principalmente influenzato da quello del defunto antropologo e scienziato senegalese Cheikh Anta Diop.\nNel 2007 la Gran Bretagna ha celebrato il centenario dell'abolizione della schiavit\u00f9. Tony Blair ha rinnovato, in quell'occasione, le scuse per quei misfatti. Asante, intervistato da PeaceReporter, ha commentato: \"Le dichiarazioni di Blair sono un primo passo ma la mia opinione \u00e8 che qualsiasi scusa dovrebbe includere una promessa di risarcimento per l'Africa... Ovviamente il danno \u00e8 impossibile da quantificare. Per questo il risarcimento dovrebbe essere pi\u00f9 che altro un atto morale dovuto, un tentativo di riparare il danno fatto. \u00c8 importante sottolineare che l'Africa non ha debiti di alcun tipo nei confronti dell'Europa\". Asante \u00e8 apparso nei documentari \"Faces of Evil\" e \"500 Years Later\".\nQuest'ultimo scritto e prodotto dal figlio M. K. Asante Jr., ed \u00e8 apparso anche nel suo \"sequel\", diretto da Owen Alik Shahadah e intitolato \"Motherland\", nel 2009. Ha partecipato a numerosi programmi televisivi (\"60 Minutes\", \"Today show\", ecc.) ed \u00e8 stato consultato da quotidiani autorevoli come \"New York Times\" e \"Newsweek\". Tra i numerosi riconoscimenti:\nFilm.\nMolefi Kete Asante ha partecipato ai documentari:"}
{"id": "2578989", "revid": "110157", "url": "https://it.wikipedia.org/wiki?curid=2578989", "title": "Los \u00c1ngeles (Cile)", "text": "Los \u00c1ngeles \u00e8 un comune del Cile, capoluogo della provincia di Biob\u00edo, che appartiene alla regione del B\u00edo B\u00edo, nella zona centro-sud del Cile, a 510\u00a0km da Santiago del Cile, la capitale del paese.\n\u00c8 una delle citt\u00e0 con la maggior crescita del paese negli ultimi decenni; i risultati preliminari del censimento del 2017 la proiettano come la sesta citt\u00e0 pi\u00f9 popolosa a sud di Santiago, dopo Concepci\u00f3n, Temuco, Rancagua, Puerto Montt e Talca."}
{"id": "2578990", "revid": "287204", "url": "https://it.wikipedia.org/wiki?curid=2578990", "title": "Wilma Neruda", "text": "Nata in una famiglia di noti musicisti, fu il padre Josef, organista presso la cattedrale di Brno, a introdurla allo studio del pianoforte poich\u00e9, secondo la mentalit\u00e0 dell'epoca, il violino non era uno strumento adatto alle donne. Un giorno fu per\u00f2 sorpresa a suonare quello del fratello e le fu permesso di studiarlo.\nLa famiglia si trasfer\u00ec poi a Vienna, dove ebbe come insegnante il professor Leopold Jansa. Comparve per la prima volta in pubblico a sette anni, eseguendo una sonata per violino di Bach.\nA Stoccolma spos\u00f2 il musicista svedese Ludvig Norman (1864), da cui ebbe Ludwig Norman Neruda, divenuto poi un noto alpinista. Quattro anni dopo, si trasfer\u00ec a Londra con il figlio. Dopo la morte del marito (1885), spos\u00f2 il musicista anglo-tedesco Charles Hall\u00e9 (1888) e per il quale, qualche anno dopo, assunse il titolo di \"Lady Hall\u00e9\". Rimasta di nuovo vedova, si trasfer\u00ec nel palazzo Beltramini di Asolo (l'attuale sede del municipio) che le era stato donato da Edoardo principe di Galles e futuro re del Regno Unito. La segu\u00ec il figlio, morto nel 1898 mentre scalava le Dolomiti. Quindi, si trasfer\u00ec a Berlino.\nJames Scott Skinner compose in suo onore il brano \"Madame Neruda\", ma anche Henri Vieuxtemps e Niels Gade le dedicarono alcuni pezzi.\nNel romanzo giallo \"Uno studio in rosso\" (1887) di Sir Arthur Conan Doyle, Sherlock Holmes e il Dottor Watson assistono ad una sua esibizione. Nel romanzo, la violinista viene chiamata \"Norman Neruda\", unendo dunque il suo cognome da sposata a quello da nubile, mentre il nome di battesimo non viene indicato."}
{"id": "2578991", "revid": "2231056", "url": "https://it.wikipedia.org/wiki?curid=2578991", "title": "Religione", "text": "La religione \u00e8 un costrutto sociale formato da quell'insieme di credenze, vissuti, riti che coinvolgono l'essere umano, o una comunit\u00e0, nell'esperienza di ci\u00f2 che viene considerato sacro, in modo speciale con la divinit\u00e0, oppure \u00e8 quell'insieme di contenuti, riti, rappresentazioni che, nell'insieme, entrano a far parte di un determinato culto.\nVa tenuto presente che \u00abil concetto di religione non \u00e8 definibile astrattamente, cio\u00e8 al di fuori di una posizione culturale storicamente determinata e di un riferimento a determinate formazioni storiche\u00bb. Lo studio delle \"religioni\" \u00e8 oggetto della \"Scienza delle religioni\" mentre lo sviluppo storico delle religioni \u00e8 oggetto della \"Storia delle religioni\".\nEtimologia.\nIl termine \"religione\" deriva dal latino \"rel\u00ecgio\", la cui etimologia non \u00e8 del tutto chiarita.\nSecondo Cicerone (106 a.C.-43 a.C.), la parola originerebbe dal verbo \"relegere\", ossia \"ripercorrere\" o \"rileggere\", intendendo una riconsiderazione diligente di ci\u00f2 che riguarda il culto degli d\u00e8i:\nJean Paulhan evidenzia come Lucrezio fece invece derivare \"religio\" dalla radice di \"re-ligare\", nel significato \u00abdei legami che uniscono gli uomini a certe pratiche\u00bb \u2013 derivazione che fu poi ritenuta tale anche da Lattanzio e Servio Mario Onorato (per\u00f2 col significato di \u00ablegarsi nei confronti degli dei\u00bb). Secondo Michael von Albrecht, da essa, poich\u00e9 verbo contrario all'idea di liberazione, Lucrezio ne deriv\u00f2 il significato negativo, del quale \u00e8: \u00abmolto grafica l'espressione \"religione refrenatus\" (5, 114), che rispecchia le inibizioni al pensiero filosofico causate dal paganesimo: l'uomo \u00e8 trattenuto, impedito, essendo le sue mani letteralmente \"legate dietro la schiena\"\u00bb. Inoltre \u00abparla spesso dei \u201cnodi stretti\u201d della \"religio\", dai quali Epicuro avrebbe liberato l'umanit\u00e0\u00bb.\n Un significato simile le aveva attribuito lo storico greco Polibio, dando alla religione, ma con particolare riguardo alla tradizione e ai costumi dei Romani, il senso di un \"instrumentum regni\".\nNello specifico Lattanzio (250-327), che fu ripreso anche da Agostino d'Ippona (354-430), correggendo Cicerone, sostiene:\nCos\u00ec lo studioso Luigi Alici (1950-) mette a confronto la lettura etimologica offerta da Agostino in \"De civitate Dei\" X,3, che si richiama a Cicerone, con quella di Lattanzio il quale \"preferisce insistere sull'idea primitiva di 'ci\u00f2 che lega' di fronte agli d\u00e8i\":\nTuttavia lo storico delle religioni italiano Enrico Montanari (1942-) osserva che:\nQuindi, per Enrico Montanari, l'origine del termine \"religione\" \u00e8 da ricercarsi nella coppia dei termini \"religere/relegere\" intesi come \"raccogliere nuovamente\", \"rileggere\" osservare \"con scrupolo e coscienziosit\u00e0 l'esecuzione di un atto\" e quindi eseguire con attenzione l'\"atto religioso\". Furono i primi teologi cristiani, nel IV secolo, a rovesciare il significato originario del termine per collegarlo al nuovo credo.\nAllo stesso modo osserv\u00f2 Gerardus van der Leeuw (1890-1950) che coniando l'espressione \"homo religiosus\" lo oppose all\"homo negligens\":\nStoria della definizione.\nOccidente.\nGrecia antica.\nIl termine che nella lingua greca moderna indica la \"religione\" \u00e8 (\"thr\u0113skeia\"). Tale termine \u00e8 collegato a (\"thr\u0113skos\"; \"pio\", \"timoroso di Dio\"). Quindi anche se nella cultura religiosa greco-antica non esisteva un termine che riassumesse quello che noi intendiamo oggi per \"religione\", \"thr\u0113skeia\" possedeva tuttavia un ruolo e un significato precisi: indicava la modalit\u00e0 formale con cui andava celebrato il culto a favore degli d\u00e8i. Scopo del culto religioso greco era infatti quello di mantenere la concordia con gli d\u00e8i: non celebrare loro il culto significava provocarne l'ira, da qui il \"timore della divinit\u00e0\" () che lo stesso culto provocava in quanto connesso con la dimensione del sacro.\nRoma antica.\nLa concezione romana di \"religione\" (\"religio\") corrisponde alla cura nei confronti dell'esecuzione del rito a favore degli d\u00e8i, rito che, per tradizione, va ripetuto finch\u00e9 non risulti correttamente eseguito. In questo senso i romani collegavano al termine di \"religione\" un senso di timore nei confronti della sfera del sacro, sfera propria del rito e quindi della religione stessa.\nIn un ambito pi\u00f9 aperto i romani accoglievano comunque tutti i riti che non contrastassero con il \"mos maiorum\" dei tradizionali riti religiosi, ovvero con il costume degli antenati. Quando nuovi riti, e quindi \"novae religiones\", venivano a contrastare con il \"mos maiorum\" questi venivano proibiti: fu il caso, ad esempio e di volta in volta, delle religioni ebraica, cristiana, manichea e dei riti \"bacchanalia\".\nLa prima definizione del termine \"religione\", ovvero del suo originario termine latino \"religio\", la dobbiamo a Cicerone il quale nel \"De inventione\" cos\u00ec la esprime:\nCon l'epicureo Lucrezio (98 a.C.-55 a.C.) si affaccia una prima critica alla nozione di religione intesa qui come un elemento che sottomette l'uomo per mezzo della paura e da cui il filosofo deve liberarsi:\nOccidente cristiano.\nLe prime comunit\u00e0 cristiane non utilizzarono il termine \"religio\" per indicare le proprie credenze e pratiche religiose. Con il tempo, tuttavia, diffusamente a partire dal IV secolo, il Cristianesimo adott\u00f2 tale termine nell'accezione indicata da Lattanzio, individuandone l'unicit\u00e0 in quanto la \"religione\" era l'unica via di salvezza per l'uomo.\nLa relazione tra \"religio\" cristiana e quelle dei culti o delle \"filosofie\" precedenti fu variamente interpretata dagli esegeti cristiani. Giustino (II secolo), ma anche Clemente Alessandrino e Origene, sostennero che partecipando tutti gli uomini al \"Verbo\" coloro che tra questi vissero secondo \"ragione\" erano comunque dei cristiani. Con Tertulliano (III secolo) la prospettiva cambi\u00f2 e le differenze tra mondo \"antico\" e il mondo dopo la \"rivelazione\" cristiana furono decisamente accentuate.\nCon Agostino d'Ippona (354-430), ma gi\u00e0 precedentemente con Basilio, Gregorio Nazianzeno e Gregorio di Nissa, il pensiero platonico rappresent\u00f2 per i teologi cristiani un esempio della comprensibilit\u00e0 di cosa fosse la vera \"religione\".\nRispetto ai significati del termine \"religione\" nel mondo cristiano, lo storico delle religioni svizzero Michel Despland osserva che:\nQuindi se inizialmente il termine \"religione\" \u00e8 assegnato esclusivamente agli ordini religiosi, a partire dalla Francia il termine accoglie dapprima anche quei pellegrini o cavalieri che se ne mostrano degni attraverso il mantenimento dei loro voti, poi i mercanti onesti e gli sposi fedeli, aprendo cos\u00ec il termine all'intero mondo laicale che osserva con scrupolo i precetti della Chiesa.\nCon la Scolastica la \"religione\" venne collocata tra le \"virt\u00f9 morali\" inserite nella \"giustizia\" in quanto essa rende a Dio l'onore e l'attenzione che gli sono \"dovuti\" esprimendosi con atti esteriori, come la liturgia o il voto, ed atti interiori, come la preghiera o la devozione.\nInfine il termine \"religione\" diviene sinonimo di \"civilt\u00e0\". Con la Riforma protestante a partire dal XVI secolo il termine \"religione\" \u00e8 assegnato a due confessioni cristiane distinte, e solo con il XVII secolo l'Ebraismo e l'Isl\u0101m saranno considerate \"religioni\".\nLe Guerre di religione del XVI secolo provocarono in Francia l'abbandono dell'idea che il termine \"religione\" potesse essere sovrapponibile a quello di civilt\u00e0 e, ad incominciare dal XVII secolo, alcuni intellettuali francesi avviarono una critica serrata al valore stesso della religione.\nOccidente moderno e contemporaneo.\nA partire dal XVII secolo, la Modernit\u00e0 attribuisce valore supremo alla razionalit\u00e0 affrontando con questo strumento conoscitivo anche l'alveo della religione che cos\u00ec viene sottoposto al suo esame.\nSe da una parte autori come Gottfried Wilhelm von Leibniz (1645-1716) e Nicolas Malebranche (1638-1715) dopo l'analisi razionale esaltarono i valori religiosi, altri, come ad esempio John Locke (1632-1704) o Jean-Jacques Rousseau (1712-1778), utilizzarono la \"ragione\" per spogliare la \"religione\" dei suoi contenuti non giustificabili razionalmente.\nAltri autori, come l'irlandese John Toland (1670-1722) o il francese Voltaire (1694-1778) furono propugnatori del deismo, una lettura decisamente razionalista della religione.\nCon David Hume (1711-1776) vi fu un rifiuto dei contenuti razionali della religione, nell'insieme considerata un fenomeno del tutto irrazionale, nato dai timori propri dell'uomo nei confronti dell'universo. Partendo dal giudizio di \"irrazionalismo\" della religione, in Occidente, con ad esempio Julien Offray de La Mettrie (1709-1751) o Claude-Adrien Helv\u00e9tius (1715-1771), si affacciarono le prime critiche radicali alla religione che portarono all'affermazione dell'ateismo.\nIn questo ambito Paul Henri Thiry d'Holbach (1723-1789) giunse a sostenere che:\nCulture non occidentali.\nNelle culture non occidentali il termine \"religione\" viene reso con termini che non hanno la stessa etimologia latina. Cos\u00ec, se in Occidente, fatto salvo la lingua greca, il termine \"religione\" ha ovunque origine dal latino \"religio\", l'etimologia del termine ebraico origina invece da un termine proprio dell'antico persiano, allo stesso modo l'arabo dove il termine \"religione\" origina dall'avestico. Nelle lingue del Subcontinente indiano invece il termine \"religione\" viene reso con termini di origine sanscrita e, in Estremo Oriente, con termini di origine cinese.\nVicino e Medio Oriente.\nTale termine compare alcune volte nel \"Tanakh\", cos\u00ec nel \"Libro di Ester\"\nIn questo verso \u05d3\u05ea (\"dath\") sta per \"editto\", \"legge\", \"decreto\". L'ebraico \"dath\" deriva dall'avestico e dall'antico persiano \"d\u0101ta\".\nIl termine avestico \"d\u0101ta\" possiede in quella lingua sempre il significato di \"legge\" o di \"legge di Ahura Mazd\u0101\", ovvero legge del Dio unico e supremo dello Zoroastrismo.\nIl termine arabo \"d\u012bn\" deriva dal medio persiano \"d\u0113n\".\nTale termine deriva dal termine medio persiano \"d\u0113n\" che, a sua volta, deriva dall'avestico \"da\u0113n\u0101\" che in quella antica lingua significa \"religione\" intesa come splendore, luminosit\u00e0 di Ahura Mazd\u0101. \"Da\u0113n\u0101\" a sua volta proviene, nella medesima lingua, dalla radice \"d\u0101y\" (vedere).\nSubcontinente indiano.\nNella lingua hindi, la lingua ufficiale e pi\u00f9 diffusa dell'India, il termine occidentale \"religione\" viene reso come \u0927\u0930\u094d\u092e (alfabeto devanagari) traslitterato in caratteri latini come \"Dharma\".\nGianluca Magi precisa tuttavia che il termine \"Dharma\"\nIl termine \"Dharma\" (\u0927\u0930\u094d\u092e) \u00e8 usato nella maggior parte delle religioni di origine indiana per indicare tali contesti religiosi: Induismo (\u0938\u0928\u093e\u0924\u0928 \u0927\u0930\u094d\u092e \"San\u0101tana Dharma\"), Buddhismo (\u092c\u094c\u0926\u094d\u0927 \u0927\u0930\u094d\u092e \"Buddha Dharma\"), Giainismo (\u091c\u0948\u0928 \u0927\u0930\u094d\u092e \"Jain Dharma\") e Sikhismo (\u0938\u093f\u0916 \u0927\u0930\u094d\u092e \"Sikh Dharma\").\nMa anche per indicare le religioni occidentali come l'Ebraismo (\u092f\u0939\u0942\u0926\u0940 \u0927\u0930\u094d\u092e, \"Dharma\" ebraico) o il Cristianesimo (\u0908\u0938\u093e\u0908 \u0927\u0930\u094d\u092e, \"Dharma\" cristiano)\nIl termine \"Dharma\" deriva dalla radice sanscrita \"dh\u1e5b\" traducibile in italiano come \"fornire una base\", ovvero come \"fondamento della realt\u00e0\", \"verit\u00e0\", \"obbligo morale\", \"giusto\", \"come le cose sono\" oppure \"come le cose dovrebbero essere\".\nEstremo Oriente.\nIn lingua cinese il termine occidentale \"religione\" viene reso come \u5b97\u6559, traslitterato in caratteri latini in \"z\u014dngji\u00e0o\" (Wade-Giles \"tsung-chiao\").\nDa questa lingua il termine religione (\u5b97\u6559) viene cos\u00ec reso nelle altre lingue estremo-orientali in:\nIn lingua cinese \u6559 (\"ji\u00e0o\") rende anche il khotanese \"de\u015ban\u0101\", a sua volta resa del sanscrito \"de\u015bayati\" (causativo del verbo di III classe \"di\u015b\": \"mostrare\", \"assegnare\", \"esibire\", \"rivelare\") e anche il sanscrito \"\u015b\u0101sana\" (insegnamento).\nIl carattere \u6559 \u00e8 formato da \u5b50 (\"z\u01d0\", bambino, dove la figura stilizzata \u00e8 avvolta in fasce e agita le braccia), \u8002 (\"l\u01ceo\", vecchio).\nMentre \u5b97 (\"z\u014dng\") indica \"scuola\", \"tradizione acclarata\", \"religione\" quindi \u5b97\u6559 \"insegnamento di una tradizione acclarata/religione\".\nIl carattere cinese \u5b97 (\"z\u014dng\") \u00e8 formato dai caratteri \u5b80 (\"mi\u00e1n\", tetto di un edificio) e \u793a ( \"sh\u00ec\" \"altare\", oggi nel significato di \"mostrare\") a sua volta composto da \u4e01 (altare primitivo) con ai lati \u4e36 (gocce di sangue o di libagioni); il tutto a significare \"edificio che contiene un altare\".\nLe singole religioni vengono indicate dal nome che le caratterizza seguite dal carattere \u6559 (\"ji\u00e0o\"): Buddhismo \u4f5b\u6559 (\"F\u00f3ji\u00e0o\" da \u4f5b \"F\u00f3\" Buddha), Confucianesimo \u5112\u6559 (\"R\u00faji\u00e0o\", da \u5112 \"R\u00fa\", letterato confuciano), Daoismo \u9053\u6559 (\"D\u00e0oji\u00e0o\" da \u9053 \"D\u00e0o\") Cristianesimo \u57fa\u7763\u6559 (\"J\u012bd\u016bji\u0101o\" da \u57fa\u7763 \"J\u012bd\u016b\" Cristo), Ebraismo \u72b9\u592a\u6559 (\" Y\u00f3ut\u00e0iji\u00e0o\" da \u72b9\u592a \"Y\u00f3ut\u00e0i\" Giuda), Isl\u0101m (\u4f0a\u65af\u5170\u6559 \"Y\u012bs\u012bl\u00e1nji\u0101o\" da \u4f0a\u65af\u5170 \"Y\u012bs\u012bl\u00e1n\" Isl\u0101m).\nDescrizione.\nIl dibattito sulla nozione di religione.\nLa nozione di \"religione\" \u00e8 problematica e dibattuta.\nDa un punto di vista fenomenologico-religioso il termine \"religione\" \u00e8 collegato alla nozione di sacro:\nDa un punto di vista storico-religioso la nozione di \"religione\" \u00e8 collegata al suo esprimersi storico:\nDa un punto di vista antropologico-religioso la \"religione\" corrisponde al suo modo peculiare di manifestarsi nella cultura:\nAnche se come evidenzia lo stesso Enrico Comba:\nQuindi, come notano Carlo Tullio Altan e Marcello Massenzio, il fenomeno della religione:\nAnalisi filosofica.\nNatura problematica della definizione di \"religione\"\nLa definizione moderna del termine \"religione\" \u00e8 problematica e controversa:\nGi\u00e0 Max Weber aveva sostenuto che:\nMelford E. Spiro (1920-) e Benson Saler obiettano in proposito che quando non si definisce l'oggetto di indagine in modo esplicito si finisce per definirlo in modo implicito.\nLo storico polacco Leszek Ko\u0142akowski (1927-2009) rileva invece che:\nLe spiegazioni sulla natura e le ragioni dell'esistenza dei credi religiosi\nIl filosofo tedesco Ludwig Feuerbach (1804-1872) sosteneva che:\nla religione consiste di idee e valori prodotti dagli esseri umani, erroneamente proiettati su forze e personificazioni divine. Dio sarebbe quindi la costruzione di un Super uomo (uomo potenziato con attribuiti ideali dati dall'uomo stesso). \u00c8 una forma di alienazione (che non ha lo stesso significato attribuito da Marx), in quanto la religione estranea l'uomo da s\u00e9 stesso facendogli credere di non essere in prima persona: l'uomo \u00e8 sottomesso da s\u00e9 stesso. La religione si trova ad essere dunque un rifugio dell'uomo di fronte alla durezza della realt\u00e0 quotidiana.\nKarl Marx (1818-1883) afferm\u00f2 che:\nla Religione \u00e8 \u00abil gemito della creatura oppressa, l'animo di un mondo senza cuore, cos\u00ec come \u00e8 lo spirito d'una condizione di vita priva di spiritualit\u00e0. Essa \u00e8 l'oppio dei popoli\u00bb.\nSecondo l'ottica di Max Weber (1864-1920):\nle Religioni mondiali sarebbero capaci di raccogliere vaste masse di credenti e di influenzare il corso della storia universale. Weber non crede che la religione sia una forza conservatrice (Karl Marx), bens\u00ec crede che essa possa provocare enormi trasformazioni sociali: La religione influisce sulla vita sociale ed economica. Il Puritanesimo e il protestantesimo, ad esempio, furono all'origine del modo di pensare capitalistico. Ne \u201dL'etica protestante e lo spirito del capitalismo\u201d Weber discusse ampiamente l'influenza del cristianesimo sulla storia dell'Occidente moderno.\nWeber scopr\u00ec che effettivamente alcune religioni sono caratterizzate da un ascetismo ultramondano, che privilegia la fuga dai problemi terreni, distogliendo gli sforzi dallo sviluppo economico. Il cristianesimo sarebbe una religione di salvezza per Weber, poich\u00e9 \u00e8 incentrata sulla convinzione che gli esseri umani possano essere salvati purch\u00e9 scelgano la fede e seguano le sue prescrizioni morali. Le religioni di salvezza presentano un aspetto rivoluzionario perch\u00e9 sono caratterizzate da un ascetismo intramondano, cio\u00e8 uno spirito religioso che privilegia la condotta virtuosa in questo mondo. Le religioni asiatiche invece avevano un atteggiamento di passivit\u00e0 rispetto all'esistente.\nTra le riflessioni contemporanee, particolarmente interessante \u00e8 la spiegazione del fenomeno religioso proposta da Marcel Gauchet a iniziare dall'opera del 1985 \"Il Disincanto del mondo\": secondo lo storico-filosofo francese, la religione non \u00e8 n\u00e9 una tensione individuale verso il trascendente, n\u00e9 una costruzione funzionale alla giustificazione del potere. La religione va invece intesa, in una prospettiva storica e antropologica, come maniera particolare di strutturazione dello spazio sociale e umano. In particolare la forma pi\u00f9 pura di religione \u00e8 da rintracciare negli animismi che caratterizzano quelle societ\u00e0 che Pierre Clastres definisce \u201ccontro lo Stato\u201d. Nelle societ\u00e0 di questo tipo, la legge viene cio\u00e8 fatta risalire a un tempo e a forze assolutamente altre rispetto al presente e nessun membro della societ\u00e0 pu\u00f2 quindi rivendicare un rapporto privilegiato con il trascendente. La nascita di un'istanza separata del potere \u00e8 indisgiungibile da una trasformazione della religione: dopo tali trasformazioni, il mondo terreno e la realt\u00e0 trascendente entrano in rapporto. La religione, che nella sua forma pi\u00f9 pura era un disinnescamento totale dell'instabilit\u00e0 sociale, una rimozione assoluta della divisione attraverso l'assolutizzazione della separazione terreno/trascendente, si apre a quella che Gauchet definisce l'uscita dalla religione.\nAlcuni termini classificatori e descrittivi delle religioni.\nAnimismo.\n\"Animismo\" (dall'inglese \"animism\", a sua volta dal latino \"an\u012dma\") \u00e8 il termine introdotto nello studio delle religioni primitive dall'antropologo inglese Edward Burnett Tylor (1832-1917) che, nel 1871 nel suo \"Primitive Culture: Researches into the Development of Mythology, Philosophy, Religion, Language, Art and Custom\", lo utilizz\u00f2 per indicare quella prima forma di credenza spirituale (\"anima\" o \"forza vitale\") che viene riscontrata in oggetti o luoghi. In tal senso la teoria di Tylor si opponeva a quella di Herbert Spencer (1820-1903) che invece poneva nell'ateismo le convinzioni degli uomini primitivi.\nLa teoria \"animistica\", gi\u00e0 messa in discussione da Marcel Mauss (1872-1950) e da James Frazer (1854-1941), \u00e8 rifiutata oggi dalla maggior parte degli antropologi.\nTuttavia, come nota Jacques Vidal \nCarlo Prandi nota anche come tale termine venga utilizzato per indicare le credenze religiose dell'Africa subsahariana, quelle afrobrasiliane e quelle attinenti alle culture dell'Oceania.\nAteismo.\nEsistono religioni atee, per considerarle tali prevale la definizione legata al culto piuttosto che al sacro, e l'interpretazione strettamente etimologica su quella abituale di \"atteggiamento antireligioso\".. Nel 1993 durante i lavori del Parlamento Mondiale delle Religioni (PoWR) i buddisti, guidati dal Dalai Lama, protestarono contro l\u2019uso del termine Dio che essi rifiutano, concordando solo su quello di Realt\u00e0 suprema.\nDeismo.\nIl termine \"Deismo\" (dal francese \"d\u00e9isme\", a sua volta dal latino \"deus\") fu coniato dal teologo calvinista svizzero di lingua francese Pierre Viret (1511-1571) che nella sua \"Instruction chr\u00e9tienne\" (Ginevra, 1564) lo utilizz\u00f2 per indicare un gruppo che si opponeva agli \"ateisti\", ma Viret descrisse questo \"gruppo\" come di coloro che pur credendo in un Dio unico e creatore rigettavano la fede in Ges\u00f9 Cristo.\nIl poeta inglese John Dryden (1631-1700), in \"Religio Laici\" del 1682 defin\u00ec il \"Deismo\" come la credenza in un Dio creatore rifiutando qualsivoglia dottrina propugnata dalla tradizione e dalla rivelazione.\nCon la pubblicazione del \"Dictionnaire historique et critique\" (Rotterdam, 1697) di Pierre Bayle (1647-1706), che riprese la nozione di \"D\u00e9isme\" (s.v. \"Viret\"), il termine si diffuse ampiamente nella cultura europea.\nTuttavia il significato di \"Deismo\" ha posseduto, di volta in volta, connotazioni diverse. Allen W. Wood ne ha identificate quattro:\nMolti filosofi e scienziati, per lo pi\u00f9 illuministi del Settecento, sostennero tali posizioni; varianti istituzionalizzate del \"Deismo\" sono il Culto dell'Essere supremo durante la Rivoluzione francese e la spiritualit\u00e0 della Massoneria.\nEnoteismo.\n\"Enoteismo\" (dal tedesco \"henotheismus\", a sua volta dal greco \u03b5\u1f37\u03c2 \"e\u00ees\" + \u03b8\u03b5\u03cc\u03c2 \"the\u00f3s\" \"un dio\") fu il termine coniato dal Friedrich Schelling (1775-1854) in \"Philosophie der Mythologie und der Offenbarung\" (1842) per indicare un \"monoteismo \" rudimentale sorto durante la preistoria della coscienza e precedente al \"monoteismo evoluto\" e al politeismo. In questo senso il termine si presenta simile a quello di Urmonotheimus ovvero \"monoteismo primordiale\" elaborato nel 1912 dall'antropologo e sacerdote Wilhelm Schmidt.\nSuccessivamente, l'indologo tedesco Friedrich Max M\u00fcller (1823-1900) utilizz\u00f2 questo termine per indicare una pratica propria del \"\u1e5agveda\" consistente nell'isolare una divinit\u00e0 rispetto alle altre durante le invocazioni rituali.\nNel suo significato storico-religioso, \"enoteismo\" occorre ad indicare quella forma di culto per cui una divinit\u00e0 viene, durante il rito, momentaneamente isolata e privilegiata rispetto alle altre, assurgendo cos\u00ec a divinit\u00e0 principale.\nMonoteismo.\nIl termine Monoteismo (neologismo greco, dal greco \u03bc\u03cc\u03bd\u03bf\u03c2, \"m\u00f3nos\" = unico, solo e \u03b8\u03b5\u03cc\u03c2 \"the\u00f3s\" = dio) caratterizza quelle religioni che propugnano l'esistenza di una singola divinit\u00e0.\nAndr\u00e9 Lalande (1867-1963) ha cos\u00ec descritto, nel suo \"Vocabulaire technique et critique de la philosophie, revu par MM. les membres et correspondants de la Soci\u00e9t\u00e9 fran\u00e7aise de philosophie et publi\u00e9, avec leurs corrections et observations par Andr\u00e9 Lalande, membre de l'Institut, professeur \u00e0 la Sorbonne, secr\u00e9taire g\u00e9n\u00e9ral de la Soci\u00e9t\u00e9\" (2 volumi) Parigi, 1927, il termine \"monoteismo\":\nIl tema, controverso, \u00e8 quali possano essere le religioni ascrivibili a questo contesto.Dopo una disamina di tale problema, Paolo Scarpi cos\u00ec chiosa:\nIntendendo in questa prospettiva sostanzialmente l'Ebraismo, il Cristianesimo e l'Isl\u0101m.\nDi tutt'altro avviso \u00e8 invece, ad esempio, Theodore M. Ludwig che nella \"Encyclopedia of Religion\" nata dal progetto internazionale proposto da Mircea Eliade include, sia nell'edizione del 1987 che nella seconda edizione del 2005, nella voce \"Monotheism\", altre religioni oltre quelle qui sopra citate come lo Zoroastrismo, la Religione greca nella forma di alcuni culti e nel pensiero di alcuni teologi greci, la Religione egizia del culto di Aton, il Buddhismo nella forma della Terra Pura, l'Induismo in alcune sue particolari manifestazioni e il Sikhismo.\nPanteismo.\nIl termine Panteismo (dall'inglese \"pantheism\" a sua volta dal greco \u03c0\u03b1\u03bd \"pan\" + \u03b8\u03b5\u03cc\u03c2 \"the\u00f3s\" = tutto Dio) letteralmente significa \"tutto \u00e8 Dio\". Tale termine fu derivato da analogo termine, \"pantheistic\", utilizzato dal filosofo irlandese John Toland (1670-1722) nel suo \"Socinianism Truly Stated. By a pantheist\" (1705), ed ebbe larga diffusione in Europa durante le polemiche inerenti al Deismo.\nOggi il termine \"Panteismo\" occorre come termine tecnico-descrittivo per individuare quei credi religiosi, o filosofico-religiosi, che individuano una divinit\u00e0 che abbraccia ogni cosa, ovvero Dio che compenetra ogni aspetto e luogo dell'universo rendendo cos\u00ec sacro ogni aspetto dell'esistente, anche quello naturale. Sono imparentati ad esso i termini di \"panenteismo\", termine coniato nel 1828 da Karl Krause per indicare una visione in cui Dio \u00e8 sia immanente che trascendente. e di \"monismo\", genericamente ogni dottrina unitaria che presuppone un'unica sostanza, nella fattispecie la concezione di un unico Dio impersonale ed ozioso .\nPoliteismo.\nIl termine \"politeismo\" \u00e8 attestato nelle lingue moderne per la prima volta nella lingua francese (\"polyth\u00e9isme\") a partire dal XVI secolo. Il termine \"polyth\u00e9isme\" fu coniato dal giurista e filosofo francese Jean Bodin, e quindi utilizzato per la prima volta nel suo \"De la d\u00e9monomanie des sorciers\" (Parigi, 1580), per poi finire nei dizionari come il \"Dictionnaire universel fran\u00e7ois et latin\" (Nancy 1740), il \"Dictionnaire philosophique\" di Voltaire (Londra 1764) e, l\"Encyclop\u00e9die\" di D'Alembert e Diredot (seconda met\u00e0 del XVIII secolo), la cui voce \"polytheisme\" \u00e8 curata dallo stesso Voltaire. Utilizzato in ambito teologico in opposizione a quello di \"monoteismo\"; entra nella lingua italiana nel XVIII secolo.\nIl termine \"polyth\u00e9isme\", quindi \"politeismo\", \u00e8 formato da termini derivati dal greco antico: \u03c0\u03bf\u03bb\u03cd\u03c2 (\"polys\") + \u03b8\u03b5\u03bf\u03af (\"theoi\") ad indicare \"molti d\u00e8i\"; quindi da \"polytheia\", termine coniato dal filosofo giudaico di lingua greca Filone di Alessandria (20 a.C.-50 d.C.) per indicare la differenza tra l'unicit\u00e0 di Dio nell'Ebraismo rispetto alla nozione pluralistica dello stesso propria delle religioni antiche, tale termine fu poi ripreso dagli scrittori cristiani (ad esempio da Origene in \"Contra Celsum\").\nTale termine indica quelle religioni che ammettono l'esistenza di pi\u00f9 d\u00e8i a cui destinare i culti. Non vi rientra pertanto il Dualismo, che nella versione classica del Manicheismo vede il mondo retto da due principi opposti in lotta tra loro, il Male e il Bene, quest'ultimo destinato a trionfare alla fine dei giorni. Il termine Dualismo viene inoltre esteso ad eresie quali gli Gnostici e i Catari, che nell'esaltare la figura del male distinguono nettamente tra spirito e materia, ma trattandosi di Cristiani, per quanto borderline, vanno inclusi tra i Monoteisti.\nReligioni (in ordine alfabetico) con maggior numero di fedeli.\nBuddhismo.\nIl Buddhismo \u00e8 una religione che comprende una variet\u00e0 di tradizioni, credenze e pratiche, in gran parte basata sugli insegnamenti attribuiti a Siddh\u0101rtha Gautama, vissuto nel Nepal intorno al VI secolo a.C., comunemente appellato come il Buddha, ossia \"il Risvegliato\".\nLe numerose scuole dottrinarie afferenti a questa religione si fondano e si differenziano in base alle raccolte scritturali riportate nei Canoni buddhisti e agli insegnamenti tradizionali trasmessi all'interno delle stesse scuole.\nLe due grandi differenziazioni all'interno del Buddhismo riguardano le correnti Therav\u0101da, presente prevalentemente in Sri Lanka, Thailandia, Cambogia, Myanmar e Laos, e Mah\u0101y\u0101na, presente invece prevalentemente in Cina, Tibet, Giappone, Corea, Vietnam e Mongolia.\nCristianesimo.\nIl Cristianesimo \u00e8 la religione pi\u00f9 diffusa nel mondo, in particolare in Occidente (Europa, Americhe, Oceania). Le forme storiche del cristianesimo sono molteplici, ma \u00e8 possibile indicare quattro principali suddivisioni: il Cattolicesimo, il Protestantesimo, l'Ortodossia e l'Anglicanesimo. Oltre a queste quattro suddivisioni, esistono alcuni credi che si riallacciano al Cristianesimo ma non sono classificati nelle quattro categorie principali, tra cui Mormonismo e i Testimoni di Geova.\nTutte queste tradizioni cristiane riconoscono, seppure con piccole varianti, che il loro fondatore, Ges\u00f9 di Nazaret, \u00e8 il Figlio di Dio, e lo riconoscono come Signore. Credono altres\u00ec, a parte i Testimoni di Geova, i Mormoni e i Protestanti Unitari, che Dio \u00e8 uno in tre persone: il Padre, il Figlio e lo Spirito Santo.\nInoltre, tenendo presente che la Bibbia protestante ha 7 libri in meno della Bibbia cattolica, considerano la Bibbia un testo ispirato da Dio. La Bibbia dei cristiani \u00e8 composta dall'Antico Testamento, il quale corrisponde alla Septuaginta, versione e adattamento in lingua greca della \"Bibbia ebraica\" con l'aggiunta di ulteriori libri, e dal Nuovo Testamento: quest'ultimo ruota interamente sulla figura di Ges\u00f9 Cristo e del suo \"lieto annuncio\" (Vangelo).\nInduismo.\nL'Induismo \u00e8 un insieme di dottrine, credenze e pratiche religiose e filosofico-religiose che hanno avuto origine in India, luogo dove risiede la maggioranza dei suoi fedeli. Secondo la tradizione, questa religione \u00e8 eterna (\"San\u0101tana dharma\", religione eterna) non avendo n\u00e9 un principio n\u00e9 una fine.\nL'Induismo fa riferimento ad un insieme di testi sacri che per tradizione suddivide in \"\u015aruti\" e in \"Sm\u1e5bti\". Tra questi testi occorre ricordare in particolar modo i \"Veda\", le \"Upani\u1e63ad\" e la \" Bhagavadg\u012bt\u0101\".\nIslam.\nL'Islam \u00e8 la pi\u00f9 recente delle tre principali religioni monoteiste originarie del Vicino Oriente. Ha come principale riferimento il \"Corano\" considerato libro sacro. Il testo in lingua araba, una raccolta di predicazioni orali, \u00e8 relativamente breve rispetto ai testi sacri ebraici o \"ind\u00f9\". Il termine Islam significa letteralmente \"sottomissione\", intesa come fedelt\u00e0 alla parola di Dio. L'Islam condivide con l'Ebraismo e il Cristianesimo gran parte della tradizione dell'Antico Testamento, legittimando il riferimento biblico secondo cui Isacco (progenitore degli israeliti) e Ismaele (progenitore degli arabi) erano entrambi figli di Abramo. Riconosce la vita e le opere di Ges\u00f9 ritenendolo per\u00f2 un profeta. La figura di riferimento dell'Islam \u00e8 \"Muhammad\" (Maometto), vissuto nel VII secolo nella penisola arabica, di cui la \"Sunna\" raccoglie gli aneddoti. Le due suddivisioni principali di questa religione sono l'Islam sunnita e l'Islam sciita.\nAltre religioni.\nAltre importanti religioni, diffuse soprattutto in Asia sono:"}
{"id": "2578998", "revid": "767487", "url": "https://it.wikipedia.org/wiki?curid=2578998", "title": "Tr\u00e9lod", "text": "Il Tr\u00e9lod (2.181 ) \u00e8 una montagna delle Prealpi dei Bauges nelle Prealpi di Savoia. Si trova in Francia lungo la linea di confine tra i dipartimenti della Savoia e dell'Alta Savoia."}
{"id": "2578999", "revid": "57872", "url": "https://it.wikipedia.org/wiki?curid=2578999", "title": "Nicol\u00f2 Zoagli", "text": "Biografia.\nTalvolta citato come Nicol\u00f2 Zoaglio, nacque a Genova intorno al 1340 ma con origini familiari ricercabili nella riviera di Levante (Zoagli). Dottore in legge, avvi\u00f2 subito la propria carriera politica e \"di Stato\" ricoprendo diversi incarichi quale podest\u00e0 di Albenga, di Chiavari e ancora di Savona; nelle colonie genovesi d'oriente, fu chiamato al ruolo di podest\u00e0 di Caffa in Crimea.\nIn queste terre intrecci\u00f2 importanti relazioni diplomatiche per la repubblica (e personali) con i Bizantini, con i Turchi e altre personalit\u00e0 quali Manuele II Paleologo, il re d'Ungheria Sigismondo di Lussemburgo, i cavalieri di Rodi e varie signori del luogo. Con l'accrescere dei malcontenti in patria, fu richiamato nel 1392 a Genova. Qui assistette alle vicende confuse che portarono nel breve periodo ad un susseguirsi di dogi che si alternarono tra il 1393 e il 1394.\nE forse per la sua ottima ed esemplare gestione delle colonie orientali genovesi, dopo la fuga del precedente doge Antonio Montaldo per i sempre pi\u00f9 pericolosi contrasti nobiliari tra i Montaldo e gli Adorno, fu chiamato dal collegio elettore a ricoprire la diciannovesima carica dogale (24 maggio 1394).\nNuovi intrighi e giochi di potere coinvolsero, per\u00f2, pure il dogato di Nicol\u00f2 Zoagli che sulle pressioni dello stesso Antonio Montaldo, e soprattutto degli avversari Antonio Guarco, Pietro Fregoso e l'arcivescovo genovese cardinal Giacomo III Fieschi, lo portarono alle spontanee dimissioni il 17 agosto dello stesso anno. Gli succeder\u00e0 Antonio Guarco.\nMor\u00ec a Genova intorno al 1408 dove venne sepolto all'interno della demolita chiesa di San Domenico."}
{"id": "2579000", "revid": "628767", "url": "https://it.wikipedia.org/wiki?curid=2579000", "title": "Bulnes", "text": "Bulnes \u00e8 un comune del Cile della provincia di Diguill\u00edn nella Regione di \u00d1uble. Al censimento del 2017 possedeva una popolazione di 21.493 abitanti."}
{"id": "2579006", "revid": "149485", "url": "https://it.wikipedia.org/wiki?curid=2579006", "title": "Mario Albertini (nuotatore)", "text": "Carriera.\nAi campionati italiani a partire dal 1902 vinse la gara del miglio marino e dal 1904 quella dello stadio e nel nuoto sul fianco, stile che non viene pi\u00f9 usato in competizioni ufficiali. Non si disputavano ancora gare su quelle che sarebbero divenute le classiche distanze olimpiche. Nel 1906 partecip\u00f2 alle gare di nuoto delle Giochi olimpici intermedi di Atene del 1906, unico nuotatore italiano, gareggiando nei 100 m stile libero, dove si ritir\u00f2 al primo turno, e nel 1 miglio stile libero, ritirandosi per\u00f2 anche in quella gara. Nel settembre dello stesso anno ha vinto i suoi ultimi tre titoli ai campionati italiani.\nPalmar\u00e8s.\nCampionati italiani.\n9 titoli individuali, cos\u00ec ripartiti:"}
{"id": "2579009", "revid": "61051", "url": "https://it.wikipedia.org/wiki?curid=2579009", "title": "Pomaro", "text": "Pomaro \u00e8 una frazione del comune italiano di Piozzano, in provincia di Piacenza. Situata a mezza costa sul lato sinistro della val Luretta \u00e8 formata da un nucleo che comprende la pieve di San Vitale, la canonica, il cimitero, gli annessi agricoli ed \u00e8 circondata da cascine e fattorie.\nStoria.\nIl toponimo deriva dal latino \"pomarium\", dal significato di \u2018pometo\u2019, nome comune anche ad altre localit\u00e0 italiane come Pomaro nel Monferrato e Pomaro di Monte Acuto.\nLa zona di Pomaro \u00e8 frequentata fin dall'epoca preistorica, come testimoniato dai ritrovamenti di reperti risalenti all'et\u00e0 del bronzo e custoditi nel museo archeologico di Pianello Val Tidone; in epoca romana Pomaro \u00e8 abitato e viene citato come \"vicus Pomarius\" nella tabula alimentaria traianea.\nFin dall'epoca longobarda Pomaro \u00e8 tra possedimenti dell'abbazia di San Colombano di Bobbio; nella zona anche \"Poviago\", San Gabriele, \"Canianum\" (Montecanino), Torresano, Traviano sono soggetti ai monaci e inseriti nel feudo reale ed imperiale monastico.\nConosciuto dal IX secolo per la pieve, tributaria poi della cattedrale piacentina con quelle di San Giorgio, Cassiano e Carmiano unite dal vescovo Everardo nell'896, ottiene maggiori privilegi nel 948, quando il re Lotario II, pur confermando al duomo le prerogative sui beni goduti, permette alle pievi dipendenti di costruire fortificazioni a loro difesa.\nCon l'istituzione dei comuni in seguito alla riorganizzazione amministrativa attuata da Napoleone nel 1806, viene istituito il comune di Pomaro. La sede comunale, inizialmente posta a Pomaro, viene, poi trasferita nella frazione di Montecanino. Nel 1862 il comune cambia nome in Pomaro Piacentino. \nPomaro rimane comune autonomo fino al 1875, quando tramite un regio decreto, viene disposto il trasferimento della sede comunale dalla frazione di Montecanino alla frazione di Piozzano, situata nel fondovalle. Nonostante il trasferimento, la sede originale del comune viene comunque ricordata nello stemma, che presenta un albero carico di mele posto in cima a una collina. Nel 1877 viene cambiata conseguentemente anche la denominazione del comune, che diventa Piozzano.\nInfrastrutture e trasporti.\nLa frazione \u00e8 attraversata dalla strada provinciale 65 della Caldarola che, proveniente dal capoluogo risale la vallata fino all'omonimo passo, discendendo, poi, in val Trebbia, a Mezzano Scotti, frazione del comune di Bobbio."}
{"id": "2579010", "revid": "933835", "url": "https://it.wikipedia.org/wiki?curid=2579010", "title": "Chill\u00e1n", "text": "Chill\u00e1n \u00e8 un comune del Cile capoluogo della provincia di Diguill\u00edn nella Regione di \u00d1uble. Al censimento del 2017 possedeva una popolazione di 184.739 abitanti.\nStoria.\nLa citt\u00e0 fu fondata il 26 giugno 1580 da Mart\u00edn Ruiz de Gamboa."}
{"id": "2579015", "revid": "125436538", "url": "https://it.wikipedia.org/wiki?curid=2579015", "title": "Tito Davanzelli", "text": "Carriera.\nInizi\u00f2 la sua carriera nel ruolo di portiere, ma gi\u00e0 tra le file del era impiegato come centrocampista. Con i \"biancoverdi\" sono note tre presenze ma, a causa dei tabellini incompleti, potrebbero essere di pi\u00f9.\nCon la societ\u00e0 di Bolzaneto, Davanzelli si piazz\u00f2 all'ultimo posto del girone eliminatorio ligure/piemontese 1913-1914.\nNel campionato 1914-1915 pass\u00f2 al e, grazie ad un'unica presenza nella vittoria record in trasferta del 4 ottobre 1914 contro l'Acqui per sedici a zero, pot\u00e9 fregiarsi dello scudetto conquistato dai \"Grifoni\", che per\u00f2 fu assegnato solo al termine della prima guerra mondiale che aveva causato l'interruzione del campionato 1914-1915.\nAl termine del conflitto Davanzelli non era pi\u00f9 nei ranghi della societ\u00e0 rossobl\u00f9."}
{"id": "2579016", "revid": "628767", "url": "https://it.wikipedia.org/wiki?curid=2579016", "title": "Chill\u00e1n Viejo", "text": "Chill\u00e1n Viejo \u00e8 un comune del Cile della provincia di \u00d1uble nella Regione del B\u00edo B\u00edo. Al censimento del 2002 possedeva una popolazione di 22.084 abitanti."}
{"id": "2579019", "revid": "115286434", "url": "https://it.wikipedia.org/wiki?curid=2579019", "title": "Le Rotte", "text": "Le Rotte \u00e8 uno dei villaggi cimbri dell'altopiano del Cansiglio. Posto a 1.081 m d'altitudine, \u00e8 compreso nel comune di Fregona (provincia di Treviso).\nVenne costruito nel 1890 dai fratelli Pompeo, Eliseo e Girolamo Azzalini, originari di Val Bona e poi residenti a Pian Osteria e ai Pich. Originariamente posto pi\u00f9 ad ovest, all'inizio del Novecento venne ricostruito nei pressi della strada che da Fregona giungeva al Cansiglio passando per Cadolten, allora una delle pi\u00f9 importanti vie di comunicazione della zona. Nei pressi si trovava una sorgente che assicurava l'approvvigionamento d'acqua.\nCome altri villaggi dell'altopiano, venne distrutto durante le due guerre mondiali e poi sempre ricostruito. Fu abitato stabilmente sino alla prima met\u00e0 del secolo scorso e oggi solo stagionalmente.\nSi trova ai margini della Riserva Statale Campo di Mezzo-Pian di Parrocchia."}
{"id": "2579024", "revid": "57872", "url": "https://it.wikipedia.org/wiki?curid=2579024", "title": "Antonio Guarco", "text": "Biografia.\nPrimi anni.\nNativo del capoluogo ligure, secondo alcune fonti storiche fu il primogenito di Nicol\u00f2 Guarco (doge di Genova dal 1378 al 1383) e di Lin\u00f2 Onza.\nIl suo nome comparve per la prima volta nel 1383 quando, assieme ad altri componenti della famiglia Guarco, fu costretto alla fuga via mare verso il Marchesato di Finale dopo la fine precipitosa del dogato del padre, quest'ultimo nelle mire cospiratrici degli Adorno e dei Fregoso. Esiliati presso la corte dei marchesi Del Carretto, riuscirono a far ritorno a Genova con l'elezione, sempre nel 1383, del doge Leonardo Montaldo. Fu in questa occasione che gli zii Isnardo e Ludovico Guarco consigliarono al nipote Antonio lo sposalizio con una figlia del doge Montaldo a mo' di rappacificazione e unione tra le due casate.\nUnione familiare che trov\u00f2 un improvviso arresto nel giugno del 1384 con la morte per pestilenza del vigente doge Leonardo Montaldo, a cui segu\u00ec la temuta elezione di Antoniotto Adorno, nemico storico dei Guarco, che subito ne ordin\u00f2 un nuovo bando dai confini genovesi. La famiglia, nuovamente costretta alla fuga, ripar\u00f2 ancora verso la corte carrettesca dove trov\u00f2 per\u00f2 il tradimento del marchese Carlo Del Carretto che consegn\u00f2 al doge Adorno il padre di Antonio, l'ex doge Nicol\u00f2 Guarco, successivamente imprigionato nel castello di Lerici e dove trover\u00e0 poi la morte. Antonio Guarco, orfano del padre, molto probabilmente segu\u00ec gli zii nei loro traffici commerciali nelle colonie orientali della repubblica, a Rodi e Cipro nel particolare.\nFu ancora una nuova nomina dogale, suo cognato Antonio Montaldo, nel giugno 1392, a riportare Antonio Guarco a Genova dove venne accolto a corte come uno dei pi\u00f9 stretti collaboratori del neo doge. Sventata all'inizio del 1394 una congiura di alcuni uomini vicini ad Antoniotto Adorno, a nulla pot\u00e9 contro le nuove rivolte popolari che portarono alla caduta del cognato-doge Montaldo e alla successiva nomina del \"popolare\" Nicol\u00f2 Zoagli.\nIl dogato del Zoagli riport\u00f2 in citt\u00e0 la figura dell'Adorno e ci\u00f2 cre\u00f2, tra i vari malcontenti popolari e nobiliari, pure la plateale protesta di Antonio Guarco che gli cost\u00f2 alcuni giorni in carcere con l'accusa, poi infondata e prosciolta, di tradimento verso il doge; fu lo stesso Nicol\u00f2 Zoagli, sentito il parere del Consiglio, a formalizzare il proscioglimento. Graziato dalle accuse, si fece tuttavia promotore di una rivolta verso il potere a palazzo con il sostegno, oltre della sua famiglia, pure dei Montaldo, dei Fregoso, di alcuni partigiani del cardinale e arcivescovo genovese Carlo III Fieschi e, addirittura, degli Adorno.\nCostretto alla fuga il doge Nicol\u00f2 Zoagli, lo stesso 17 agosto 1394 partirono le \"trattative\" tra i vincitori per il nuovo successore di palazzo Ducale. Non trovando un'intesa tra le parti, furono dei semplici dadi da gioco a decidere le sorti dei due principali contendenti, Antonio Guarco e Pietro Fregoso, e la \"fortuna\" gir\u00f2 in favore del primo.\nLa \"nomina\", che venne giudicata da tutti gli storici e annalisti dell'epoca come vergognosa, fu poi confermata da una pilotata assemblea di elettori compiacenti a mo' di legittimazione: il dogato di Antonio Guarco fu il ventesimo nella storia della repubblica.\nIl dogato.\nLa bizzarra e inusuale procedura d'elezione inevitabilmente port\u00f2, appena due giorni dopo, ai primi malcontenti della piazza e del popolo genovese che cominci\u00f2 a radunarsi nei principali luoghi di culto e pubblici per decidere un da farsi. Non accettato quindi dalla popolazione, a sostenere il dogato del Guarco, oltre ai guelfi, rimasero fedeli solo i Fregoso se pur dilaniati da intestine lotte di potere e di opposizione.\nA completare il quadro gi\u00e0 confuso fu nuovamente la comparsa della predominante figura di Antoniotto Adorno che, partito dal porto di Finale Ligure con una galea fornitagli dal marchese Carlo Del Carretto, il 22 agosto giunse a Genova assetato di potere. Qui trov\u00f2 lo scontro armato con i soldati del doge Antonio Guarco e di suo cognato Antonio Montaldo che una volta arrestato lo condurranno alla prigionia presso una delle torri della Porta dei Vacca (su suggerimento del Montaldo) in custodia dai Fregoso. Accordi segreti tra l'Adorno, i Fregoso e pure dello stesso Antonio Montaldo porteranno tuttavia poco dopo alla fuga di Antoniotto e ci\u00f2 provoc\u00f2 la reazione armata del doge Guarco che, sentendosi tradito su tutti i fronti, il 30 agosto mise in marcia verso il Castelletto circa 2000 soldati contro i ribelli traditori. L'attacco fu per\u00f2 fallimentare e lo stesso doge fu costretto ad asserragliarsi a palazzo Ducale inseguito ora dai Montaldo, con in testa suo cognato Antonio.\nDopo il dogato.\nNominato doge per la quarta volta Antoniotto Adorno, l'ex doge Guarco riusc\u00ec comunque a fuggire e a trovare un sicuro riparo a Savona, citt\u00e0 che nel giro di pochi giorni convinse a ribellarsi contro il potere genovese suggerendo inoltre un atto di dedizione verso il signore di Asti: il duca Luigi I di Valois-Orl\u00e9ans, figlio del re Carlo V di Francia. L'avanzata di Antonio Guarco contro il dogato dell'Adorno si spinse fino all'Alessandrino, e a Lerma in particolare, dove riusc\u00ec ad impadronirsi del locale castello (da poco sotto la giurisdizione genovese) anche grazie all'aiuto di Gian Galeazzo Visconti, suocero del duca francese. E proprio nel castello di Lerma il 28 febbraio del 1395 venne firmata una trattativa con il signore di Milano per la creazione di una \"lega anti-Adorno\".\nAbbandonato il castello lermanese per l'assedio perpetrato dalle truppe genovesi nella stessa estate, Antonio Guarco trov\u00f2 un aiuto ancora da suo cognato Antonio Montaldo che gli offr\u00ec la custodia del castello di Montaldo, presso Gavi. Anche forte di nuovi fanti e cavalieri inviati dall'alleato duca, procedette ancora nella sua personale guerra contro il doge Antoniotto Adorno dando vita ad assedi e assalti lungo la val Polcevera e fino alle porte di Genova con l'intento di sollevare la folla e quindi provocarne la caduta.\nNemmeno con la successiva dedizione genovese verso la corona francese, dall'ottobre 1396, cess\u00f2 l'odio di Antonio Guarco verso Antoniotto Adorno, quest'ultimo lasciate le vesti da doge per indossare quelle da governatore di Genova per conto del re Carlo VI di Francia. Nel febbraio del 1397 assieme al cognato Antonio Murialdo mosse un nuovo attacco all'Adorno partendo dal castello di Ronco Scrivia, quindi raggiungendo il borgo di Campomorone dove trov\u00f2 per\u00f2 la fiera opposizione delle milizie degli Spinola e dei Fieschi. La prigionia dei due dur\u00f2 comunque pochi giorni in quanto saranno liberati dagli stessi signori feudali, questi ultimi si vicini alla corona d'oltralpe ma nemici comuni del governatore Adorno.\nCon la sollevazione dall'incarico dell'Adorno nel marzo 1397, e la nomina del nuovo governatore Vallerano di Lussemburgo (conte di Saint Pol), Antonio Guarco arriv\u00f2 ad una tregua con l'ex governatore trattando con il secondo la restituzione al comune di Genova del castello di Montaldo di Gavi in cambio del perdono delle sue scorrerie e di una pensione annuale di 4000 fiorini. L'allontanamento forzato da Genova impostagli scaten\u00f2 per\u00f2 dopo pochi mesi, nel 1398, la violazione dei patti concordati con il governatore Vallerano tanto che a Chiavari, assieme all'ormai fedele Antonio Murialdo e Antonio da Cogorno, organizz\u00f2 un complotto anti francese. Con l'accusa di tradimento fu arrestato dal podest\u00e0 di Genova, ma poco dopo liberato dal governatore regio Pierre Fresnel (vescovo di Meaux) che gli propose la carica di capitano di Famagosta: di fatto un nuovo allontanamento \"per motivi di stato\" da Genova. Offeso e scontento, Antonio Guarco mal diger\u00ec cos\u00ec tanto l'investitura che appena nominato pretese, e gli fu concessa, un'immediata sospensione a tempo indeterminato dalla carica e un seggio tra le file del Consiglio degli anziani.\nSe pur con qualche incertezza, venne inviato nel luglio 1398 con Antonio Montaldo presso le insorti vallate del genovese con l'intento istituzionale di rappacificare il popolo di quelle terre con il governo francese, ma l'operato dei due fu talmente controverso che a Genova nacquero ben presto sospetti su possibili complotti inversi. E la prova fu certa e confermata quando poco dopo non solo il Guarco e il Montaldo non accettarono di fare ritorno nel capoluogo, ma anzi si fecero promotori di nuove rivolte in diverse parti della citt\u00e0. Per la paura scapp\u00f2 il governatore Pierre Fresnel, che s'imbarc\u00f2 per raggiungere Savona e quindi Asti, lasciando dietro di s\u00e9 una Genova senza governo, in preda ad una guerra tra fazioni guelfe e ghibelline e nel mezzo di una terribile pestilenza che caus\u00f2, tra gli altri, la morte del cognato Antonio Montaldo e dell'acerrimo nemico Antoniotto Adorno.\nGli scontri in citt\u00e0 proseguiranno anche oltre il 28 luglio 1398, giorno in cui le due fazioni troveranno un'intesa e una tregua, e solamente con la nomina del nuovo governatore Collart de Colleville la situazione torn\u00f2 lentamente alla normalit\u00e0. Nonostante le premesse pacifiche, dal 1400 nuovi scontri con relative ripercussioni in citt\u00e0 riprenderanno tra le famiglie Guarco-Montaldo e gli Adorno e l'incapacit\u00e0 del governatore di porre un rimedio alla soluzione porteranno i cittadini genovesi ad eleggere Battista Boccanegra (cognato del Guarco dopo lo sposalizio con Benedetta Boccanegra) in sostituzione del governatore francese, elezione popolare che per\u00f2 non venne riconosciuta dal re di Francia e che anzi ordin\u00f2 al fuggito Collart de Codeville (riparato a Savona) di riprendere il controllo a Genova. Gli scontri tra famiglie coinvolsero pure la dominazione francese che dovette porre una forte resistenza armata presso il presidiato Castelletto, difesa che inevitabilmente port\u00f2 alla discesa in campo di altre famiglie genovesi alleati della corona d'oltralpe quali i Fregoso, gli Adorno e pure dei Montaldo. L'accrescere del malcontento popolare e l'isolamento politico portarono il 21 marzo del 1400 alle dimissioni del governatore popolare Battista Boccanegra nonostante le insistenze del cognato e alleato Antonio Guarco. Al suo posto il popolo elesse il 26 marzo un altro esponente locale, Battista De Franchi Luxardo, ma pure quest'ultimo non riconosciuto ufficialmente dal re di Francia. Inizialmente Antonio Guarco trov\u00f2 un seggio come consigliere anziano, ma fu una carica poco dopo estromessa dallo stesso governatore che instaur\u00f2 in una Genova in preda a guerre di famiglie nobiliari un mandato rigidamente \"del popolo\".\nGli ultimi anni.\nIn un clima anti-nobiliare, nel 1401 lasci\u00f2 il capoluogo genovese per recarsi stabilmente nella colonia genovese di Cipro alla corte del re Giano di Cipro. Bandito ufficialmente da Genova su decisione del nuovo governatore Jean II Le Meingre, grazie all'appoggio del nuovo alleato cipriota Antonio Guarco si \"riprese\" d'ufficio nel 1402 la reggenza sulla citt\u00e0 di Famagosta nonostante il diniego impartito da Genova. Nella citt\u00e0 cipriota, col titolo di podest\u00e0, fu per\u00f2 artefice di molteplici scorribande lungo le coste della Siria e ci\u00f2 provoc\u00f2 un'accesa protesta da parte della Repubblica di Venezia e del sultanato in Egitto; e proprio ad Alessandria d'Egitto si scaten\u00f2 la reazione maggiore con la confisca, a mo' di ritorsione contro i Genovesi, dei beni dei mercanti cristiani. Il nuovo scontro in Oriente, causato esclusivamente dal Guarco, spinse allora il Senato di Genova ad inviare subito una spedizione armata per riportare la calma e quindi la \"regolare\" sottomissione al governo genovese di Famagosta. Tradito pure dal re di Cipro, non aspett\u00f2 per\u00f2 lo scontro armato con i soldati genovesi e frettolosamente lasci\u00f2 l'isola per raggiungere nuovamente l'Italia.\nRaggiunta Pavia nel 1404 alla corte della signoria di Gian Galeazzo Visconti non esit\u00f2 ad organizzare, aizzato e pagato dai Veneziani, una possibile rivolta genovese ai danni della corte francese. Qui fu per\u00f2 raggiunto da alcuni sicari assoldati dal governatore Jean II Le Meingre che il 28 febbraio del 1405, durante una passeggiata fra le strade della citt\u00e0, assalirono Antonio Guarco con stiletti avvelenati che lo portarono alla morte il 16 marzo."}
{"id": "2579025", "revid": "399", "url": "https://it.wikipedia.org/wiki?curid=2579025", "title": "Obersturmbannf\u00fchrer", "text": "L'Obersturmbannf\u00fchrer era un grado paramilitare del Partito nazista utilizzato sia dalle SA che dalle SS.\nFu creato nel maggio del 1933 per sopperire alla mancanza di un grado nella scala dei gradi militari sopra lo \"Sturmbannf\u00fchrer\". Divent\u00f2 al contempo un grado delle SS. \nIl grado era equivalente all\"'Oberstleutnant\" della Wehrmacht, Fregattenkapit\u00e4n della Kriegsmarine o grado italiano di Tenente colonnello. \nTra i personaggi pi\u00f9 importanti che si fregiarono del titolo di \"Obersturmbannf\u00fchrer\" possono essere ricordati Rudolf H\u00f6ss, Adolf Eichmann, Joachim Peiper (promosso negli ultimi giorni di guerra a \"Standartenf\u00fchrer\"), Herbert Kappler, Walter Rauff e Otto Skorzeny."}
{"id": "2579027", "revid": "105076602", "url": "https://it.wikipedia.org/wiki?curid=2579027", "title": "Vasilios Leontopoulos", "text": "Partecip\u00f2 alle gare di nuoto dei Olimpiadi estive di Atene del 1906, gareggiando nei 100m stile libero, nei 400m stile libero e nei 1 miglio stile libero, fermandosi in tutti e tre i casi al primo turno."}
{"id": "2579030", "revid": "599013", "url": "https://it.wikipedia.org/wiki?curid=2579030", "title": "Carlo De Albertis", "text": "Carriera.\nImpiegato nella squadra riserve del sin dal 1909, De Albertis esordisce in prima quadra nella stagione 1912-1913.\nL'esordio avviene il 3 novembre 1912, nella vittoria esterna per tre a due contro l'.\nAl termine della stagione, nella quale collezion\u00f2 dieci presenze con i \"grifoni rossoblu\" e si piazz\u00f2 secondo alle spalle dei campioni della Pro Vercelli, lasci\u00f2 il club genovese."}
{"id": "2579036", "revid": "767487", "url": "https://it.wikipedia.org/wiki?curid=2579036", "title": "Le Canzonissime Vol. 1", "text": "Le Canzonissime Vol. 1, pubblicato nel 1996, \u00e8 una raccolta (solo CD) della cantante italiana Mina. Questo album non fa parte della discografia ufficiale di Mina, elencata nel sito web ufficiale dell'artista.\nIl disco.\nL'etichetta Suoni Rari, in collaborazione con la Mercury e la RAI, ha raccolto in 2 CD con tiratura limitata a 1.000 copie, alcune fra le esibizioni pi\u00f9 importanti di Mina in televisione dal vivo tratte da \"Canzonissima 1968\".\nMina, ad appena 21 anni nel 1961, dopo solo tre anni dal debutto, partecipa alla prima edizione di \"Studio Uno\" insieme a mostri sacri del variet\u00e0 internazionale come Marcel Amont, le Gemelle Kessler, Walter Chiari, Mac Ronay, Don Lurio e il Quartetto Cetra.\nCon \"Studio Uno\" del 1965 Mina diventa la protagonista indiscussa del variet\u00e0 televisivo, la sua popolarit\u00e0 raggiunger\u00e0 livelli ineguagliati con le trasmissioni successive: \"Sabato sera\", \"Canzonissima\", \"Teatro 10\" e \"Milleluci\"."}
{"id": "2579038", "revid": "26835930", "url": "https://it.wikipedia.org/wiki?curid=2579038", "title": "Motori in pista", "text": ""}
